{"id": "143198", "url": "https://cs.wikipedia.org/wiki?curid=143198", "title": "Kyjevská oblast", "text": "Kyjevská oblast\n\nKyjevská oblast ( / Kyjivs’ka oblasť či také – \"Kyjivščyna\") je samosprávné území na Ukrajině, v její středoseverní části. Jejím hlavním městem je zároveň metropole celé země, Kyjev – ten však není do oblasti zahrnut. Oblast zahrnuje okolí Kyjeva, na jihu území na řece Ros a na severu část regionu zvaného Polesí, kde sousedí s Běloruskem.\n\nOblast byla vytvořena jako součást Ukrajinské SSR 27. února 1932.\n\nJejí současné hranice byly stanoveny po Černobylské havárii. Tehdy do ni bylo zahrnuto i nově vybudované město Slavutyč, které je exklávou a obklopeno je Černihivskou oblastí. Severovýchod území oblasti dnes tvoří zakázaná zóna v okolí měst Černobyl a Pripjať, kde k havárii došlo.\nCelou oblast tvoří nížiny (s výjimkou mírně pahorkatého jihu), na severu pak močály. Dělena je na západní a východní část řekou Dněpr, nejvýznamnějším tokem, který protéká jak jí, tak i celou Ukrajinou. Ten je nad hlavním městem Kyjevem přehrazen hrází Kyjevské přehrady; velké jezero, které tak vzniklo, je dlouhé více než 100 km a táhne se až k hranicím Běloruska. Na jihovýchodě zasahuje do oblasti jezero vytvořeně Kanivskou přehradou. Nejdůležitějšími přítoky Dněpru jsou řeky Desna (zleva) a Pripjať, Teteriv, Irpiň a Ros (zprava).\n\nOblast je dále členěna na 25 rajónů. Díky poloze v okolí metropole má dobré dopravní spojení s Kyjevem i okolím. V oblasti se těží žula a kaolin, jsou zde také zřídla minerálních vod.\n\nNásledující tabulka podává přehled všech měst oblastního významu (vč. vysídlených měst Pripjať a Černobyl) a některých dalších větších měst.\n\n"}
{"id": "143200", "url": "https://cs.wikipedia.org/wiki?curid=143200", "title": "Polské euromince", "text": "Polské euromince\n\nO vzhledu polských euromincí ještě nebylo rozhodnuto, ale uvažuje se o uspořádání soutěže motivů (nejspíš se zapojením veřejnosti).\n\nPolsko ještě nestanovilo datum přijetí eura, a proto si vysloužilo kritiku ze strany Evropské komise. Je členem Evropské unie od 1. května 2004 a také je členem Evropské měnové unie, ale ještě nevstoupilo do Eurozóny, a proto stále používá svou vlastní měnu - złoty.\n\nVe smlouvě o rozšíření Evropské unie se všichni vstupující státy zavazují ke spolupráci v Evropské měnové unii od chvíle, kdy se stanou členy Evropské unie, což znamená, že je Polsko povinno přijmout euro. V Polsku se již konalo referendum o přistoupení k Evropské unii 7.-8. června 2003.\n\nStanovení pevného data vstupu země do Eurozóny a přijetí eura jako polského platidla se neustále odkládá. V únoru roku 2013 polský prezident Bronislaw Komorowski řekl, že jeho země učiní rozhodnutí ohledně přijetí eura až po volbách v roce 2015, později vydal prohlášení i ředitel polské Národní banky Marek Belka, podle něhož Polsko přijme euro nejdříve v roce 2017, a v listopadu 2014 prohlásil polský vicepremiér a ministr hospodářství Janusz Piechociński, že euro nezačne platit v Polsku před r. 2021.\n"}
{"id": "143201", "url": "https://cs.wikipedia.org/wiki?curid=143201", "title": "Nemocnice Motol", "text": "Nemocnice Motol\n\nNemocnice Motol může označovat:\n"}
{"id": "143206", "url": "https://cs.wikipedia.org/wiki?curid=143206", "title": "Bulharské euromince", "text": "Bulharské euromince\n\nBulharsko je členem Evropské unie od 1. ledna 2007. Tento stát plánuje vstoupit do eurozóny co nejrychleji to půjde. Původní datum zavedení eura v Bulharsku byl 1. leden 2010. Tento termín však nebyl splněn. Nově plánovaný termín nebyl přesně stanoven, ale mluví se o období mezi 2013 a 2014 . Bulharsko má již svoji měnu (bulharský lev) pevně navázanou na euro v poměru 1 EUR = 1,95583 BGN.\n\nBulharsko již vybralo motiv, který bude na jeho budoucích euromincí všech nominálních hodnot. Během června 2008 byl vybrán bulharský národní symbol – Madarský jezdec .\n"}
{"id": "143207", "url": "https://cs.wikipedia.org/wiki?curid=143207", "title": "Světelný meč", "text": "Světelný meč\n\nSvětelný meč (anglicky lightsaber) je fiktivní zbraň z filmů, her a literárních příběhů vesmíru \"Star Wars\". Jedná se o futuristickou verzi klasického meče, která má místo kovové čepele proud jasně zářící bílé energie obklopené barevnou korónou (vzhledem připomíná barevnou zářivku). Samotný meč tvoří jen asi 20 cm dlouhý kovový jílec, který ukrývá zařízení emitující energetický paprsek čepele.\n\nSvětelný meč je původním vynálezem, zbraní a symbolem rytířů řádu Jedi, ale převzali ho od nich i jejich protivníci, Sithové, kteří používají meče s rudou korónou. Ti také vyvinuli pec pro vyrábění syntetických krystalů (V Expanded universe, v novém Kánonu od Disney musí pro získání vlastního meče skolit Jediho a zkazit krystal v jeho meči, který pak získá rudou barvu). Tradičně si svůj meč vyrábí každý sám.\n\nV původní trilogii existovaly světelné meče ve čtyřech barevných variantách: červené, modré, fialové a zelené . Později (v PC hře a pak i v nové filmové trilogii a dalších hrách) se objevilo mnoho dalších barevných variant (žlutá, oranžová, černá, zlatá...).\nBarvu meče ovlivňují agamarské krystaly usazené uvnitř rukojeti, které usměrňují energii emitovanou uvnitř meče do čepele o délce do 1 m. Tyto krystaly se nacházejí ve volné přírodě na mnoha světech, ale jde je i velmi složitým způsobem vytvářet synteticky. Například Sithští lordi si své červené krystaly v sithských mečích vytváří většinou uměle.\n\nBěžnou verzí je „obyčejný“ meč s čepelí na jednom konci, v průběhu historie od vzniku prvních světelných mečů však vzniklo mnoho různých modifikací. Existuje i vzácně se vyskytující varianta (používána většinou jen do jedné ruky) u které je rukojeť mírně zahnutá, takže se pohodlně drží a dovoluje provádět velmi efektní triky a výpady. Tento typ meče používal např. Darth Tyranus, alias Hrabě Dooku, nebo jeho učednice Asajj Ventress. Ventress používala hned dva takovéto meče, navíc si je mohla spojit dohromady a vytvořit tak poslední variantu - oboustranný meč (kvůli zahnutým rukojetím je pak celková spojená rukojeť mírně zakroucená, kopírující tvar ~ ). A tak se dostáváme k další - poměrně vzácné modifikaci. A tou je oboustranný světelný meč, který emituje hned dvě čepele - každou na jednom konci rukojeti. S touto modifikací přišel mocný Sithský lord a bývalý Jedi jménem Exar Kun. Z toho důvodu oboustranný meč vešel obecně ve známost jako sithská zbraň (používal ho i např. Darth Maul ve \"Skryté hrozbě\"), ale používali ho i někteří rytíři Jedi. Poslední variantou je krátký světelný meč, jeho nejznámějším uživatelem byl Freedon Nadd. Světelný meč může odrážet střely z blasterů a útoky druhého světelného meče. Čepel projde vším kromě jiné čepele, střely z blasteru nebo několika vzácných materiálů, např. phriku, cortosisu nebo mandalorianské oceli, ze které je vyrobeno brnění nájemného lovce Jango Fetta ( později ho zdědil jeho syn Boba Fett). V sedmé epizodě \"\", se setkáváme s další verzí světelného meče, který se nejvíce podobá středověkým mečům. Meč se skládá z rukojeti a z ní vycházející směrem vzhůru čepele a dalších dvou paprsků namísto křížové záštity. Tvarem se potom nejvíce podobá obrácenému kříži (†). Tento meč si sám vyrobil a používal vnuk Darth Vadera Kylo Ren, svým pravým jménem Ben Solo (potomek Hana Sola a princezny, později generálky Leiy) v již zmíněné sedmé epizodě.\n"}
{"id": "143215", "url": "https://cs.wikipedia.org/wiki?curid=143215", "title": "Jubilejní zemská výstava v Praze 1891", "text": "Jubilejní zemská výstava v Praze 1891\n\nJubilejní výstava v Praze roku 1891 byla hospodářská, kulturní a společenská výstava uspořádaná roku 1891 na oslavu stého výročí první průmyslové výstavy konané v pražském Klementinu roku 1791. Původně byla plánována jako všeobecná zemská výstava, avšak pro bojkot německých podnikatelů v Čechách se stala přehlídkou rozvoje a vyspělosti českého průmyslu a české podnikavosti.\n\nV roce 1885 se v Budapešti konala uherská všeobecná výstava, o kterou byl v Čechách mimořádný zájem a po jejím skončení se projevily snahy o uspořádání obdobné výstavy v Praze. Průmyslník a předseda pražské obchodní komory Bohumil Bondy v roce 1887 inicioval ustavení zvláštní komise pro zřízení stálé výstavní budovy v Praze. Výsledkem činnosti práce komise bylo memorandum z 26. října 1887 o zřízení stálé výstavní budovy v bubenečském parku pro konání průmyslové a zemědělské výstavy, které bylo předloženo Vysokému sněmu Království českého. Memorandum bylo ve sněmu přijato kontroverzně. Němečtí poslanci většinou myšlenku všeobecné zemské výstavy odmítali s odůvodněním, že by přinesla užitek jen Čechům. V listopadu 1888 byl ustaven výbor pro přípravu výstavy ve složení: Richard Jahn, František Křižík, Emil Kubinzky, Václav Nekvasil, Karl Umrath, Josef Wohanka a hrabě Karl Max Zedtwitz. Bylo přijato rozhodnutí, že výstava se bude konat v roce 1891, na paměť stého výročí první průmyslové výstavy a bude tedy nazývána „jubilejní“.\n\nZačátkem roku 1890 němečtí podnikatelé začali požadovat, aby se výstava posunula až na rok 1892. Zdůvodňovali to údajnou nemožností včas připravit výstaviště do roku 1891, skutečným důvodem však bylo, že by výstava přestala být jubilejní. V létě a na podzim roku 1890 dosáhly rozpory mezi českými a německými poslanci zemského sněmu vrcholu. Němečtí zástupci vystoupili ze všech výstavních výborů a němečtí podnikatelé odřekli svoji účast na výstavě.\n\nVystoupení Němců z účasti na výstavě však mělo opačný efekt, než v který doufali. Nejenže tím nebyly přípravy výstavy narušeny, naopak, české úsilí o zdárné zahájení výstavy zesílilo. Neúčast Němců tak umožnila zorganizovat výstavu jako českou národní akci, demonstrující českou hospodářskou zdatnost a dovednost.\n\nMístem výstaviště byla vybrána Královská obora. Hlavními projektanty výstavy se stali Bedřich Münzberger a Antonín Wiehl, sadovou úpravu garantoval František Thomayer. 15. února 1890 se konala schůze Výkonného výboru , kde byl schválen vyrovnaný rozpočet výstavy s příjmy a výdaji ve výši 1 132 000 zl.\n\nVyměřovací práce začaly v březnu 1890. Současně byl císař František Josef I. požádán, aby nad výstavou přijal protektorát. Císař protektorát nad výstavou 12. května 1890 přijal a přislíbil účast na výstavě. V květnu 1890 započala stavba výstavních budov. Začala se stavět Strojovna a vyrůstat konstrukce Průmyslového paláce.\n\nV září 1890 postihla Království české rozsáhlá povodeň, která měla těžký dopad na přípravné práce. Mohutná povodeň, která strhla v Praze i část Karlova mostu, způsobila značné škody na výstavišti. Dvě třetiny výstaviště byly zatopeny a stavební práce byly přerušeny. 11. září se zřítily čtyři oblouky železné konstrukce Průmyslového paláce.\n\nŽivelní katastrofa však ještě více podnítila úsilí ke zdárnému zahájení výstavy v nadcházejícím roce. V říjnu 1890 se přihlásila cementárna Max Hergett s tím, že za cenu pouhých 6 000 zl., což byla cena o polovinu nižší, než byla rozpočtová, provede celou betonovou Křižíkovu fontánu.\nV té době již byla rozpracována či dokončena stavba některých budov a pavilónů jako např. pavilónu zemského výboru, restaurace plzeňského pivovaru či pavilón českých papíren.\nVzhledem k rozsahu naplánovaných prací a požadovanému termínu otevření výstavy v květnu 1891 bylo rozhodnuto, že stavební práce budou probíhat i v zimě. Stavební výbor zakoupil množství mrazuvzdorného vápna a kotel na ohřev vody pro výrobu malty.\n\nDne 15. května 1891 byla výstava slavnostně zahájena za zvuků Dvořákových fanfár. Úvodní projev měl arcivévoda Karel Ludvík. Slavnostního otevření se zúčastnili ministři vídeňské vlády Gautsche, Pražák, Bacquehem, Záleský, místodržitel hrabě František Thun, maršálek kníže Jiří Lobkovic, poslanci zemského a říšského sněmu, představitelé české šlechty a podnikatelů. Císař František Josef I. se zahájení výstavy nezúčastnil, přijel až v průběhu výstavy a vedle Prahy navštívil i Liberec.\n\nVeškerou organizační a pracovní činnost na výstavě řídil Výkonný výbor, který reprezentoval výstavu navenek – vůči úřadům a jiným osobám. Předsedou Výkonného výboru byl Karel Max hrabě Zedtwitz. Výkonný výbor se v průběhu výstavy pracovně sešel 158 krát a vyřídil za tu dobu 21 300 podání. V organizačně kritických obdobích a při významných událostech během výstavy zasedal výbor permanentně.\n\nVýkonnému výboru podléhalo několik dalších výborů:\nVedle výše uvedených celovýstavních výborů působilo během jubilejní výstavy množství výborů skupinových, zaobírajících se jednotlivými výstavními odvětvími a zajišťujícími instalace exponátů. Ke skupinovým výborům patřil především Ústřední hospodářský výbor, jemuž předsedal kníže Karel Schwarzenberg a dále pak více než dvacet dalších výborů. Výboru pro výstavu uměleckou jubilejní předsedal Josef Myslbek. Výboru pro výstavu retrospektivní předsedal Vojtěch rytíř Lanna a po jeho rezignaci hrabě Zdeněk Thun.\n\nK financování výstavy byly zřízeny dva finanční fondy: fond základní a fond zárukový.\nFond základní sloužil k zabezpečení krytí výloh v souvislosti s provedením jubilejní výstavy. Fond zárukový byl zřízen k vyrovnání případného schodku financí pozávěrečném vyúčtování výstavy. Základní příjmy do obou fondů plynuly z příspěvků vystavovatelů. Výše příspěvků vystavovatelů závisela na ročním obratu vystavovatele. Například továrny mající obrat vyšší než 1 000 000 zl. přispívaly do základního fondu částkou 1 000 až 2 000 zl. a do záručního fondu částkou 2 000 až 4 000 zl. Dalšími zdroji financí byla subvence ve výše 100 000 zl. poskytnutá výstavě sněmem Království českého a množství finančních sbírek. Celkové náklady na stavební činnosti na výstavišti činily 921 194 zl., z čehož největší část připadla na stavbu průmyslového paláce, v celkové výši 474 690 zl.\n\nNávštěvníci jubilejní výstavy měli možnost seznámit se uceleně se stavem české průmyslové, zemědělské (rostlinné i živočišné) a lesnické výroby, s ovocnářstvím, vinařstvím, pivovarnictvím, včelařstvím a dalšími odvětvími českého hospodářství. Výstava obsahovala průmyslové expozice strojírenské, hornické, sklářské, keramické i průmyslové chemie. Část výstavy byla zaměřena na společenskou stránku života v Čechách: na zdravotnictví, zemské korporace a spolky, na výtvarné umění i archeologické vykopávky.\n\n\n\n\nK příležitosti Jubilejní zemské výstavy byly roku 1891 zprovozněny dvě nové pozemní lanovky (na Letnou a na Petřín), nová Petřínská rozhledna a Křižíkova elektrická dráha na Letné, první česká elektrická dráha.\n\nZvláště s ohledem na zvýrazněnou úlohu prezentace českého národa se rozhodli Sokolové k akci přispět uspořádáním II. všesokolského sletu. V sousedství výstaviště si v Královské oboře poblíž tratě pronajali od města pozemek. Byl sice po povodni zanesený bahnem, do 1. května 1891 se jej podařilo vyčistit a pak za dva měsíce zde postavili tribuny pro 7000 diváků, šatny a další potřebné stavby. Vlastní slet byl třídenní akcí na konci června 1891 a zúčastnilo se jej několik tisícovek sokolů z Čech, Moravy i zahraničí, kteří přijeli 51 zvláštními vlaky. Na samotném výstavišti se sokolové prezentovali svým exponátem, v Praze pak řadou doprovodných akcí (průvod, divadla, besedy).\n\n18. října 1891 byla výstava ukončena. Zúčastnilo se ji přes dva a půl miliónů návštěvníků. Výstava výrazným způsobem posílila sebevědomí českého národa. Jasně ukázala, jaký potenciál, podnikavost a dovednost jsou ukryty v českém národě. Významnou měrou zbavila český národ nedůvěry ve vlastní schopnosti a síly. Byla to působivá propagační akce symbolizující novou českou podnikatelskou aktivitu.\n\nJubilejní zemská výstava v roce 1891 byla intenzivně dokumentována několika fotografy. Jeden z nich – Rudolf Bruner-Dvořák – zde vytvořil první fotografickou reportáž v české historii. Jednalo se o pád horkovzdušného balonu Kysibelka. Jeho fotografie z výstavy se pravidelně objevovaly na stránkách ilustrovaného časopisu Praha.\n\nStoleté výročí výstavy připomněla Všeobecná československá výstava v roce 1991.\n\n"}
{"id": "143225", "url": "https://cs.wikipedia.org/wiki?curid=143225", "title": "Kluž (župa)", "text": "Kluž (župa)\n\nŽupa Kluž (rumunsky \"Cluj\", maďarsky \"Kolozs\") je rumunská župa (\"județ\") v Sedmihradsku, na severozápadě země. Hlavním městem je Kluž.\n\nSousedy klužské župy jsou na západě župa Bihor, na východě pak Mureș a Bistrița-Năsăud. Jižním sousedem je župa Alba a na severu hraničí Cluj s župami Maramureș a Sălaj. Území župy je hornaté (až třetinu tvoří hory, převážně na jihu), leží v relativně vysoké nadmořské výšce. Mezi významné vodní toky sem patří Someșul Mic, Arieș a Crișul Repede. Hlavními zdroji příjmů celé župy je turistika (výlety do hor Apuseni) a těžba jak uhlí, tak i různých plynů. V Kluži, hlavním městě, má též význam průmysl a služby; poslední dobou se zde rozvíjejí též IT technologie.\n\n\n"}
{"id": "143226", "url": "https://cs.wikipedia.org/wiki?curid=143226", "title": "Krizové řízení", "text": "Krizové řízení\n\nKrizové řízení (z angl. \"emergency management\", pojem \"crisis management\" je využíván ve spojitosti s válečnými konflikty) - termín EM je v české odborné literatuře překládán jako krizový management nebo krizové řízení. Oba pojmy shodně vyjadřují řízení ekonomického subjektu v době trvání problémové situace ohrožující její integritu a ekonomickou stabilitu. Nejčastěji jde o ekonomicky, personálně, organizačně či jinak obtížné situace, ve kterých se jedná o zastavení sestupného vývoje krizové křivky nejdříve do stabilní polohy, pak do vzestupného směru.\n\nTo je pouze jeden z názorů, který však nerespektuje rozsáhlost a složitost krizového managementu. Je s podivem, že se dosud nikdo ani náznakem nezabýval komplexním náhledem na tuto oblast lidské činnosti. Krizový management je tak stále prezentován jen v rozsahu mimořádných událostí a krizových situací, nebo jako ekonomický problém podniku, firmy, společnosti. V České republice je popsáno jedenáct bezpečnostních hrozeb, 24 typů krizových situací a více jak stovka potenciálních zdrojů mimořádných událostí a krizových situací. Chybí popis všech těch ostatních negativních jevů, událostí, procesů a činností. Chybí specifikace částí krizového managementu. Krizový management má totiž čtyři části - část osobní, část soukromou, část veřejnou a část globální. Každá má svá specifika, ale pouze všechny dohromady, se všemi těmi vazbami a synergiemi tvoří nedílnou součást našeho života.\n\nKrizový management by měl být prezentován jako každodenní součást našeho života. Protože všechny negativní jevy, události, procesy a činnosti jsou ten \"problém.\"\nKrizové řízení tedy není a ani nemůže být krizový management.\n\nPřesto v Česku \"krizové řízení\" je nejčastěji prezentováno jako o postup orgánů veřejné správy, podnikatelského subjektu nebo jiné organizace v případě krizové situace (krizová opatření). Krizové plány k ochraně veřejného zájmu zpracovávají orgány veřejné správy. Plány krizové připravenosti zpracovávají právnické osoby a podnikatelské subjekty v rámci své působnosti a v návaznosti na územní krizový plán, a to k ochraně veřejného zájmu i svých vlastních ekonomických zájmů. Rámec pro krizové řízení stanoví Krizový zákon a jeho prováděcí předpisy.\n\nJedním z předních českých i evropských odborníků na krizové řízení a komunikace je spoluzakladatel Asociace internetových novinářů IPES, mediální analytik Tomáš Zdechovský, který v roce 2004 jako jeden z prvních definoval krizovou komunikaci a krizové řízení v politickém prostředí. Podle Tomáše Zdechovského lze \"krizový management\" definovat jako proces strategického plánování a řízení krizí, potažmo jiné možné zásadní negativní změny (obraty). Součástí krizového managementu je monitorování potenciálního rizika, nebezpečí a nejistoty pramenící z negativní události, čímž dovoluje mít organizaci lépe pod kontrolou. Dle této definice je ho tedy možné chápat i jako systém prevence, detekce a následného vedení organizace (politické strany) v době krizové situace.\n\nS pojmy se v rámci oblasti krizového managenmentu zachází poněkud nelogicky. Například pan Tomáš Zlechovský v předcházejícím odstavci se mýlí když krizový management definuje jako proces strategického plánování a řízení krizí. Ano, plánovat reakci na negativní jevy, události, procesy a činnosti je nutné, ale tvrdit, že (pojem \"řízení krizí\")krize můžeme řídit je zcela scestné. Kdybychom uměli krize řídit, tak bychom to řídili tak, aby přece žádná krize nevznikla.\nDalším omylem je tvrzení, že krizový management je činnost v době krizové situace. Krizový management je obor lidské činnosti, který je realizován nejen za krizových situací (tedy po vyhlášení některého z krizových stavů), ale i při všech mimořádných událostech a při všech dalších negativních jevech, událostech, procesech a činnostech, tedy vždy, když je ohrožen náš život, naše zdraví, majetek, kritická infrastruktura, nebo životní prostředí. Tedy velmi zjednodušeně řešeno - DENNĚ.\n\nJe s podivem, že této problematice, na těchto stránkách, je věnována tak malá pozornost.\n\nPlán obnovy procesu po havárii může být součástí krizového plánu nebo plánu krizové připravenosti. V české právní úpravě krizového řízení není zmíněn a zaveden jako samostatný termín. Obnova, taková důležitá část krizového řízení, kde je řešena? Jaká jsou její specifika?\nA tak bychom mohli pokračovat dál a dál.\nDle ustanovení § 2 písm. b) zákona č. 240/2000 Sb., \"o krizovém řízení a o změně některých zákonů (krizový zákon)\" je krizovou situací mimořádná událost podle zákona č. 239/2000 Sb., o integrovaném záchranném systému), narušení kritické infrastruktury nebo jiné nebezpečí, při nichž je vyhlášen stav nebezpečí, nouzový stav nebo stav ohrožení státu (dále jen „krizový stav“).\n\nZa vytvoření krizového plánu nebo plánu krizové připravenosti je odpovědné vedení orgánu nebo subjektu, který jej zpracovává. Významnější organizace vyčleňují pro tuto činnost často samostatný útvar, jehož vedením je pověřen bezpečnostní manažer. Kvalitní krizový plán může být připraven pouze při aktivní součinnosti všech útvarů společnosti.\n\nPožadavky na krizové plány a plány krizové připravenosti a jejich náležitosti stanoví na základě Krizového zákona v § 15 až 18 nařízení vlády č. 462/2000 Sb.\n\nKrizový plán by měl obsahovat následující údaje:\n\nPlán obnovy provozu po havárii musí být pravidelně prakticky testován, revidován a aktualizován.\n\n\n\n"}
{"id": "143236", "url": "https://cs.wikipedia.org/wiki?curid=143236", "title": "Third-person shooter", "text": "Third-person shooter\n\nThird-person shooter (zkráceně TPS; ) je podžánr stříleček, které jsou zobrazovány pohledem kamery mimo hlavního hrdinu, přičemž se kamera pohybuje za zády virtuálního hrdiny. Do češtiny lze anglický termín přeložil jako \"střílečka z pohledu třetí osoby\". Pojem se používá k odlišení od akčních her zobrazovaných z pohledu hlavního hrdiny (tzv. First-person shooter (FPS) – \"střílečka z pohledu první osoby\").\n\nNěkteré hry však sice používají kameru z pohledu třetí osoby, avšak hráč ji může ovládat, čímž\nse docílí pohledu z pozice ovládané postavy. Proto je někdy těžké určit, která počítačová hra může být označena za střílečku z pohledu třetí osoby a která ne. Příkladem střílečky z pohledu třetí\nosoby může být hra \"Max Payne\", řada počítačových her jako např. \"Serious Sam\" a \"The Suffering\" stojí na pomezí podžánrů FPS a TPS, neboť užívají kamerového pohledu třetí i první osoby.\n\nTPS hry mají výhody i nevýhody. Na straně jedné zobrazení z pohledu třetí osoby může hráči\nzajistit lepší přehled o jeho okolí, na druhé straně však špatné řízení kamery může hráči\nzobrazovat nepotřebné lokace, skrývat důležité objekty a nepřátele v pohledu ovládaného hrdiny. Někdy se vyskytují i chyby, kdy kamera nesprávně zobrazí prostředí za zdmi a jinými neprůhlednými překážkami.\n\n"}
{"id": "143239", "url": "https://cs.wikipedia.org/wiki?curid=143239", "title": "Charles W. Morris", "text": "Charles W. Morris\n\nCharles William Morris (23. května 1901 Denver, Colorado – 15. ledna 1979 Gainesville, Florida) byl americký sémiotik a filozof.\n\n"}
{"id": "143250", "url": "https://cs.wikipedia.org/wiki?curid=143250", "title": "Franz Büchner", "text": "Franz Büchner\n\nFranz Büchner (2. ledna 1898 – 18. března 1920) byl německý stíhací pilot – letecké eso v období první světové války.\n\nNarodil se v Lipsku v obchodnické rodině. Do armády dobrovolně vstoupil v 16 letech na začátku války. Bojoval nejprve na východní frontě až do roku 1915, kdy byl poslán do Francie. Přes svůj nízký věk byl o rok později povýšen do důstojnické hodnosti. Po vyléčení zranění z boje byl převelen k letectvu, kde působil jako pozorovatel.\n\nV březnu 1917 se stal stíhacím pilotem u \"Jagdstaffel 9\". Prvního vzdušného vítězství dosáhl v srpnu. Po přeřazení k \"Jastě 13\" působil pod Rudolphem Bertholdem, jedním z nehorlivějších německých pilotů. Zde také dostal nový letoun Fokker D.VII. V červnu 1918 sestřelil tři, v červenci sedm, v srpnu osm a v září 17 letadel nepřítele. Jeho nejznámějším soupeřem byl irský pilot Joseph Callaghan – 2. června, kdy Büchner sestřelil jeho Sopwith Dolphin. O pět dní později sestřelil jiné letecké eso – kanaďana Merrila Taylora na letounu Sopwith Camel. \n\nV říjnu 1918, s dosažením celkového počtu 40 sestřelených nepřátelských letadel obdržel poručík Büchner vyznamenání Pour le Mérite, jako jeden z posledních před císařovou abdikací. S použitím padáku přežil také 10. října srážku s jiným letadlem své jednotky. \n\nV bouřlivých poválečných letech létal v bojích proti komunistickým revolučním jednotkám. Sloužil v „prozatímním“ Reichswehru na letecké základně Großenhain. Byl setřelen během Kappova puče Spartakovci při průzkumném letu nad Lipskem 18. března 1920, pouhé tři dni poté, co byl Rudolph Berthold zabit dělníky v Hamburku. Pohřben je na hřbitově v lipské místní části Plagwitz.\n\n"}
{"id": "143267", "url": "https://cs.wikipedia.org/wiki?curid=143267", "title": "William Robert Broughton", "text": "William Robert Broughton\n\nWilliam Robert Broughton (22. května 1762 Gloucestershire – 14. března 1821 Florencie) byl britským důstojníkem Královského námořnictva. Jako podporučík nastoupil v roce 1774 na šalupu \"Falcon\". Účastnil se námořního útoku na Bunker Hill (17. června 1775). Byl zajat u Cape Ann a v prosinci 1776 Američany vyměněn.\n\nJako poručík britského Královského námořnictva velel HMS \"Chatham\", která se účastnila námořní výzkumné výpravy vedené kapitánem Georgem Vancouverem v letech 1791 až 1793. Výzkumná plavba HMS \"Chatham\" a HMS \"Discovery\" vedla Tichým oceánem – především podél severozápadního pobřeží Severní Ameriky. Při plavbě východní cestou, kolem Afriky, Austrálie a Nového Zélandu, objevila posádka v listopadu 1791 Chathamské ostrovy. V říjnu 1792, při průzkumu severozápadního pobřeží Severní Ameriky, nařídil Vancouver Broughtonovi prozkoumat dolní povodí Columbie v dnešních státech Oregon a Washington. Broughtonova posádka se plavila na několika lodích protiproudu až ke Columbia River Gorge. Dne 30. října 1792 dosáhli nejvzdálenějšího místa na Columbii a přistáli ve východní části dnešního Multnomah County východně od Portlandu a severozápadně od Mount Hood. Broughton pojmenoval Mount Hood po Vikomtu Samuelu Hoodovi, admirálovi britské flotily.\n\nStát Oregon umístil u silnice I-84 v Columbia Gorge, kde Broughton v roce 1792 přistál, pamětní desku.\n\n"}
{"id": "143271", "url": "https://cs.wikipedia.org/wiki?curid=143271", "title": "Pour le Mérite", "text": "Pour le Mérite\n\nŘád Pour le Mérite (francouzsky \"Za zásluhy\"), neformálně zvaný též Modrý Max, bylo nejvyšší pruské a německé vojenské vyznamenání udělované do konce první světové války v roce 1918.\n\nBylo uděleno 5430 osobám. Nejznámějšími držiteli byli například Paul von Hindenburg, Ernst Jünger či Erwin Rommel, mezi piloty Max Immelmann (díky kterému řád získal svoji přezdívku), Manfred von Richthofen, Ernst Udet, Hermann Göring, Fritz Rumey, Franz Büchner a dalších 130 stíhacích pilotů.\nZavedeno bylo za vlády Fridricha II. 6. června 1740 během války s Rakouskem (francouzština byla v té době jazykem užívaným na královském dvoře). Do roku 1810 bylo vyznamenání udělováno i civilním osobám – obdržel ho například i Voltaire). Do současnosti existuje \"polooficiální Orden Pour le Mérite für Wissenschaft und Künste\".\n\nToto vyznamenání má dvě úrovně – základní (na obrázku) a druhou úroveň – s dubovými ratolestmi (spodní obrázek).\nVzhledem k tomu, že „Pour le Mérite“ bylo nejvyšším vyznamenáním a po jeho dosažení již v podstatě nebylo možné dát vyšší ocenění, byla vyrobena i zmíněná „vyšší verze“ s dubovými ratolestmi.\n\nJen čtyři lidé obdrželi jak vojenskou, tak civilní verzi řádu:\n\n\n\n"}
{"id": "143273", "url": "https://cs.wikipedia.org/wiki?curid=143273", "title": "Ornitologická síť", "text": "Ornitologická síť\n\nOrnitologická síť nebo také nárazová síť je zařízení užívané ornitology k odchytu živých ptáků a zoology pro odchyt netopýrů, obvykle za účelem kroužkování či jiného výzkumu. Lze je ovšem použít i k odchytu zvířat pro jiné účely, například chov v zajetí (např. v zoologické zahradě).\n\nObvykle jsou vyrobeny z nylonu a podobají se volejbalové síti. Rozměry se pohybují nejčastěji mezi 1,5–3 m na výšku a 3–18 m na délku a mívají několik kapes, v nichž odchycení ptáci zůstávají. Existují sítě s různě velkými oky a silnými vlákny v závislosti na cílových druzích. Zejména na odchyt větších, např. dravých ptáků je třeba použít síti s většími oky.\n\nPobyt v síti je pro ptáky více či méně stresující a při neopatrné manipulaci může dojít k jejich zranění nebo až úhynu. Používání ornitologických sítí je i tak ovšem pro ptáky velmi bezpečné a jedná se o jednu z nejbezpečnějších metod jejich odchytu. Počet zranění nebo úmrtí způsobených chycením do nárazové sítě je velmi nízký a riziko zranění nepřesahuje 0,6 % a úmrtí 0,3%. K předcházení zbytečným zraněním je nutné sítě pravidelně kontrolovat a odchycené ptáky ihned vyprostit. Ptáky smějí za vědeckými účely odchytávat a značit pouze proškolené osoby, držitelé zvláštní licence (výjimky ze zákona).\n"}
{"id": "143275", "url": "https://cs.wikipedia.org/wiki?curid=143275", "title": "Glory to the Brave", "text": "Glory to the Brave\n\nDeska měla velký vliv na vývoj heavy metalu, který v té době nebyl příliš populárním; převažoval především styl grunge. Právě debut HammerFall ovšem opět obrátil pozornost fanoušků zpět k heavymetalové hudbě a „znovuzrodil“ tento žánr. \"Glory to the Brave\" se umístilo na 38. pozici v německé hitparádě Media Control Charts a 40. skončilo v Rakousku v žebříčku Ö3 Austria Top.\n\nHudební skupina HammerFall byla založena v roce 1993 ve švédském městě Göteborg. Původní plán nebyl nijak prorazit do hudebního průmyslu, ale jednalo se spíše o fanouškovský projekt podporovatelů heavy metalu. Ten byl v té době značně na ústupu, převažoval především styl grunge, proto zakládající členové nepočítali s tím, že by jejich muzika „někoho vůbec zajímala“. Jako první měli složené skladby „HammerFall“ a „Steel Meets Steel“, které spolu s některými cover písněmi zahráli v roce 1996 na místní hudební soutěži Rockslaget. Skladatelem písní byl kytarista Oscar Dronjak, za mikrofonem stál zpěvák Mikael Stanne a na basovou kytaru hrál Fredrik Larsson. Skupina se v soutěži dostala až do semifinále, to se ovšem mělo odehrávat v době, kdy byl Stanne na turné se svojí další kapelou Dark Tranquillity. HammerFall proto oslovili Joacima Canse, který se následně stal stálým zpěvákem. Video nahrávku natočenou na této soutěži skupina odeslala do vydavatelství VIC Records. To jí nabídlo smlouvu a poskytlo některé finance na nahrání debutové desky.\n\nNahrávání \"Glory to the Brave\" probíhalo na podzim roku 1996 ve studiu Studio Fredman v Göteborgu pod dohledem producenta Fredrika Nordströma. Toho si HammerFall mohli dovolit díky díky tomu, že se s ním Dronjak znal; na nahrávání alba totiž neměli moc peněz. Nahrávání nakonec trvalo dva týdny, finální mix zabral jeden víkend. Na desce je v obsazení uveden jako bubeník Jesper Strömblad, ten se ale nahrávání z časových důvodů nezúčastnil, pouze se s Donjakem a Cansen podílel na skládání písní. Bicí party tedy nahrál host Patrik Räfling. Hudebně se skladatelé nechali inspirovat kapelami jako jsou Manowar, Helloween, Accept, Judas Priest či Stormwitch.\nHammerFall dokončili své debutové album v listopadu 1996 a začali se poohlížet po větším vydavateli. Deska vydaná pod VIC Records by totiž dle Dronjaka nezaznamenala takový úspěch, jakému se jí později dostalo. S tím jim pomohl Strömblad, jenž v prosinci předal nahrávku německému vydavatelství Nuclear Blast, od kterého v lednu dalšího roku dostali HammerFall fax s nabídkou smlouvy. Před jejím podepsáním ovšem bylo nutné kapelu stabilizovat. Strömblad a kytarista Glenn Ljungström se v té době nemohli věnovat HammerFall naplno, jelikož současně působili také ve skupině In Flames. Zároveň odešel Larsson, který chtěl hrát spíše thrash metal. Jako náhradu tedy Cans s Dronjakem sehnali bubeníka Räflinga, který se již podílel na nahrávání alba, jako druhý kytarista byl přijat Stefan Elmgren a jako baskytarista Magnus Rosén.\n\nAlbum \"Glory to the Brave\" oficiálně vyšlo dne 26. června 1997 prostřednictvím vydavatelství Nuclear Blast. Přebal desky s červeno-oranžovým zabarvením byl nakreslen malířem Andreasem Marshallem, kterého skupině sehnalo vydavatelství. HammerFall na přebal desky chtěli maskota inspirovaného Eddiem, který by ale dle Donjaka „plně reflektoval logo a filozofii kapely“. Vznikl tak válečník Hector, který se později objevoval také na dalších studiových nahrávkách skupiny.\n\nV roce 2003 byla vydána reedice alba obsahující bonusovou píseň „Ravenlord“ (cover skupiny Stormwitch). K výročí dvaceti let od vydání svého debutu HammerFall 1. prosince 2017 vydali výroční edici desky. Ta se skládá ze dvou CD a jednoho DVD. První CD obsahuje klasické album, na druhém jsou živé nahrávky většiny písní z \"Glory to the Brave\" nahrané během let 1998–2017. Hlavní obsah DVD vyšel již v roce 1999 na VHS; jedná se o dokument, který zobrazuje první léta skupiny a její vzestup. Tento snímek je doplněn téměř hodinu trvajícími rozhovory, jenž byly natočeny právě pro výroční edici alba. DVD dále obsahuje video záznam z koncertu skupiny na festivalu Dynamo Metal Fest 1998.\n\nAlbum otevírá rychlá a melodická skladba „The Dragon Lies Bleeding“, která dle Davida Havleny, redaktora magazínu Spark, obsahuje „všechny poklady heavy metalu – energii, melodii, sílu, pozitivitu. Následuje píseň s pomalými kytarovými sóly; „The Metal Age“. Další píseň „HammerFall“, ke které skupina natočila videoklip, pokračuje v podobném rychlém tempu a má výrazný chorál v refrénu. Kytarové party jsou zde tvořeny převážně jednoduchými riffy. Texty prvních tří písní pojednávají o bojování, síle válečníků a také o heavy metalu obecně, přičemž se jedná o vyjádření naděje v budoucnost tohoto stylu. Některé z těchto motivů se objevují také v dalších písní. Čtvrtou položku tvoří první pomalá skladba na albu; balada „I Believe“. Ta má akustické intro a textově pojednává o vnitřním boji. \n\nDruhá polovina desky dále pokračuje písní „Child of the Damned“, což je coververze stejnojmenné písně skupiny Warlord. Dalším hitem kapely je skladba „Steel Meets Steel“, která byla vůbec první, již Dronjak pro HammerFall napsal. Podle Dronjaka právě tato píseň definovala styl kapely a její podobu. Text písně se zabývá obléháním Jeruzaléma v roce 1099, tato událost je kapelou vyprávěna z pohledu Řádu templářů. Následující „Stone Cold“ je hudebně inspirovaná „stadionovými riffy“ skupiny Accept. „Stone Cold“ dle Mariuse Mutze, recenzenta na hudebním serveru „metal1.info“, pojednává „o budoucnosti, kdy lidstvo ztratilo kontrolu nad stroji“. V předposlední písni debutové desky kapela opět zrychlí, a to ve skladbě nazvané „Unchained“. Závěr desky ovšem obstará pomalá titulní balada, jejímž výrazným prvkem je pianové preludium. To tvoří základ pro vokální linky Canse, který se často dostává až do falzetové polohy, takže na rozdíl od předchozích skladeb zpívá nad rámec svého hlasového rozsahu. Také k této písni byl natočen videoklip. Havlena poslední skladbu desky interpretuje jako „majestátní poctu všem, co v sobě mají kus odvahy“.\nVydání \"Glory to the Brave\" vzbudilo převážně pozitivní a dokonce i nadšené ohlasy v metalové komunitě. Skupině se dařilo také koncertně, hned v roce 1997 vystoupila před 10 000 lidmi na festivalu Wacken Open Air. David Havlena desku v roce 2017 komentoval slovy: „HammerFall nezažehli ztracenou jiskru heavy metalu, oni doslova rozpálili stydnoucí heavymetalový kotel“. Debutové album HammerFall je obecně považováno za desku, která opět obrátila pozornost fanoušků k heavy metalu a tento žánr „znovuzrodila“, v této době byl totiž značně populární styl grunge. To pomohlo některým začínajícím kapelám, mimo jiné například Edguy. Ti sami uznávají, že by se bez HammerFall „celá scéna možná nepohnula“. HammerFall ovšem také měli výhodu v tom, že jejich deska přišla ve správný čas, což uznávají také sami členové skupiny.\n\nDeska se také umístila v některých evropských hitparádách, konkrétně na 38. příčce v německé Media Control Charts a 40. skončila v Rakousku v Ö3 Austria Top. Počet prodaných nosičů alba se za rok 1997 dostal na 100 000 kusů. Na závěr tohoto roku byla skupina nominována ve švédské cenně Grammis v kategorii nejlepší hardrockové album roku.\n\nHammerFall obvykle na koncertech písně z této desky nehrají. Dle Dronjaka kvůli tomu, že alba „na koncertech bylo už dost“ a že se kapela chce soustředit na novější věci. V roce 2017 věnovali během živých vystoupení přibližně 15 minut mixu písní z \"Glory to the Brave\" a tím považují tuto kapitolu za uzavřenou.\n\n\n\n\n"}
{"id": "143276", "url": "https://cs.wikipedia.org/wiki?curid=143276", "title": "ALH 84001", "text": "ALH 84001\n\nALH84001 (někdy též uváděný jako Allan Hills 84001) je meteorit nalezený 27. prosince 1984 výzkumníky projektu ANSMET v oblasti Allan Hills v Antarktidě. Jeho hmotnost v době objevu byla 1,93 kilogramu. Přestože pravděpodobně pochází z Marsu, od jiných meteoritů této skupiny se v některých aspektech liší.\n\nMeteoritu se roku 1996 dostalo velké pozornosti médií, když skupina vědců dospěla k názoru, že v něm našla mikroskopické fosílie bakterií. Toto prohlášení bylo od samotného počátku považováno za kontroverzní, přičemž širší vědecká komunita nakonec hypotézu o důkazu existence mikrobiálního života na Marsu zamítla, neboť bylo pro přítomnost neobvyklých struktur nalezeno nebiologické vysvětlení. Vydání původní práce a z něho plynoucí pozornost vědců i veřejnosti jsou přesto považovány za bod obratu v nazírání na obor astrobiologie.\n\nMeteorit ALH 84001 je nejstarším známým meteoritem z Marsu, o němž se předpokládá, že vznikl krystalizací roztavené horniny před 4,091 miliardami let. Z chemické analýzy vyplynulo, že Mars opustil v době, kdy na něm ještě existovala tekutá voda.\n\nV září roku 2005 analyzovala Vicky Hamiltonová z Havajské univerzity data ze sond Mars Global Surveyor a Mars Odyssey a porovnala je se známými údaji o meteoritu a dospěla k názoru, že pochází z oblasti Eos Chasma v jižní části Valles Marineris. Závěry však nebyly zcela definitivní, částečně též z důvodu, že analyzovaná data pocházela jen z těch částí Marsu, které nebyly zakryty prachem.\nPodle uznávané teorie byl ALH84001 vyražen z povrchu Marsu při dopadu meteoroidu asi před 17 miliony lety, přičemž na Zemi dopadl asi před 13 tisíci lety. K těmto údajům vědci došli na základě různých technik radiometrického datování, vycházejících mimo jiné z poločasu rozpadu prvků samarium-neodym (Sm-Nd), rubidium-stroncium (Rb-Sr), draslík-argon a uhlík C. O ostatní známé marťanské meteority, které by potenciálně rovněž mohly obsahovat známky biologického života, byl zájem znatelně menší, protože tyto nepocházely z „mokrého“ období Marsu. ALH84001 je tak jediný nalezený meteorit pocházející právě z této doby.\n\nV říjnu 2011 dospěli vědci Itay Halevy, Woodward Fischer a John Eiler z Kalifornského technologického institutu k názoru, že z isotopické analýzy vyplývá, že k vysrážení uhličitanů nalezených v meteoritu došlo při teplotě 18 °C, přičemž interagující voda a oxid uhličitý pocházely z marťanské atmosféry. Poměry isotopů uhlíku a kyslíku naznačují, že uhličitany se ukládaly, když se postupně vypařovalo nějaké podpovrchové vodní těleso, pravděpodobně mělká zvodeň nacházející se několik metrů nebo desítek metrů pod povrchem.\n\n6. srpna 1996 vyšel v časopisu Science článek Davida S. McKaye z NASA, v němž autor oznámil, že meteorit může obsahovat důkazy o životě na Marsu. Během zkoumání meteoritu elektronovým mikroskopem byly totiž odhaleny struktury, které někteří vědci interpretovali jako fosilní pozůstatky životních forem podobných bakteriím. Tyto struktury mají 20 až 100 nanometrů v průměru, což je podobná velikost jakou by mohly mít teoreticky předpokládané nanobakterie, ale menší než jakákoliv v té době známá buněčná forma života. Kdyby tyto struktury byly fosilizovanými pozůstatky živých forem a kdyby současně nebyly důsledkem kontaminace meteoritu pozemskými životními formami, byly by prvním jasným důkazem existence mimozemského života.\n\nOznámení o možném objevu mimozemského života vyvolalo značné kontroverze. Mnoho lidí si to vysvětlilo tak, že nalezené fosílie skutečně dokázaly existenci mimozemského života, a tato zpráva se rozšířila v médiích po celém světě. Prezident Spojených států Bill Clinton na to téma dokonce učinil formální prohlášení přenášené televizí.\n\nDavid S. McKay vyvracel pochyby o pozemské kontaminaci meteoritu poukazem na to, že nalezené mikroskopické struktury se nepodobají žádné z předpokládaných kontaminací nalezených v jiných meteoritech. Struktury z ALH84001 se totiž na rozdíl od pravděpodobných kontaminací jiných meteoritů zdají vrostlé do původního meteoritického materiálu.\n\nZatím nebylo nezvratně prokázáno, jak byly tyto útvary vytvořeny, laboratorní experimenty týmu vedeném D. C. Goldenem však ukázaly, že podobné struktury lze vytvořit i nebiologickou cestou. David McKay to zpochybnil s tím, že laboratorních výsledků bylo dosaženo za použití nerealisticky čistých materiálů. Dále namítal, že Goldenův tým se soustředil pouze na jeden konkrétní znak, tvar krystalů, což však podle něj nemůže vyvrátit celou biogenickou hypotézu. Přesto se po těchto experimentech většina vědecké komunity od této hypotézy odklonila, mimo jiné též proto, že samotné zkoumání tvaru struktur je pro jednoznačné určení, zda šlo o živou či neživou formu, nedostatečné, neboť vizuální posouzení tvaru je nutně subjektivní a může vést k mylným interpretacím.\n\nHypotézu, že nalezené stuktury by mohly být mikrofosiliemi biogenního původu, podporují následující indicie:\n\n\nRoku 1999 dospěla skupina vědců zahrnující odborníky různých oborů včetně biologie, molekulární genetiky, paleontologie a mineralogie k závěru, že ačkoliv nejmenší prostor, jaký by teoreticky případná současná nanobakterie mohla zaujímat, je koule o průměru 250 ± 50 nanometrů, pak primitivní organismy založené na jednodušších polymerech, než jaké využívají ty současné, by mohly být i menší. Jako příklad byl uveden život založený čistě na RNA místo dnes běžné DNA, kdy funkci katalyzátorů nutných pro buněčnou replikaci by místo příliš velkých ribosomů přebraly menší ribozymy. Takové buňky by také neobsahovaly bílkoviny a nepotřebovaly by přepisovat DNA na mRNA. Buňky RNA světa byly navrženy jako možný způsob překlenutí propasti mezi neživou chemií a současnými živými buňkami.\n\nZ diskuse vyplynuly následné možné mechanismy, které by mohly vysvětlit malý rozměr struktur nalezených na meteroritu ALH84001, za předpokladu, že se by jednalo fosílie původně živých forem:\n\n"}
{"id": "143277", "url": "https://cs.wikipedia.org/wiki?curid=143277", "title": "33. století př. n. l.", "text": "33. století př. n. l.\n\n34. století př. n. l. – 33. století př. n. l. – 32. století př. n. l.\n\n"}
{"id": "143282", "url": "https://cs.wikipedia.org/wiki?curid=143282", "title": "Matthew Calbraith Perry", "text": "Matthew Calbraith Perry\n\nMatthew Calbraith Perry (10. dubna 1794 – 4. března 1858) byl velitel vojenské námořní flotily USA v Tichomoří. Do historie vešel především vyloděním své flotily na japonských ostrovech, čímž donutil v letech 1853 - 1854 japonský šógunát k otevření přístavů. Uzavřením obchodní smlouvy s USA byla zlomena více než dvousetletá izolace Japonska.\n\n\n"}
{"id": "143284", "url": "https://cs.wikipedia.org/wiki?curid=143284", "title": "Závěs (rozcestník)", "text": "Závěs (rozcestník)\n\nZávěs znamená:\n\n"}
{"id": "143285", "url": "https://cs.wikipedia.org/wiki?curid=143285", "title": "Čúbu", "text": "Čúbu\n\nČúbu (: 中部地方; \"Čúbu-čihó\") je centrální region největšího japonského ostrova Honšú.\n\nRegion Čúbu je tvořen devíti prefekturami ležícími na západ od Kantó: Aiči, Fukui, Gifu, Išikawa, Nagano, Niigata, Šizuoka, Tojama a Jamanaši.\n\nČúbu leží v nejširší části Honšú a je charakteristické svými vysokými, drsnými horami. Japonské Alpy dělí oblast na slunnější pacifickou část, známou jako \"přední část Japonska\" neboli \"Omote-Nihon\" a chladnější část ležící u Japonského moře, známou jako \"zadní část Japonska\" neboli \"Ura-Nihon\".\n\nCelou oblast je možné rozdělit na tři části:\n\n\nOblast Hokuriku leží na sever od vysokých pohoří, které se rozkládají v centrální části Čúbu. Pro tuto oblast jsou v zimě charakteristické velké sněhové srážky a silné větry. Místní divoké řeky a říčky jsou vydatným zdrojem hydroelektrické energie. Prefektura Niigata je centrem japonské těžby a zpracování zemního plynu a ropy. Průmyslový rozvoj oblasti je značný hlavně ve městech v prefekturách Niigata a Tojama. Také města v prefekturách Fukui a Išikawa jsou místními centry zpracovatelského průmyslu. Hokuriku se do značné míry vyvíjelo nezávisle na ostatních regionech, a to hlavně proto, že bylo poměrně izolováno od hlavních průmyslových a kulturních center na pobřeží Tichého oceánu. Protože na pobřeží nejsou vhodné podmínky pro stavbu přístavů a silniční doprava trpí velkými sněhovými srážkami, je oblast závislá na železniční dopravě.\n\nČúó-kóči je oblast rozlehlých a vysokých pohoří, včetně Japonských Alp, která je často nazývána \"střecha Japonska\". Obyvatelstvo je ve své většině soustředěno v šesti vyvýšených planinách propojených úzkými údolími. Oblast byla dlouho centrem výroby hedvábí, ale po druhé světové válce se začala výroba snižovat. Většina pracovní síly, která byla dříve zaměstnána v „hedvábném“ průmyslu, byla absorbována různorodým zpracovatelským průmyslem, jenž zahrnuje přesné strojírenství, textilní a potravinářský průmysl ap. Oblast je tvořena prefekturami Jamanaši, Nagano a severní částí prefektury Gifu.\n\nOblast Tókai sousedící s Tichým oceánem je úzký koridor přerušený na několika místech horami sestupujícími až k moři. Už od období Tokugawa (1600–1867) byla tato oblast důležitou spojnicí mezi Tokiem, Kjótem a Ósakou. Nejslavnější cesta starého Japonska, Tókaidó, spojovala sídlo šóguna Edo (přejmenované roku 1868 na Tokio) a sídlo císaře Kjóto. V 20. století byly na stejné trase postaveny supermoderní dálnice a železniční tratě šinkansen. Oblast tvoří prefektury Šizuoka, Aiči, Mie a jižní část prefektury Gifu.\n\nV oblasti se nachází také množství malých údolních niv. Mírné klima, výhodná poloha v blízkosti velkých metropolí a snadná dostupnost rychlé dopravy z nich dělá ideální místa pro pěstování mimosezónní zeleniny. Výše položená úbočí jsou zase využívána k pěstování mandarinek a čajovníků. Rovněž zde můžeme najít množství malých, ale důležitých průmyslových center. V západní části Tókai leží planina Nóbi, kde se rýže pěstuje už od 7. století. Město Nagoja je nejen dopravní křižovatkou Tókai, ale i centrem těžkého průmyslu včetně ocelářského a strojního.\n\n"}
{"id": "143288", "url": "https://cs.wikipedia.org/wiki?curid=143288", "title": "William Blake", "text": "William Blake\n\nWilliam Blake (28. listopadu 1757 Londýn – 12. srpna 1827 Londýn) byl anglický malíř, básník a tiskař. Zatímco během svého života byl nepochopený a prakticky neznámý, dnes je považován za významnou osobnost v historii poezie i výtvarného umění preromantismu.\n\nNarodil se v 28 Broad Street v londýnské čtvrti Soho do rodiny londýnského obchodníka s pánským prádlem a punčochovým zbožím Jamese Blakea. Mnohé důkazy ukazují na to, že rodina alespoň v době Blakeova dětství netrpěla chudobou. Byl třetím ze sedmi dětí, z nichž dvě se nedožily dospělosti. Pokřtěn byl 11. prosince v kostele sv. Jakuba, Piccadilly. Do školy chodil pouze tak dlouho, aby se naučil číst a psát, odešel v deseti letech, později ho učila doma jeho matka Catherine Blake (narozena Wright). Už jako dítě sbíral reprodukce děl Raffaela, Michelangela a Dürera a během učení se seznámil se středověkým uměním.\n\nTéměř celý život prožil v londýnské části Lambeth – až na tříletý pobyt ve Felphamu, kde se mu příliš nedařilo, protože nedokázal vyjít s Williamem Haylem, který celý jeho pobyt financoval a přál si stát se Blakeovým patronem.\n\nDne 18. srpna 1782 se ve svých dvaceti pěti letech oženil s dvacetiletou Catherine Boucher, dcerou zahradníka (v St Mary´s Church v Battersea). Catherine neuměla psát, proto je na oddacím listu podepsána: \"\"X\".\" Blake ji naučil číst, psát a také kolorovat jeho kresby. Manželství zůstalo bezdětné, Blake Catherine ale označoval za svého anděla a mnohé zdroje uvádějí, že vztah mezi nimi byl velmi harmonický.\n\nBlake byl silně věřící, neuznával ale anglikánskou církev a později ani žádnou jinou organizovanou formu křesťanství. Jednu dobu měl blízko ke katolicismu - obdivoval středověkou křesťanskou mystiku, ale postupně se názorově přiblížil manicheismu. Jeho velkým a celoživotním zdrojem inspirace byla Bible, zejména starozákonní proroci, ale i Nový zákon.\n\nBěhem svého života měl finanční problémy. Jeho hlavním oborem bylo rytectví, ale rytiny byly koncem 18. století považovány za zastaralou formu umění. Ani tak se rytectví nechtěl vzdát a rozešel se kvůli tomu se spoustou ochotných mecenášů.\n\nV jeho staromilectví tkvěla obrovská rozporuplnost, protože v některých věcech byl naopak velmi inovátorský a revolucionářský. Podporoval Americkou revoluci a po určitou dobu života sympatizoval s myšlenkami Velké francouzské revoluce a chvíli se pohyboval v politických kruzích kolem radikálně smýšlejících osobností, včetně Josepha Johnsona (nakladatel), Williama Godwina, Thomase Paina a dalších. Nikdy nevstoupil do žádné politické strany.\n\nKromě rytectví psal a maloval, v čemž mu pomáhaly jeho bohaté vize, které sám popisoval jako nespecifické, ale jasné hypnagogické obrazy přicházející mezi spánkem a probuzením. Věci se mu ve vizích jevily v jiných podobách, například slunce jako hostitel velebeného Boha a tygr jako ztělesnění kreativní a zároveň destruktivní energie. Vedle vizí budoucnosti se mu zjevovali také mrtví přátelé a andělé. Jednoznačně ale odmítal být označován za jasnovidce nebo fantastu.\n\nVe zralém věku usiloval o vytvoření vlastní mystické filosofie navazující na J. Böhma, Paracelsa a E. Swedenborga. Zabýval se problémem zla a stal se manicheistou. Rytinu jeho \"mystické svatby\" převzal na obálku svého zásadního díla o mystice Ohnivý keř český autor Karel Weinfurter.\n\nBlake byl nepochopený za života, upozaďován po smrti, a nakonec zapomenut, až jeho životopis začal zpracovávat Alexander Gilchrist (asi 1860). Kniha Life of William Blake okamžitě změnila Blakeovu pověst. Skutečně doceňován začal být až ve století 20. Zasloužili se o to zejména Geoffrey Keynes, Northrop Frye a S. Foster Damon.\n\nMnohé osobnosti uměleckých kruhů, například June Singer, tvrdily, že Blake předběhl svou dobu. Diana Hume George dokonce prohlašovala, že Blake může být považován za předchůdce Sigmunda Freuda.\n\nV padesátých letech 20. století měla Blakeova tvorba obrovský vliv na beatníky a zejména na velikány, jakými byli Allen Ginsberg, Bob Dylan, Jim Morrison, Van Morrison a Aldous Huxley. Zpěvák Iron Maiden Bruce Dickinson je velkým obdivovatelem Williama Blakea, zhudebněnou báseň Jerusalem můžeme najít na albu The Chemical Wedding.\n\nV roce 2002 se William Blake umístil na 32. místě v průzkumu BBC o 100 nejvlivnějších Britů.\n\nMnohé z jeho prvotních literárních počinů provází pastorální motivy, jako třeba beránek v básni \"Beránek\" (\"Zpěvy nevinnosti -\" 1789\", Zpěvy zkušenosti -\" 1794\"). Zpěvy nevinnosti\" bývají někdy kritiky označovány za až příliš naivní, Blake, kterému v době jejich vzniku bylo 30 let, se vrací do dětství a ve světě hledá, nachází a obdivuje krásu. V kontrastu k nim jsou právě \"Zpěvy zkušenosti,\" které zobrazují jakési rozčarování, uvědomění si zákonů, které lidskou duši svazují, a objevuje se zde mnohem více symbolů. \n\nVýznamný je také Blakeův poem \"Tiriel\", kde se opět vrací k nevinnosti dítěte a příkazů, jež ho poutají, tentokrát ze strany rodičů, a také pozdější \"Kniha Thel\", v níž se objevuje většina motivů vycházejících z Blakeových vizí. Nejznámější Blakeovou básní je ale bezesporu \"Tygr\" (\"The Tyger\")\".\"\n\n\n\n\n\nV druhé polovině devadesátých let vytvořil řadu velkých barevných monotypů technikou, kterou sám vynalezl: na desku nanesl silnou vrstvu temperových barev a pořídil z ní několik obtisků, jež pak dokončil perokresbou inkoustem a akvarelem.\n\n\n"}
{"id": "143291", "url": "https://cs.wikipedia.org/wiki?curid=143291", "title": "Friedrich Schlegel", "text": "Friedrich Schlegel\n\nKarl Wilhelm Friedrich von Schlegel (10. března 1772 Hannover – 11. ledna 1829 Drážďany) byl německý filozof kultury, literární kritik, literární historik a překladatel. Bývá považován za spoluzakladatele romantismu v německé literatuře. Neproslavil se však svými literárními díly, ale svými teoretickými osnovami. \n\nSpolečně se svým bratrem Augustem Wilhelmem vydával časopis \"Athenaeum.\"\n\n\n\n\n"}
{"id": "143299", "url": "https://cs.wikipedia.org/wiki?curid=143299", "title": "Libouň", "text": "Libouň\n\nLibouň je vesnice v okrese Benešov, která je součástí obce Zvěstov. Nachází se cca 2 km na východ od Zvěstova. Je zde evidováno 47 adres. Protéká tudy Strašický potok, který je levostranným přítokem řeky Blanice. \n\nPrvní písemná zmínka o vesnici pochází z roku 1352.\n\nVes Libouň patřívala ode dávna klášteru Louňovskému. Ve 14. století tu byl farní kostel k němuž opatové Želivští jmenovali kněze, Nějaký čas seděli na Libouňské tvrzy (1382) Ondřej Roháč z Dubé a jeho bratr Beneš řečený Libuň. Snad měli Libouň pronajatou od kláštera. Držitelem nápravy byl Jan Strýček (1411) Před počátkem husitských válek seděl na Libouni Boreš. Když byl vypálen Louňovický klášter uchýlil se do Vlašimi, když bylo příměří vrátil se do Libouně. Husité se vrátili tvrz vypálili a Boreše zabili. Libouň pak sdílela osudy Louňovického zboží k němuž až do roku 1652 patřila.\n\n\n"}
{"id": "143300", "url": "https://cs.wikipedia.org/wiki?curid=143300", "title": "UseModWiki", "text": "UseModWiki\n\nUseModWiki je software pro wiki, který v letech 1999 až 2000 vytvořil Clifford Adams v programovacím jazyku Perl. Stránky v systému UseModWiki jsou uloženy pouze v jednoduchých textových souborech (podobně jako formát CSV), nikoliv ve výkonnější relační databázi.\n\nProdukt je nabízen pod svobodnou licencí GNU General Public License.\n\nTaké ho používala Wikipedie před přechodem na MediaWiki.\n\n\n"}
{"id": "143302", "url": "https://cs.wikipedia.org/wiki?curid=143302", "title": "Ondřejovec", "text": "Ondřejovec\n\nOndřejovec je vesnice v okrese Benešov, která je součástí obce Zvěstov. Nachází se cca 2,5 km na sever od Zvěstova. Je zde evidováno 6 adres. PSČ obce je 257 06, pošta Louňovice pod Blaníkem. Obec leží v údolí. Blízko obce je památná hora Blaník. V Ondřejovci se nacházel památný strom jalovec. Sousedními obcemi Ondřejovce jsou Vlastišov na jihovýchodě, Sedlečko na severovýchodě a Hrzín na západě. \n\nPůvodní jméno vesnice bylo Ondřejov, ale vzhledem k její malé velikosti bylo změněno na zdrobnělinu ve tvaru Ondřejovec. V historických pramenech se název objevuje ve tvarech: in Ondrzieyowe (1386), Ondrzeyow (1391), Wondrzeyowczi (1457), Wondržegowecz (1654), Ondržegowecz (1788), Ondřegowes (1844) a Ondřejoves (1854).\n\nPrvní písemná zmínka o vesnici pochází z roku 1386.\n"}
{"id": "143305", "url": "https://cs.wikipedia.org/wiki?curid=143305", "title": "Otradov (Zvěstov)", "text": "Otradov (Zvěstov)\n\nOtradov je osada v okrese Benešov, je součástí obce Zvěstov. Jsou zde evidovány pouze 4 adresy. Otradov leží v katastrálním území Bořkovice.\n\nPrvní písemná zmínka o vesnici pochází z roku 1544.\n"}
{"id": "143307", "url": "https://cs.wikipedia.org/wiki?curid=143307", "title": "Hokuriku", "text": "Hokuriku\n\nHokuriku (北陸地方; \"Hokuriku-čohó\", česky: \"Severní země\") je oblast při pobřeží Japonského moře, která je součástí regionu Čúbu na japonském ostrově Honšú.\n\nExistují dvě definice rozsahu této oblasti. Podle první ji tvoří prefektury Tojama, Išikawa a Fukui, podle druhé navíc i prefektura Niigata. V prvním případě je prefektura Niigata spojována s prefekturou Nagano do tzv. regionu Šin'ecu (信越地方; \"Šin'ecu-čihó\") a ten společně s Hokuriku tvoří region Hokušin'ecu (北信越地方; \"Hokušin'ecu-čihó\").\n"}
{"id": "143311", "url": "https://cs.wikipedia.org/wiki?curid=143311", "title": "Paradox lháře", "text": "Paradox lháře\n\nParadox lháře, také paradox Kréťana či Epimenidův paradox je jeden z nejstarších známých logických paradoxů. Patří mezi takzvané autoreferenční paradoxy, tj. paradoxy vycházející z vlastnosti jazyka umožňující hovořit jím o jazyce – tedy o sobě samém. Byl údajně vysloven krétským filosofem Epimenidem z Knóssu někdy okolo roku 600 př. n. l.\n\nParadox lháře bývá uváděn v mnoha různých formulacích, ačkoli jeho podstata je ve všech zněních stejná.\nPůvodní formulace paradoxu, připisovaná Epimenidovi, se obvykle udává v podobě: „\"Všichni Kréťané jsou lháři.\"“ Podstatné přitom je, že autorem tohoto výroku je Epimenidés, který je sám Kréťan. Způsob, kterým z tohoto faktu vyplývá logický spor, je shodný pro všechny formulace a bude uveden v samostatném odstavci.\nVzato historicky, Epimenidovi šlo v jeho době mnohem spíše o kritiku spoluobčanů než o logický paradox. Viz nejstarší dochovaný, novozákonní doklad: \"Jeden z nich, jejich vlastní prorok, řekl: „Kréťané jsou vždycky lháři, zlé šelmy, břicha líná.“ \" (List Titovi, I, 12–13.)\n\nFormulace paradoxu Kréťana se od formulace Epimenidova paradoxu liší jen nepodstatně a to tím, že autorem výroku nemusí být sám Epimenidés, ale kdokoli jiný. Paradox Kréťana zní následovně: „\"Epimenidés říká: ‚Všichni Kréťané jsou lháři.‘ Epimenidés je Kréťan.\"“ Spornost tohoto tvrzení bude vysvětlena v samostatném odstavci.\n\nEpimenidés svůj výrok jako paradox nemyslel; formulace \"lháře\" jako paradoxu je připisována Eubúlidovi z Milétu (4. století př. n. l.): \"Když lžu a říkám, že lžu, lžu, nebo mluvím pravdu?\" Modernější reformulace popisovaného paradoxu zní takto: „\"Teď lžu.\"“ či „\"Tato věta je nepravdivá.\"“ Spornost těchto tvrzení bude vysvětlena v samostatném odstavci.\n\nV původní Epimenidově formulaci i ve formulaci paradoxu Kréťana si je nutné nejprve uvědomit, že sousloví „\"být lhářem\"“ se zde používá ve smyslu „\"lhát vždy\"“. Pak lze již postupovat k odvození sporu stejným způsobem jako u formulace paradoxu lháře, kterou jedinou zde rozebereme. Ze dvou uvedených variant paradoxu lháře opět rozebereme jen jednu, druhá je zcela obdobná.\n\nMějme tedy větu „\"Tato věta je nepravdivá.\"“ Jistě je tato věta buďto pravdivá, nebo nepravdivá (protože je to nějaké smysluplné tvrzení). Pokud je tato věta pravdivá, znamená to, že je pravda to, co tvrdí, tedy je pravda, že tato věta je nepravdivá, tedy tato věta je nepravdivá. To je ovšem spor s předpokladem, že je tato věta pravdivá. Tedy jistě je tato věta nepravdivá. Pak to ale znamená, že není pravda to, co tvrdí, tedy není pravda, že tato věta je nepravdivá, tedy tato věta je pravdivá, což je opět spor s předpokladem. Tedy v obou možných případech („věta je pravdivá“ i „věta je nepravdivá“), z nichž alespoň jeden vždy nastává, jsme došli ke sporu.\n\nV současné době se paradox lháře řeší tak, že se jazykové výpovědi klasifikují do potenciálně nekonečné posloupnosti úrovní (jazyk, metajazyk, metametajazyk, …) a stanoví se, že na každé z těchto úrovní lze hovořit jen o úrovních (ostře) nižších. Pak věta „\"Tato věta je nepravdivá.\"“ je větou nějaké úrovně jazyka, která hovoří sama o sobě, tedy o své vlastní úrovni, což bylo zakázáno. Proto věta „\"Tato věta je nepravdivá.\"“ není smysluplným tvrzením a ptát se na to, jestli je pravdivá, či ne, proto nemá vůbec smysl. Avšak ukazuje nám, že existuje věta, která „nemá smysl“.\n\nNěkdy se tvrdí, že první dvě formulace „paradoxu“ jsou od třetí principiálně odlišné (první výrok lze negovat takto: „Existuje nejméně jeden Kréťan, který není lhář“ a tím se vyhnout paradoxu).\n\nToto tvrzení není na místě, i když se často objevuje v diskuzích na toto téma. Paradoxy lháře (Kréťana...) poukazují na určitý problematický rys jazyka, totiž odkazování sama na sebe, resp. na svou vlastní pravdivost (v anglicky psané literatuře \"self-reference\"). Uvedené starověké příklady demonstrují tento jev v rámci výrokové logiky (tj. logického systému, ve kterém se používají pouze logické spojky a nikoli kvantifikátory). V tomto rámci jsou uvedené příklady zcela v pořádku – řešení uvedené v námitce pouze převádí problém do širšího logického rámce, než pro který byl příklad zamýšlen (totiž do logiky s kvantifikátory – predikátové logiky). I v tomto širším rámci lze paradox formulovat.\n\nV literatuře lze nalézt mnoho pokusů o řešení paradoxu lháře v bohatších logických systémech než je predikátová logika, většinou lze ale paradox generovat na nějaké vyšší úrovni.\n\n"}
{"id": "143314", "url": "https://cs.wikipedia.org/wiki?curid=143314", "title": "Barborka (přírodní památka)", "text": "Barborka (přírodní památka)\n\nBarborka je přírodní památka ev. č. 1693 (přírodní rezervace v návrhu) na vrchu Modla, která se nachází v pohoří Chřiby přibližně 600 metrů východním směrem od vrchu Buchlov v okrese Uherské Hradiště. Správa AOPK Brno.\n\nDůvodem ochrany je zbytek staré zmlazující se dubové bučiny na prudkém přírodním svahu, místy s reliktní borovicí na pískovcových skalách se zajímavými geomorfologickými tvary, tvořícími atraktivní horolezecké terény v blízkosti kaple svaté Barbory.\n\n"}
{"id": "143315", "url": "https://cs.wikipedia.org/wiki?curid=143315", "title": "Marshall Sahlins", "text": "Marshall Sahlins\n\nMarshall David Sahlins (* 27. prosince 1930, Chicago, Illinois, USA) je americký antropolog, který působí jako emeritní profesor na Chicagské univerzitě. Významně se podílel na formulování antropologických teorií ve druhé polovině 20. století. Věnoval se mimo jiné studiu tichomořských kultur (Havajské ostrovy, Fidži). Řadí se mezi zakladatele historické antropologie.\n\nStudoval na Michiganské univerzitě, kde patřil k žákům neovelucionisty Leslieho Whita. Doktorát získal v roce 1954 na Kolumbijské univerzitě, kde ho ovlivnili starší studenti jako byli Eric Wolf, Morton Fried a Sydney Mintz kteří byli orientováni na politickou ekonomii, dílo Karla Marxe a Karla Polanyiho. Poté vyučoval na Michiganské univerzitě a zapojil se do hnutí proti válce ve Vietnamu. Na sklonku 60. let působil působil dva roky jako hostující profesor v Paříži, kde studoval dílo strukturalisty Clauda Levi Strause. Od roku 1973 působí na Chicagské univerzitě, kde byl v roce 1997 jmenován emeritním profesorem. Po teroristických útocích z 11. září 2001 se soustředil na politickou antropologii a studium války. V roce 2013 vystoupil z americké Národní akademie věd (NAS). Mezi důvody uvedl mimo jiné spolupráci této nevládní instituce s americkou armádou. Sahlins napsal více než deset knih, řadu esejů a působil jako nakladatel v Prickly Paradigm Press. \n\n\n"}
{"id": "143316", "url": "https://cs.wikipedia.org/wiki?curid=143316", "title": "Lom Rasová", "text": "Lom Rasová\n\nLom Rasová je přírodní památka ev. č. 810, která se nachází v okrese Uherské Hradiště ve Zlínském kraji. Chráněné území o rozloze 4,43 ha je v péči AOPK ČR - regionálního pracoviště Správa Chráněné krajinné oblasti Bílé Karpaty.\n\nPřírodní památka Lom Rasová se nachází v nadmořské výšce 540 - 550 metrů v Lopenické hornatině, která je součástí geomorfologického celku Bílé Karpaty. Bývalý lom leží 2,5 km jihovýchodně od obce Komňa, zhruba 300 metrů východně od autobusové zastávky \"Komňa, Nový Dvůr\", která je umístěna na křižovatce u motorestu Rasová.\n\nPředmětem ochrany je zatopený pískovcový lom, který je refugiem obojživelníků, například několika druhů čolků. Lomem byly odkryty výchozy flyšových vrstev s velkou převahou pískovců, které jsou z geologického hlediska řazeny k pískovcové litofacii svodnického souvrství vlárského vývoje bělokarpatské jednotky. Lokalita se nachází v I. zóně CHKO Bílé Karpaty.\n\nV bývalém lomu se vyskytuje řada vzácných druhů rostlin. Poměrně hojně zde roste kriticky ohrožená pětiprstka hustokvětá (\"Gymnadenia densiflora\") či kruštík bahenní.\n\nZ ohrožených druhů se zde dále nachází okrotice bílá, dřín jarní, prstnatec májový, pětiprstka žežulník, lilie zlatohlávek, vemeník dvoulistý, vstavač bledý a vstavač vojenský.\n\nZ ohrožených druhů brouků v Lomu Rasová žije majka fialová, svižník polní a svižník lesomil. Celkem bylo na lokalitě zjištěno 37 druhů střevlíkovitých brouků a 31 druhů vodních brouků, přičemž Lom Rasová je jednou z nejvýše položených lokalit v České republice, ve které žije velmi vzácný vodomil černý (\"Hydrophilus piceus\"). Pokud jde o motýly, vzácně se zde na místech, kde roste krvavec toten, vyskytuje modrásek bahenní. V prostoru bývalého lomu bylo zaregistrováno 19 druhů vážek.\n\nZ ohrožených druhů obratlovců na chráněné lokalitě dominují obojživelníci a plazi. V lomovém jezírku se běžně vyskytuje čolek obecný, méně hojný je výskyt dalších obojživelníků, jako je čolek horský, skokan štíhlý, ropucha obecná a kuňka žlutobřichá.\n\nV lomovém jezírku se vzácně nachází též slepýš křehký a užovka obojková, na dně a terasách lomu pak užovka hladká a ještěrka obecná. Z kriticky ohrožených druhů savců zde byl v roce 1988 zaznamenán výskyt netopýra černého.\n\nNáletové dřeviny na lokalitě jsou pravidelně odstraňovány. Problémem, který se nedaří eliminovat a který vedl ke snížení počtu obojživelníků, se stalo nevhodné vysazení několika druhů ryb do lomového jezírka. Po ilegálním vysazení různých druhů ryb (okoun říční, karas stříbřitý, úhoř říční, štika obecná, sumec velký, perlín ostrobřichý, plotice obecná a lín obecný) z lokality již zcela vymizely některé vzácné druhy obojživelníků, jako je čolek velký, ropucha zelená a rosnička zelená. Ohrožení představují též nedisciplinovaní návštěvníci a turisté, kteří v lomu táboří, zapalují ohně a odhazují odpadky.\n\n"}
{"id": "143317", "url": "https://cs.wikipedia.org/wiki?curid=143317", "title": "Komunistická symbolika", "text": "Komunistická symbolika\n\nKomunismus se jako ideologie potřebovala, stejně jako ostatní názorové proudy, odlišit od těch ostatních. Postupem let tak vznikla samostatná komunistická symbolika.\n\nSymboly, s nimiž se identifikují komunistické, některé socialistické, či jiné ultralevicové organizace, skupiny, hnutí, politické strany, či státy, vycházejí ze základních principů komunismu a marxismu. Představují buď spolupracující společenské třídy (podle Marxovy definice), pracující lid či zobrazují revoluční činnost. Lze se tedy setkat s vyobrazením například srpu a kladiva, zemědělských plodin a průmyslových i jiných závodů (symbolizujících bohatství určité oblasti či země), ale také s vycházejícím sluncem, jež má představovat nový svět (lepší než svět předchozí). \n\nNejznámějším symbolem komunismu je zkřížený srp a kladivo. Ten má symbolizovat pevný svazek dvou společenských tříd, a to rolníků a dělníků. Srp spolu s kladivem zavedli ruští komunisté (bolševici), a od roku 1923 jej rovněž i vyobrazili i na státním znaku Sovětského svazu, a také i v heraldicky pravém horním cípu státní vlajky. Tento symbol se spolu s „vývozem komunismu“ na konci 40. let do střední a Východní Evropy a vůbec po vzniku sovětské sféry vlivu rozšířil i do Sovětského svazu nově ovládaných zemí a začal představovat komunismus na celosvětové úrovni. \n\nSpolu se zánikem reálného socialismu na přelomu 80. a 90. let 20. století se postupně přestal užívat; reformované komunistické strany zvolily symboliku jinou, jelikož právě zkřížený srp s kladivem byl vnímán příliš agresivně – vznikaly asociace s režimem v SSSR a jinými vládami, které pod záminkou tvoření lepší společnosti silně porušovaly lidská práva. I některé další země, které se označují za pokračovatele v budování komunismu, však svoji symboliku rovněž změnily – příkladem je Severní Korea, kde se hlavním symbolem vládnoucí strany stala kosa, pero a kladivo – což má představovat jednotu rolníků, pracující inteligence a dělnictva.\nVe státním znaku Německé demokratické republiky bylo vyobrazeno kružítko a kladivo.\n\nČervená barva je většinou spojována se změnou, a také i revolucí. Komunisté její význam vykládají jako barvu krve bojujících za sociální spravedlnost. V 19. století byla často užívána při různých stávkách a u mnoha levicových hnutí. Se socialismem byla spojena definitivně až od roku 1871, kdy ji použila Pařížská komuna, a od roku 1922 pak ji začal užívat rovněž i Sovětský svaz (též i jí byly velmi silně ovlivněny i vlajky následně vzniklých republik SSSR). Další státy, které se označovaly za komunistické ji začaly užívat jako státní vlajku později (Čínská lidová republika, 1949 a Vietnam, 1955 (tehdy ještě jako Severní Vietnam).\nRudou vlajku používají někdy také demokratické socialistické strany a hnutí.\n\nRudá pěticípá hvězda je další ze symbolů, se kterými se ztotožňuje komunismus. Má symbolizovat pět prstů dělníkovy ruky, ale též i pět kontinentů, jimž má komunistický systém vládnout, nebo také spojení dělníků, Rolníků, vojáků, mládeže a pracující inteligence.\n\nRudé hvězdy se poprvé spojily s komunisty v časech občanské války v Rusku; později rudá hvězda symbolizovala Rudou a Sovětskou armádu. Stejně jako rudou vlajkou SSSR i rudou hvězdou byly ovlivněny mnohé státní symboly v některých zemích; objevila se na velké většině státních znaků socialistických států i na některých jejich vlajkách (např. Jugoslávie a její svazové republiky). V 90. letech její užívání postupně, stejně jako u symbolů ostatních, kleslo a v některých zemích je její zobrazení dokonce zakázáno zákonem (Maďarsko).\n\nSenátoři Martin Mejstřík, Richard Sequens, Josef Novotný, Jan Horník a Jaromír Štětina předložili 27. července 2007 návrh novely trestního zákona, která měla výslovně zakázat propagaci komunistického hnutí i komunistických symbolů; 26. března 2008 byl návrh senátem zamítnut. \n\nUžívání symbolů komunismu je výslovně trestné mj. v Maďarsku či v Polsku.\n"}
{"id": "143320", "url": "https://cs.wikipedia.org/wiki?curid=143320", "title": "George Sandová", "text": "George Sandová\n\nGeorge Sandová (přechýlená forma mužského pseudonymu George Sand), vlastním jménem Amantine Aurore Lucile Dupin de Francueil, baronka Dudevant (1. července 1804, Paříž – 8. června 1876, Nohant-Vic), byla francouzská romantická spisovatelka.\n\nGeorge Sandová pocházela ze šlechtického rodu. Její otec Maurice Dupin de Francueil byl důstojník Napoleonovy armády a vnuk francouzského maršála Hermana Moritze von Sachsen, známého jako \"Maréchal de Saxe\", který byl nemanželským synem polského krále a saského kurfiřta Augusta II. Silného. Roku 1822, tedy ve věku 18 let, se Amandine Aurore Lucile Dupin de Francueil provdala za advokáta Françoise Casimira Dudevanta, se kterým pak měla dvě děti, Maurice Sanda, celým křestním jménem Jean-François-Maurice-Arnauld (1823–1889), a Solange Sand (1828–1899). V roce 1835 opustila baronka Dudevant manžela pro jeho hrubé chování vůči ní i s dětmi, a roku 1836 se rozvedli. Brzy poté začala George Sandová preferovat mužský styl oblékání, což zdůvodňovala ekonomickou situací. Tento způsob odívání však neprosazovala nijak důsledně. Při společenských příležitostech si oblékala dámské šaty.\n\nGeorge Sandová žila na zámku Nohant ve střední Francii, v departementu Indre, asi 50 km jihozápadně od Bourges. V roce 1836 pobývala na tomto zámku také její přítelkyně Marie d'Agoult společně se svým novým partnerem, proslulým klavírním virtuózem a skladatelem Franzem Lisztem. O nikoliv bezkonfliktním vztahu obou přítelkyň podala George Sandová zprávu ve svém životopise.\n\nGeorge Sandová se stala proslulou také svým sexuálním životem, který byl mnoha lidem známější než její dílo. Měla postupně vztah s Alfredem de Musset, Franzem Lisztem, Prosperem Mériméem a především s Fryderykem Chopinem, o něhož obětavě pečovala a rozešla se s ním až krátce před jeho smrtí (1849). Známým se stal i její poměr s herečkou Marií Dorvalovou. Byla také blízkou přítelkyní romanopisce Honoré de Balzaca i malíře Eugène Delacroix.\n\nUrčitou zajímavostí je, že George Sandová patřila mezi kuřáky dýmky, což bylo u tehdejších žen (podobně jako dnes) poměrně výjimečné.\n\nSpisovatelka zemřela 8. června 1876 na zámku Nohant, pochována je na hřbitově v obci Nohant-Vic v departementu Indre.\n\nPůvodně zněl autorský pseudonym \"Jules Sand\". Vytvořil jej spisovatel Henri de Latouche pro román \"Rose et Blanche\". Mladá autorka toto dílo pouze načrtla, zpracoval je však její tehdejší přítel, spisovatel Jules Sandeau. Aby mu nebyl přisuzován nový, výhradně autorkou napsaný román \"Indiana\", a aby se přitom vyhovělo požadavku nakladatele na stejný pseudonym, navrhl Latouche kompromis: spisovatelka si zvolí jiné křestní jméno, oba autoři budou považováni za bratry či bratrance. Spisovatelka si pak zvolila mužské křestní jméno George. Pseudonym jí zajistil neplánovanou popularitu u německých příznivců popraveného studenta Karla Sanda, vraha spisovatele a nepřítele liberalismu Augusta von Kotzebue.\n\nAčkoliv byl její pseudonym vědomě zvolen jako mužský, v češtině je většinou přechylován na \"Sandová\". Přechýlený tvar se objevuje již od 19. století, ale někdy je považován kvůli zženštění zvoleného mužského pseudonymu za nesprávný.\n\nVe svých více než 70 románech se George Sandová soustředila především na otázku společenského postavení žen a stala se tak bojovnicí za jejich právo mít vlastní citový život. Dalším tématem, kterému se věnovala, je život na vesnici, který popisuje idealizovaným způsobem. Její dílo mělo výrazný vliv na řadu dalších spisovatelů. U českých autorů je její vliv nejpatrnější v díle Boženy Němcové a Karoliny Světlé.\n\nKatolická církev zařadila „všechny milostné romány\" (\"omnes fabulae amatoriae\") této spisovatelky na Index zakázaných knih.\n\nSandová napsala také více než 20 divadelních her. Zajímavostí je, že je autorkou i dvou románů o slavných osobnostech české historie z husitského období: \"Jean Zyska\" (Jan Žižka, 1843) a \"Procope le Grand\" (Prokop Holý, 1844) (atp.). Toto období českých dějin, které nastudovala s pozoruhodnou hloubkou a přesností, nechápe jako náboženský střet, ale jako střet sociální, což je pojetí, které odpovídá představám utopického socialismu. Napsala rovněž několik politických a literárně kritických, nepříliš úspěšných pojednání. Mimo tato díla se zachovala i její rozsáhlá korespondence, obsahující více než 40 tisíc dopisů.\n\nPrvní český překlad (\"Leone Leoni\") vyšel v Praze roku 1836, Sandovou překládala také Sofie Podlipská aj.\n\n\n\n"}
{"id": "143325", "url": "https://cs.wikipedia.org/wiki?curid=143325", "title": "Puštík", "text": "Puštík\n\nPuštík je rod středně velkých sov z čeledi puštíkovitých, u něhož rozeznáváme obvykle 19-21 druhů. Na hlavě nemají „uši“ z peří, jako výr či kalous a žijí převážně v lese. Loví v noci a živí se zejména drobnými savci, mimo to i ptáky či plazy. Na českém území se přirozeně vyskytují dva druhy: běžně a celoplošně puštík obecný a velmi vzácně v Beskydech a v oblasti Šumavy a Českého lesa puštík bělavý.\n\n\n\n"}
{"id": "143327", "url": "https://cs.wikipedia.org/wiki?curid=143327", "title": "Roztomilý člověk", "text": "Roztomilý člověk\n\nRoztomilý člověk je česká filmová komedie, natočená v roce 1941 režisérem Martinem Fričem na motivy románu F. X. Svobody \"Kašpárek\".\n\nOldřich Nový je nepolepšitelný vtipálek, který rád šíří fámy o svých přátelích. Nataša Gollová je mu však více než rovnocennou partnerkou.\n\n"}
{"id": "143333", "url": "https://cs.wikipedia.org/wiki?curid=143333", "title": "Múzy", "text": "Múzy\n\nMúzy (řec. \"músai\", lat. \"Musae\") jsou v řecké mytologii dcery nejvyššího boha Dia a bohyně paměti Mnémosyné. Jsou to bohyně všech (múzických) umění.\n\nŘecké \"múza\" je odvozeno od slovesa \"maomai\", usilovat, toužit. Pro staré Řeky nebyly umělecké výkony básníků, tanečníků a hudebníků jejich dílem, nýbrž pocházely z božské inspirace. Tu básníkovi poskytují múzy, proto se na začátku básně už od Homéra vzývá Múza.\n\nHésiodos asi v 7. století př. n. l. uvádí devět múz s výmluvnými jmény, teprve Pausanias o sedm století později jim připisuje jednotlivé umělecké obory:\n\nPro současníka jsou dějepisectví a astronomie rozhodně víc vědy než umění, ale jinak to viděli staří Řekové, kteří naopak výtvarná umění chápali jako řemesla, protože pracovala s hmotným materiálem. Zajímavé jsou také počty Múz, někdy jich bylo uvedeno pouze sedm, jindy dokonce jenom čtyři nebo tři. Někdy se také mluví jenom o Múze, jako by se jednalo o jedinou postavu. V nejstarších textech jsou uváděny tři zcela odlišné Múzy jménem Meleté – „Pečlivost“, Mnémé – „Paměť“ a Aoidé – „Zpěv“.\n\nHésiodos se o múzách zmiňuje ve svém díle \"O Původu Bohů\", kde je nazývá „\"HELIKÓNSKÉ\"“ a v díle \"Práce a Dny\", kde je zase nazývá „\"PIÉRSKÉ\"“. K Piérským se modlila také řecká básnířka Sapfó.\n\nVystupovaly většinou ve sboru. Je jim zasvěcen vavřín, včela a cikáda, symbol věčného zpěvu. Byly ušlechtilé a krásné jako bohyně, žily s bohy na Olympu, ale také pobývaly u pramenů v Bojótii či na Parnasu. Bylo samozřejmé, že milovaly tanec a zpěv, který obveseloval bohy i Múzy samotné. Z bohů nejbližší jim byl Apollón, ale ochraňovali je všichni, s výjimkou boha války Area, který se k nim choval velice nerudně.\n\nPůsobily vždy blahodárně, přinášely harmonii, pomáhaly novým osadníkům najít klid a domov. K lidem byly laskavé a příjemné, zejména k básníkům, hercům, pěvcům i dramatikům, ti všichni byli jejich oblíbenci. Propůjčovaly jim posvěcení básnické a umění věštecké. Ovšem jenom do té doby, kdy je někdo urazil nebo se nad ně chtěl povyšovat. Tak se vypráví, že vzaly hlas, sluch i zrak pěvci Thamyrovi, který se chlubil, že je v jakési soutěži porazil. Nejvyšší bůh Zeus zase zahubil thráckého krále Pyrénea, který se chtěl Múz zmocnit.\n\nByla jim zasvěcena řada chrámů, nejznámější je \"Múseion\" v Alexandrii – „Chrám Múz“, který založil roku 308 př. n. l. egyptský král Ptolemaios I. V něm byly soustředěny všechny poklady řeckého písemnictví, více než 700 tisíc svitků. Později se stal největším uměleckým a vědeckým pracovištěm celého antického světa.\n\nAntičtí umělci Múzy obvykle nezobrazovali celé, zpravidla jenom jejich atributy. Jejich podoby jsou zachovány především na vázových malbách, reliéfech a sochách. Z nejpovedenějších lze uvést:\n\nOd slova múza se odvozuje jak moderní slovo „muzeum“, jako středisko věd a umění, tak označení pro hudbu v mnoha jazycích i české hovorové „muzika“.\n\n\n"}
{"id": "143335", "url": "https://cs.wikipedia.org/wiki?curid=143335", "title": "Michael Kiske", "text": "Michael Kiske\n\nMichael Kiske (* 24. ledna 1968, Hamburk) je německý hudebník a skladatel, který se nejvíce proslavil jako hlavní zpěvák německé speed/powermetalové skupiny Helloween. Po odchodu ze skupiny v roce 1993 Kiske nahrál několik sólových alb, podílel se na různých hardrockových či heavymetalových projektech jako Avantasia, Place Vendome nebo Kiske/Somerville a také spolupracoval jako zpěvák s několika kapelami. Na konci roku 2009 založil hard rock/heavy metalovou skupinu Unisonic a po 17 letech se vydal na tour. V říjnu 2017 se Kiske připojil k Helloween a Kai Hansenovi v rámci Pumpkins United World Tour, která pokračovala během roku 2018. Živá nahrávka skupiny Helloween pořízená během tour nazvaná \"United Alive\", by měla vyjít v roce 2019 a nové album Helloween s Kiskem a Hansenem je ohlášeno na rok 2020.\n\nV devíti letech objevil Elvise Presleyho. Jeho sestra k narozeninám dostala jeho desku, ale předala ji Michaelovi, protože sama poslouchala jinou muziku. Deska Michaela uchvátila natolik, že se začal věnovat muzice. Ve dvanácti letech dostal od rodičů k Vánocům akustickou kytaru. Na ni vybrnkával Elvisovy klasiky. Rodiče z něj chtěli mít především pilného studenta, ne muzikanta. V pubertě začal poslouchat Iron Maiden, ve čtrnácti letech založil školní kapelu, se kterou hrál právě skladby Maidenů. V roce 1985 se spolužákem Karstenem Nagelem založil skupinu Ill Prophecy. V roce 1986 natočili pětiskladbové demo, které sice oficiálně nevyšlo, ale pár skladeb se v budoucnu objeví na deskách Kiskeho budoucí kapely Helloween. \n\nV osmnácti letech dostal Kiske nabídku od frontmana Helloween Kaie Hansena a dalšího zakladatele Michaela Weikatha na pozici zpěváka. Hansen po albu Walls of Jericho už nadále nechtěl zpívat, chtěl se věnovat pouze kytaře. Kiskeho už dříve slyšel zpívat a o novém frontmanovi neměl pochyby. Kiske první nabídku odmítl, hudba se mu na jeho vkus zdála až moc tvrdá. Na druhou nabídku už ale kývnul, i proto, že Hansen byl ochoten přepsat skladby tak, aby Kiskemu seděly. Vzniklo z toho legendární dvojalbum s názvem Keeper of the Seven Keys, které je považováno za nejlepší album od Helloween a vůbec za jednoho z průkopníků v power metalu. První část vyšla v roce 1987. Nesla název Keeper of the Seven Keys Part I. Na tomto albu figuruje i Kiskeho starší skladba A Little Time. Album dalo kapele možnost uskutečnit světové turné a vystupovat na slavných festivalech. Rok nato vyšla druhá část „Strážců“ Keeper of The Seven Keys Part II, které je ještě úspěšnější než album první. Zazní zde dvě Kiskeho skladby – We Got The Right a You Always Walk Alone. Po vydání koncertního alba Live in the U.K. se ovšem Kai Hansen nepohodl se společností Noise Records. Navíc prosil Weikatha, aby se zkrátilo jejich turné. Weikath nesouhlasil a po osobní rozepři Hansen z kapely odešel. To naruší celý její chod a jak se Kiske v budoucnu nechal slyšet, následující 4 roky byly noční můrou. V kapele už skoro nic nefungovalo, na místo Hansena přišel Roland Grapow ze skupiny Rampage. Po změně nahrávací společnosti vydala kapela v roce 1991 album Pink Bubbles Go Ape. Na albu se objevují Kiskeho skladby Kids Of The Century, Goin' Home nebo Your Turn. V roce 1993 vyšlo album Chameleon, které ovšem fanoušky nebylo přijato kladně. Kiske zde byl plodným autorem, napsal 4 skladby – When The Sinner, In The Night, I Believe, Longing. Kiskeho smýšlení je úplně rozdílné od ostatních členů. Po těchto dvou albech kapela ztratila úspěch, což se samozřejmě nelíbilo nahrávací společnosti. Navíc se kapela rozdělila na dva tábory. Michael Kiske spolu s Ingem Schwichtenbergem a Michael Weikath s Rolandem Grapowem. Markus Grosskopf stál uprostřed a snažil se usmířit tyto dva tábory. Stejně jako Hansen, i Kiske měl osobní a hudební rozepře s Weikathem. V roce 1993 byla situace natolik vyhrocená, že byl Kiske z kapely vyhozen. Záhy byl oficiálně z kapely vyhozen i Ingo, kterého kapela v podstatě vyhodila rok před tím, oficiálně byl ale vyhozen ve stejný měsíc jako Kiske. Hlavně kvůli drogové a alkoholové závislosti, se kterou nebyl schopný bojovat, přestože mu Hansen po vyhazovu z Helloween nabídl pomocnou ruku. V roce 1995 spáchal sebevraždu skokem pod vlak. Kiske byl nahrazen Andim Derisem a nešťastně tak skončila jeho éra v kapele, ve které se proslavil a ve které si ho zřejmě nejvíce ztotožňujeme. \n\nO Kiskem se mluvilo jako o nástupci Bruce Dickinsona v Iron Maiden, ale byly to jen čiré spekulace, navíc Kiske jakékoliv zmínky o něm, jakožto frontmanovi Iron Maiden, razantně odmítal. \n\nV roce 2016 ovšem Kiske překvapil a potěšil všechny fanoušky i odpůrce, když oznámil, že se vrátí na pódia jako člen „Dýní“ a absolvuje koncert společně se všemi bývalými i současnými členy, kromě Rolanda Grapowa, který podle jeho slov nabídku ani nedostal. Reunion dostal název Pumpkins United a od října 2017 objíždí svět se svou tříhodinovou show pojmenovanou Pumpkins United World Tour, kde zazní všechny pecky od Helloween, převážně z éry Keeperů. Uskupení těsně před začátkem turné vydalo singl Pumpkins United a na rok 2020 plánují vydat společné album. \n\n16. srpna 1996 vydal své první sólové album Instant Clarity. Kiske si zde vybral několik slavných spolupracovníků, jako je Adrian Smith z Iron Maiden, Kai Hansen z Gamma Ray nebo Ciriaco Taraxes. Kiske do alba zahrnul skladby mnoha stylů. Sám prozradil, že toto album nemělo uspokojit očekávání fanoušků, ale jeho samotného. Deska vyšla u japonského vydavatele Victor.\n\nV roce 2006 vyšlo album znovu, tentokráte s doplňkovými čtyřmi skladbami. Album jako takové moc velký ohlas nemělo, byť zde najdeme plno zajímavých skladeb. Skladba Always i s videoklipem zasazeným do New Yorku byla věnována na památku Inga Schwichtenberga. Asi nejúspěšnější skladba z alba je New Horizons. Ve stejném roce napsal Kiske knihu „Kunst Und Materialismus“, která je bohužel dostupná pouze v němčině. \n\n7. dubna 1999 Kiske vydal své druhé sólové album Readiness to Sacrifice. Album vyšlo v Japonsku a Jižní Koreji, v Evropě ovšem až v roce 2001. Deska byla hodnocena ještě hůře než Instant Clarity. Kiske se úplně odklonil od metalových kořenů, album obsahuje i dvě symfonické skladby. Michael chtěl zkrátka skládat muziku podle svého. Je pro něj důležité, aby jej vlastní muzika nadchla. Když ho nenadchne, raději ji nesloží, nedá do ni totiž vše. \n\nV roce 2002 založil rockovou skupinu SupaRed. V lednu 2003 vydali stejnojmenné album. Skladby měly nádech moderního rocku a strukturu odlišnou od Kiskeho sólových alb. Kapela měla uspořádat turné, ale Michael měl v té době zdravotní komplikace a turné se nakonec neuskutečnilo. Deska moc úspěšná nebyla a SupaRed se záhy rozpadl. \n\nRoku 2006 vydal Michael svou třetí sólovou desku s názvem Kiske. Toto album bylo úplně jiné. Skladby měly akustický nádech. Podle jeho slov je na album hrdý, je to „volné“ album, které je vyjádřením jeho pocitů a názorů. \n\nJeho zatím poslední sólová deska se datuje do roku 2008, kdy vydal album Past in Different Ways. Deska obsahuje jeho staré skladby z dob Helloweenů předělané do akustického kabátu a jednu novou skladbu. Podle Kiskeho je na jednu stranu album důkazem, že neodmítl svou minulost jen proto, že už je jiný člověk, a na stranu druhou může poskytnout lidem, kteří byli součástí oné minulosti, jiný pohled na skladby. \n\nV roce 2005 se Kiske připojil k projektu zakladatele hudebního vydavatelství Frontier Records Serafina Perugina s názvem Place Vendome. Na tomto projektu se podíleli i Dennis Ward (který byl zároveň baskytarista, producent a skladatel), Kosta Zafiriou (bicí) a Uwe Reitenauer (kytara) z Pink Cream 69 a Gunther Werno (klávesy) z Vanden Plas. Stejnojmenné debutní album Place Vendome byla směs melodické hard rocku a AOR (srovnatelné s kapelami jako Journey nebo Foreigner).\n\nV roce 2009 vyšlo druhé album Streets of Fire. Ke skladbě Guardian Angel vznikl i videoklip. Jedná se o první videoklip od roku 1996, který Michael natočil. Skladatelé v tomto albu byli Magnus Karlsson z Primal Fear, Torsti Spoof z Leverage, Ronnie Milianowicz ze Saint Daemon a Robert Sall z Work of Art. \n\nTřetí album Thunder in the Distance vyšlo v roce 2013. Skladba Talk To Me dostala i videoklip. Textařsky se na něm podíleli Alessandro Del Vecchio (Hardline), Timo Tolkki (ex-Stratovarius), Brett Jones, Tommy Denander (Radioactive), Magnus Karlsson (Primal Fear), Sören Kronqvist (Sunstorm), Roberto Tiranti a Andrea Cantarelli (Labyrinth).  \n\nZatím poslední album projektu Place Vendome se datuje do roku 2017. Album Close to the Sun bylo také první, kde se na kytarových sólech podíleli různí hosté. Například Kai Hansen (Gamma Ray, Unisonic), Gus G (Firewind, Ozzy Osbourne), Alfred Koffler (Pink Cream 69), Mandy Meyer (Unisonic, Krokus), Simone Mularoni, Michal Klein nebo Magnus Karlsson. Početná byla i skupina skladatelů. Magnus Karlsson, Alessandro Del Vecchio, Jani Liimatainen (Cain's Offering, ex-Sonata Arctica), Olaf Thorsen (Vision Divine, Labyrinth), Fabio Lione (Vision Divine, Angra, ex-Rhapsody of Fire), Simone Mularoni (DGM), Aldo Lonobile (Secret Sphere) and Mike Palace.\n\n24. září 2010 vydává Frontier Records album Kiske/Somerville. Jak už z názvu vypovídá, Michael Kiske začal spolupracovat s americkou zpěvačkou Amandou Somerville. Oba dva nahráli videoklipy ke goticko-symfonické skladbě Silence a skladbě If I Had A Wish. Na projektu opět spolupracoval Magnus Karlsson, k němu se nově přidali Mat Sinner, Sander Gommans, Martin Schmidt a Jimmy Kresic. \n\nDruhé album nazvané City of Heroes bylo vydáno 17. dubna 2015. Matt Sinner a Jacob Hansen se ujali produkce, zatímco hudební doprovod poskytli Magnus Karlsson, Matt Sinner a česká bubenice Veronika Lukešová. Ke skladbám City of Heroes a Walk on Water byly natočeny videoklipy. \n\nV roce 2000 tvořil Tobias Sammet metalovou operu Avantasia. Přizval ke spolupráci i Michaela. Ten měl mít roli Lugaida Vandroiye. Kiske souhlasil pod podmínkou, že ho Tobias uvede pod přezdívkou Ernie. Důvod byl ten, že v té době Michael už nadále nechtěl být spojován s heavy metalem, hlavně kvůli trpké zkušenosti z Helloween. V prvním albu The Metal Opera tomu tak skutečně bylo, ovšem ve druhém albu The Metal Opera Part II už bylo uvedeno jeho skutečné jméno. Michael v příběhu opery dostal hlavní roli a ve dvojalbu se objevil hned v sedmi skladbách – Reach Out for the Light, Farewell, Avantasia, Breaking Away, The Tower, The Seven Angels a No Return. Michael po pár letech uvedl, že kdyby nebylo Tobiho, možná by se ani nevrátil, takže z velké části vděčí právě jemu. Tobiasovi se zase splnil dětský sen, Michael je jeho velký vzor a v podstatě on ho inspiroval ke zpívání a muzice. \n\nV průběhu roku 2007 se objevil ve dvou skladbách Promised Land a Lost in Space [Extended Version], které byly nahrané pro kompilační album Lost in Space Part I & Part II. \n\nV albu The Scarecrow z roku 2008 si Michael zazpíval ve skladbě Shelter From The Rain a ve skladbě What Kind of Love poskytl doprovodné vokály. \n\nBěhem roku 2010 vyšla dvě alba The Wicked Symphony a Angel of Babylon, kde se Kiske objevil ve skladbách Wastelands, Runaway Train a Stargazers. V listopadu a prosinci se zúčastnil turné The Metal Opera Comes to Town Tour, kde vystoupil společně se Sammetem, Hansenem, Jornem Lande, Bobem Catleym, Amandou Somerville, Saschou Paethem a Oliverem Hartmannem. \n\n6. srpna 2011 Michael vystoupil společně s Avantasií na festivalu Wacken, vystoupení na stejném festivalu si zopakoval 2. srpna 2014. \n\nNa albu z roku 2013 The Mystery of Time zpívá ve skladbách Where Clock Hands Freeze, Savior in the Clockwork a Dweller in a Dream. Další koncertní šňůru, nazvanou The Mystery World Tour absolvoval od dubna do srpna. Tour zahrnovala 10 festivalových vystoupeních a téměř tříhodinový koncert v Jižní Americe, Japonsku, Rusku a Evropě. \n\nV roce 2016 vyšlo zatím poslední album Ghostlights, Michael zde zpívá ve skladbě Ghostlights, Unchain The Light a v bonusové skladbě Wake Up To The Moon. K tomuto albu vznikla zatím největší koncertní šňůra, nazvaná Ghostlights World Tour, která měla na programu více než 40 koncertů v Evropě, Severní a Jižní Americe, Kanadě, Rusku, Japonsku a Skandinávii. Tour probíhala od března do srpna. \n\n10. listopadu 2009 Michael oficiálně založil skupinu Unisonic, společně s Dennisem Wardem, Kostem Zafiriou a Mandy Meyerem. V červnu roku 2010 pořádali malé rozehřívací koncerty po Německu, kde hráli pouze jednu Unisonic skladbu (kterou navíc Michael zpíval s papírem v ruce, protože ještě neuměl text), jinak většinu repertoáru tvořila Michaelova tvorba a tvorba Dennise Warda z Place Vendome. Byly to první koncerty pro Michaela po 17 letech absence. První velký koncert přišel s festivalem Sweden Rock (Michaelův první velký koncert po návratu) a Masters of Rock ve Vizovicích. Michael obyčejně nebývá nervózní, ale sám přiznal, že nervózní byl poměrně dost, přece jen 17 let nevystupování se na člověku podepíše. Ovšem Michael byl ve velké formě a vyslal jasný vzkaz fanouškům i kritikům, že král je zpět. Michael měl ovšem pocit, že kapele něco chybí. A tak se v březnu 2011 připojil ke kapele Kai Hansen. Podle Kiskeho to byl poslední článek, který jim chyběl. 15. října 2011 vystoupili i s Hansenem v Loud Parku v Japonsku. \n\nKapela skrze nahrávací společnost EarMusic vydala EP Ignition společně s videoklipem ke skladbě Unisonic v lednu 2012. 30. března 2012 vydali své první stejnojmenné album Unisonic. Album získávalo nejvyšší příčky v hitparádách ve Finsku, Švédsku, Japonsku a Německu. \n\nNa první světové turné vyjeli chlapci z Unisonic v květnu 2012. Vystoupili v Jižní Americe a na různých evropských festivalech – Masters of Rock, Hellfest, Rock Hard Festival, Gods of Metal a další. Druhá část turné probíhala v Japonsku, Taiwanu, Koreji, Rusku, Španělsku a Německu. \n\nDruhé EP, For the Kingdom, vyšlo v květnu roku 2014, o měsíc později vyšel videoklip ke skladbě Exceptional. 1. srpna vyšlo druhé album Light of Dawn. I druhé album bylo přijato velmi kladně v hitparádách v Česku, Finsku, Švýcarsku, Německu a Japonsku. \n\nKapela uspořádala turné po letních festivalech, hráli opět na Masters of Rock, Leyendas del Rock, Moscow Metal Meeting, Bang Your Head, Skogsröjet a Rock pod Kameňom. Následovalo turné po Japonsku a Evropě společně s kapelou Edguy. Poslední vystoupení přišlo v prosinci na Knock Out Festival. \n\n5. srpna 2016 kapela poprvé vystoupila na Wacken Open Air Festival. Vystoupení bylo nahráno a 21. července 2017 vyšlo pod názvem Live in Wacken. \n\nKiske spolupracoval nebo hostoval u mnoha projektů nebo alb různých kapel. V roce 1995 se objevil ve skladbách Time to Break Free a Land of the Free ve stejnojmenném albu od Gamma Ray. \n\nV roce 2002 se objevil na sólovém albu Tima Tolkkiho (kytarista Stratovarius) Hymn to Life, konkrétně ve skladbě Key to the Universe. \n\nV roce 2003 si střihl duet s Jornem Lande z Masterplanu ve skladbě Heroes, která se objevila v albu Masterplan.\n\nV roce 2004 se chopil role „Vypravěče“ v metalové opeře Days of Rising Doom od kapely Aina. Objevil se ve skladbách Revelations, Silver Maiden, Serendipity a Restoration. V tom stejném roce zpíval duet se zpěvačkou kapely Thalion ve skladbě The Encounter na jejich debutním albu Another Sun. \n\nV roce 2005 byl Kiske host na heavy metalovém albu Execution od kapely Tribuzy, kde si střihl duet ve skladbě Absolution. Díky této účastí hostoval ve skladbě Judas at the Opera v EP Superheroes od kapely Edguy. \n\nNásledoval další duet. V roce 2007 si jej střihl společně se zpěvačkou kapely Indigo Dying ve skladbě Breathe in Water na jejich debutním stejnojmenném albu. \n\nV roce 2008 odešel ze Stratovarius Timo Tolkki a zformoval kapelu Revolution Renaissance. Kiske byl na debutním albu New Era hlavním zpěvákem a zpíval ve skladbách Revolution Reinassance, I Did It My Way, Last Night on Earth, Keep The Flame Alive a Angel. \n\nV roce 2009 hostoval na albu Tin Soldiers od Trick or Treat. Zpíval všechny vokály ve skladbě Hello Moon a dodatečné vokály v Tears Against Your Smile. \n\nRoku 2010 působil opět jako host u Gamma Ray v jejich albu To the Metal!, ve skladbě All You Need To Know. \n\nA pro změnu opět Gamma Ray. V roce 2011 se Kiske zúčastnil jejich koncertu v Prattelnu (Švýcarsko). Celý koncert byl vydán na CD a DVD pod jménem Skeletons & Majesties Live. Michael zpívá ve skladbách Time To Break Free, A While in Dreamland a Future World. \n\nV roce 2012 zpíval skladbu The Ethereal Dream (Reprise) na albu 34613 od projektu Tomorrow´s Outlook.\n\nBěhem roku 2013 se účastnil metalové opery od Tima Tolkkiho a jeho projektu Avalon. Michael zpíval ve skladbě The Land of New Hope ve stejnojmenném debutním albu. Ve stejném roce si střihl další duet, tentokrát ve skladbě Fly od skupiny Infinita Symphonia. Během prosince byl součástí Christmas Metal Symphony 2013 Tour, kde vystoupil společně s Udem Dirkschneiderem, Chuckem Billym, Joacim Cansem, Floor Jansen, Joeym Belladonnou a symfonickým orchestrem. \n\nV roce 2014 následoval další duet ve skladbě Black And White Forever od skupiny Starchild na jejich stejnojmenném albu. \n\nV roce 2015 hostoval v úvodní skladbě skupiny Wolfpakk v albu Rise of the Animal. V srpnu téhož roku byl jako speciální host v projektu Rock Meets Classic (Mat Sinner a Český národní symfonický orchestr). Vystupovali na Rock of Ages Festival a na Wackenu. 19. září vystoupil s kapelou Noturnall na festivalu Rock in Rio. \n\nV roce 2016 byl jako hostující zpěvák na albu Hansen & Friends XXX: 30 Years of Metal. Společně vystoupili na Wackenu. Vystoupení bylo opět natočeno a vydáno 23. června 2017 pod názvem Hansen & Friends Thank You Wacken. Ve stejném roce nazpíval duet se švédskou zpěvačkou Ainou Löwenmark ve skladbě Halleluja, která se objevila na její desce Human. Na této skladbě spolupracoval s bývalými členy SupaRed – kytaristou Sandrem Giampietrem a bubeníkem Jürgenem Spiegelem.\n\nKiske je považován za jednoho z nejlepších zpěváku v heavy metalu. Jeho čistý tenor uchvacuje fanoušky už přes 30 let. Je s podivem, že i v 50 letech dokáže zpívat extrémně vysoké tóny (A5) a nízké tóny (E2). Kiske používá ve výškách i hloubkách vibrato, které je u něj charakteristické.  Mnoho zpěváků potvrdilo, že Kiske byl jejich největší inspirací a vzor. Michael považuje své hlasivky za „šéfa.“ Pokud není podle jeho slov v psychické pohodě, není schopen zpívat. Přiznává, že s narůstajícím věkem se musí o hlas lépe starat, musí dbát i na správnou techniku a dýchání, což v mládí až tolik nedělal. Kiske je důkaz přirozeného talentu. Z hrudního tónu do falzetu (hlavový tón) přechází naprosto přirozeně. Sám ale falzet nevyhledává, v nízkých polohách je podle jeho názoru lepší. Během turné je náchylný na virózy, které jeho hlasivky špatně snáší. Stalo se mu to například při turné s Avantasií nebo s Helloween, na hlasivky proto doporučuje teplou vodu s medem nebo řepíkový čaj. \n\n\n\n\n\n\n\n\n\n\n\n\n"}
{"id": "143336", "url": "https://cs.wikipedia.org/wiki?curid=143336", "title": "Kalliopé", "text": "Kalliopé\n\nKalliopé (latinsky \"Calliope\", řecky Καλλιόπη - vlastně \"Krasohlasá\") je v řecké mytologii dcera nejvyššího boha Dia a bohyně paměti Mnémosyné. Jde o Múzu epického básnictví.\n\nKalliopé měla syna Orfea, jehož otcem byl thrácký král Oiagros (nebo bůh Apollón), další Apollónův syn byl Ialemos, pěvec truchlivých písní, zemřel mlád. Jeho bratr Linos byl slavný pěvec, který neměl konkurenci. Také prý byl učitelem hudby, a to samotného Hérakla, který ho právě kvůli vyučování hře na lyru zabil kvůli častému vytýkání chyb. Jinde se ale tvrdí, že ho zabil sám bůh Apollón, kterého syn v hudbě a zpěvu předčil. Dále se uvádí, že Kalliopé je i matkou Sirén, jsou však uváděny i jiné Múzy.\n\n\n"}
{"id": "143343", "url": "https://cs.wikipedia.org/wiki?curid=143343", "title": "Mončičák", "text": "Mončičák\n\nMončičák ( \"Mončitči\") je druhově neurčitelné plyšové zvířátko. Nejčastěji má dětský obličej s velkýma očima a velkýma ušima. Často si cumlá palec. Kolem roku 1985 to byla v Československu velmi oblíbená dětská hračka. Nejprve byla k dostání pouze v prodejnách Tuzex, později ji bylo možné koupit i v běžných obchodech. Původem pocházela z Japonska.\n\nZvířátko mělo nejprve hnědou barvu, později se objevilo i žluté, růžové, světlemodré nebo bílé. \n\n\n"}
{"id": "143344", "url": "https://cs.wikipedia.org/wiki?curid=143344", "title": "Sacramento (rozcestník)", "text": "Sacramento (rozcestník)\n\nSacramento může znamenat město, řeku nebo údolí:\n\n\n\n\n"}
{"id": "143347", "url": "https://cs.wikipedia.org/wiki?curid=143347", "title": "Sacramento (řeka)", "text": "Sacramento (řeka)\n\nSacramento ( ) je řeka v Kalifornii na západě USA. Je 640 km dlouhá. Povodí má rozlohu 70 000 km².\n\nPramení na svazích pohoří Trinity. Odvodňuje severní část kalifornského Centrálního údolí a ústí do Sanfranciské zátoky. V ústí se stéká s řekou San Joaquin.\n\n\nPrůměrný roční průtok vody u města Sacramento je 650 m³/s. Nejvodnější je v zimě, na jaře a v létě voda opadá.\n\nNa řece se nachází velká přehradní nádrž Shasta a vodní elektrárna. Voda z řeky se používá na zavlažování. Splavná je v délce 288 km od ústí.\n"}
{"id": "143348", "url": "https://cs.wikipedia.org/wiki?curid=143348", "title": "Čúó-kóči", "text": "Čúó-kóči\n\nČúó-kóči (中央高地; česky: \"Centrální vysočina\") nebo také oblast Kóšin (甲信地方; \"Kóšin-čihó\") je vnitrozemská oblast na japonském ostrově Honšú.\n\nSkládá se z většiny území prefektur Nagano a Jamanaši a z bývalé provincie Hida a oblasti Tónó, které jsou dnes součástí prefektury Gifu. \n\nTypicky vnitrozemské podnebí způsobuje velké rozdíly mezi teplotami v létě a v zimě a mezi teplotami přes den a v noci. Srážky jsou po celý rok malé.\n\nBěhem období Edo vedly touto oblastí cesty Nakasendó a Kóšú Kaidó.\n"}
{"id": "143351", "url": "https://cs.wikipedia.org/wiki?curid=143351", "title": "Euterpé", "text": "Euterpé\n\nEuterpé (latinsky \"Euterpe\", řecky Eὐτέρπη – „Potěšující“) je v řecké mytologii dcerou nejvyššího boha Dia a bohyně paměti Mnémosyné. Je Múzou hudby.\n\nEuterpé bývá označována jako Múza hry na flétnu a Múza chórů v tragédiích.\n\n\n"}
{"id": "143354", "url": "https://cs.wikipedia.org/wiki?curid=143354", "title": "Thálie", "text": "Thálie\n\nThálie (latinsky \"Thalia\" nebo \"Thalea\", řecky Θάλεια – „Kvetoucí“) je v řecké mytologii dcera nejvyššího boha Dia a bohyně paměti Mnémosyné. Jde o Múzu veselého básnictví, komedie a pastýřských zpěvů.\n\nThálie bývá zobrazována s maskou herce komedií nebo s pastýřskou berlou, obvykle zahalená v dlouhý šat.\n\nV mýtech se vyskytuje tato Thálie, která jsou jednou ze tří Charitek. Její sestry se jmenují Eufrosyné a Aglaia.\n\nJejí tři nejlepší starověké sochy (římské kopie řeckých originálů ze 4.-3. stol. př. n. l.) se nacházejí ve Vatikánském muzeu, v Národním muzeu v Neapoli a v pařížském Louvru.\n\n"}
{"id": "143356", "url": "https://cs.wikipedia.org/wiki?curid=143356", "title": "Adrian de Vries", "text": "Adrian de Vries\n\nAdrian de Vries, psaný též jako \"Adriaen de Fries\" (1556? Haag - 13. prosinec 1626 Praha), byl nizozemský sochař evropského významu, který vytvořil první sochy pro Rudolfa II. (1593). V roce 1601 se stal císařovým dvorním sochařem, kterého třikrát portrétoval. Po císařově smrti zůstal v Praze, ale pracoval pro urozené objednavatele v zahraničí. V závěru života zhotovil pro Albrechta z Valdštejna sochařskou výzdobu jeho Pražské palácové zahrady.\n\nAč Haagský archiv o datu narození Adriana de Vries mlčí, historici umění výše uvedené místo a datum narození akceptují. Jeho otec, vlastním jménem Pieter Willemsz de Vries (?-1594) byl městským lékárníkem vlastnícím několik domů a bylinkovou zahradu. Byl téměř nepřetržitě městským radním a v letech 1571/2 a 1576/7 i konšelem. Jeho manželkou byla Margrierje Snouck, dcera právníka, se kterou měl 8 dětí.\n\nRodina brzy uprchla před španělským vojskem z Haagu do Delftu. Adrian de Vries ještě v chlapeckém věku pravděpodobně vstoupil do dílny sochaře Willema Danielsze van Terrode (1525?-1588). Ten se po návratu z Itálie přechodně usadil ve městě Delft, neboť zde dostal zakázku na dvě sochy pro delftský Starý kostel (Oude Kerk). Byl to také on, kdo do Nizozemí přinesl italský žánr malých bronzových sošek určených sběratelům. Předpokládá se proto, že u něho se mladý Adrian naučil práci s bronzem.\n\nNení známo, kdy Adrian de Vries opustil Nizozemí a odešel do Itálie. Asi od 1581 pracoval ve florentské dílně sochaře Giambologni (Giovanni da Bologna, 1520-1608), kde spolupracoval s dalšími nizozemskými umělci, z nichž mnozí byli znalí práce se stříbrem a zlatem. A tak především v Itálii hledali agenti panovnických dvorů nadějné umělce - sochaře, kterým nabízeli dobrou práci a výhodnou odměnu. Nepřekvapí proto, že na jaře 1586 Vries odjel do Milána, kde se stal hlavním pomocníkem Pompea Leoniho (1533?-1608). Ten mu nabídl podíl na prestižní práci pro hlavní oltář klášterní baziliky El Escorial u Madridu. Byl to největší projekt bronzové plastiky té doby, který započal již Pompeův otec Leone Leoni (1509-1590). Vriesova práce pro španělské Habsburky mu otevřela cestu k dalším objednávkám. Novým zaměstnavatelem se mu stal v Turíně sídlící Karel Emanuel I., vévoda savojský a zeť španělského krále Filipa II. Habsburského. Koncem 1587 nebo počátkem 1588 se Vries vydal do Turína. Po 18 měsících však vévodu opustil a odjel do Prahy, kam dorazil 18. července 1589. Během prvního pobytu v Praze (1589 až 1594) vytvořil několik bronzových plastik určených především pro Rudolfovy sbírky.\nV srpnu 1594 se Vries vrátil do rodného Haagu, kde mu zemřel otec. Z Haagu Vries dále cestoval do Itálie (říjen 1595), kde si zhotovil několik voskových modelů antických soch, které mu později posloužily jako vzorník pro další práce. V Římě se v dílně nizozemského grafika Hendricka Goltziuse (1557-1617) seznámil s Janem Mullerem (1571-1631) a Jacobem Mathamem (1571-1629/31), rytci, jež později v Praze vytvářeli grafické listy podle jeho soch. Z Říma pokračoval do Augsburgu, kde přijal nabídku městské rady na zhotovení dvou kašen, které zvýšily prestiž města natolik, že si později dánský král objednal u Adriana de Vries podobnou fontánu pro zahradu obklopující královský zámek Frederiksborg (1613).\n\nCísař Rudolf II. vyzval Vriese k návratu do Prahy a k 1. květnu 1601 mu udělil titul \"Kammerbildhauer\", čímž postavil sochařství na úroveň malířství. Titul byl Vriesovi odměnou za dřívější bronzová sousoší \"Merkur unášející Psýché\" a \"Psýché nesená putti na Olymp\". V Praze pokračoval i v kabinetní plastice, což dokládají jeho sochy koní, pro než nacházel modely v císařových konírnách. Adrian de Vries zůstal Praze věrný i po císařově smrti (1612). Zakončením jeho úspěšné tvorby se stala objednávka na sochařskou výzdobu zahrady přiléhající k paláci Albrechta z Valdštejna. Na sklonku života si Adrian de Vries zakoupil dům v Lázeňské ulici č. 483, avšak pouhé 3 týdny po jeho zakoupení v Praze zemřel (13./15. prosince 1626). Byl pohřben v kapli sv. Barbory přináležející ke kostelu sv. Tomáše na Malé Straně.\n\nZ doby, kdy Adrian de Vries pracoval v Giambolognově sochařské dílně (březen 1581), byl zmíněn jako zlatník. Předpokládá se i jeho podíl na sousoší \"Únos Sabinek\" (Loggia dei Lanzi, Florencie) a vytvoření jedné nebo i více bronzových soch pro kapli Grimaldiů v Janově. Následně opustil Florencii, aby v milánské dílně Pompea Leoniho vytvořil několik bronzových plastik, včetně soch apoštolů Jakuba, Jana a Ondřeje v nadživotní velikosti. Sochy byly určeny pro vysoký hlavní oltář klášterní baziliky San Lorenzo el Real v Escorialu. Z Milána odešel na dvůr Karla Emmanuela I., zetě španělského krále Filipa II., do Turína, kde měl vytvořit návrh na jezdeckou sochu Emmanuela Filiberta, otce Karla Emmanuela. Přestože zde byl dvorním sochařem, což však není písemně doloženo, odešel na dvůr císaře Rudolfa II. do Prahy. Do 1590/94 je datováno bronzové sousoší \"Herkules v boji s drakem\", jehož kopie (1913) se nachází v pražské Valdštejnské zahradě na ostrůvku uprostřed rybníka.\nPo smrti otce (1594) Adrian de Vries odjel z Haagu do Říma, aby nakonec začal pracovat pro město Augsburg. Dokládá to nejen socha \"Apollóna\" v Metropolitním Muzeu, ale především návrhy na dvě městské kašny. Dohodu s městem Adrian de Vries podepsal 12. srpna 1596. Podle Vriesových modelů soch jejich převedení do bronzu provedl Wolfgang Neidhart (1576-1632). Jeho první velkou prací byla Vriesem navržená \"Merkurova kašna\" (1599), zatímco druhá kašna zvaná \"Herkulova fontána\" (1602) znamená již odklon od florentské \"Neptunovy kašna\", neboť vyniká dynamičností a snahou po vyjádření příběhu. V době, kdy se Adrian de Vries vrátil do Prahy (1602), byla na Pražském hradě dobudována slévárna bronzu. V té době vytvořil řadu přípravných studií pro sochařskou výzdobu císařova \"Nového\", dnes Španělského sálu. Mezi léty 1603-1609 Adrian de Vries císaře Rudolfa II. třikrát portrétoval. Velká busta (1603) a reliéf (1609) císaře heroizovaly, zatímco malá busta ho zpodobnila méně idealizovaného. (1607).\nPo císařově smrti Vries zůstal Praze věrný i nadále. Pro knížete Ernesta von Schaumburg-Lippe nejdříve zhotovil sochy pro jeho zámek Bückeburg (1605) a později nechal odlít i dvě sousoší (\"Venuše a Adonis\" a \"Únos Sabinek\") pro zámecký most (1521). Hrobku hraběte vyzdobil sousoším \"Vzkříšení\" s dominující sochou \"Kristus vítězící\". Do rohů hrobky umístil čtyři anděly a čtyři spící římské vojáky.\n\nZatímco císař Matyáš Habsburský si u Adriana de Vries neobjednal žádné významnější dílo, Albrecht z Valdštejna a Karel I. z Lichtenštejna mu předložili velkolepé objednávky. Pro zahradu Valdštejnského paláce Vries vytvořil řadu soch zdobících cestu k Venušině fontáně, kterou Albrecht z Valdštejna získal od Lobkowiczů. Současná kompozice zahrady však pochází až z 50. let 20. století a neodpovídá jejímu původnímu čtvercovému dělení. Původní Vriesovy sochy z Valdštejnské zahrady odvezlo švédské vojsko (1649) a dnes jsou vystaveny v parku, který přiléhá k Drottningholmskému paláci, který je soukromou rezidencí švédského krále. V letech 1910/13 nechal Karel z Valdštejna zhotovit ve Stockholmu odlitky Vriesových soch umístěné v pražské zahradě až 1953. Po pravé straně cesty k Venušině fontáně stojí tři sochy: \"Apollón\" (1625), \"Neptun s trojzubcem a se psem\" (1625/1627) a \"Venuše a Adonis\" (1624) a po levé straně cesty jsou další tři sousoší: \"Bakchus s malým satyrem\" (1624), \"Láokoón se syny\" (1623) a \"Dvojice zápasníků\" (1623/1624). S Valdštejnskou zahradou souvisí i sousoší \"Héraklés, kentaur Nessus a Déianeira\" (1622), zatímco sochy \"Héraklés zápasící s drakem\" (1593) a \"Triumf ctností nad neřestí\" (1622) asi nikoliv.\nVe stejné době jako Valdštejn začal budovat svůj palác na Malostranském náměstí i Karel I. z Lichtenštejna. Výzdoba palácové zahrady vycházela z variací na antické vzory. Zakázka pro Lichtenštejny byla realizována asi jen z části. Dokončené sochy se již nedostaly na místa určení, neboť Adrian de Vries i Karel I. z Lichtenštejna zemřeli krátce po sobě. Dokládá to i bronzová socha \"Herkules s jablky Hesperidek\" z let 1624/25 (dnes Muzeum hlavního města Prahy).\n\nAdrian de Vries byl i dobrý kreslíř. Na základě jím signované a datované kresby se podařilo připsat Vriesovi další kresby, jež dokládají vývoj jeho kresebné techniky. Tři z nich zobrazují Herkulovy hrdinské činy: \"Herkules s jablky Hesperidek\" (NG, Praha), dále \"Herkules, Déianeira a kentaur Nessus\" (Albertina, Vídeň) a pozdější \"Herkules s kyjem a lví kůží\" (kabinet rytin, Drážďany). Tyto kresby doprovázela i kresba z Vriesova závěrečného období - \"Herakles bojující s kentaurem Nessem\" (Muzeum krásných umění, Budapešť). Jeho pozdější kresebné návrhy byly inspirovány díly Bartholomea Sprangera, ale vyznačovaly se odlišným lavírováním a šrafováním než tomu bylo zvykem u většiny rudolfínských (dvorních) malířů.\n\nCísař Rudolf II. ve snaze udělat z Prahy kulturní centrum Evropy přilákal do tohoto města řadu umělců, včetně sochaře Adriana de Vries. V jeho dílech se projevuje postupné úsilí změnit Giambolognovo odvážné proporcionální rozložení hmotnosti těl jednotlivých soch na sochařské zobrazení \"vlnících se těl stoupajících po spirální dráze vzhůru\", která jakoby překonávala zemskou přitažlivost. Tak, ač kořeny ještě v době vrcholné (manýristické) renesance, Adrian de Vries přivedl sochařství do počátků doby baroka.\n\nBronzové sochy Adriana de Vries, původně se nacházející ve sbírkách císaře Rudolfa II., v zahradě Valdštejnského paláce, ale i v dalších evropských městech, odvezla švédská vojska do Stockholmu jako válečnou kořist. Jednalo se nejméně o 32 bronzových soch uloupených na konci třicetileté války. Původně byly umístěné do zahrad Drottningholmského paláce, kde však trpěly vlivy počasí, a proto byly přemístěny do objektu Dragonstallet, který se od 2001 stal Museem de Vries. Do zahrady paláce se vrátily již jen jejich kopie.\n\nReference\nLiteratura\n\nExterní odkazy\n"}
{"id": "143359", "url": "https://cs.wikipedia.org/wiki?curid=143359", "title": "Theognis z Megary", "text": "Theognis z Megary\n\nTheognis z Megary (řecky ) byl antický řecký básník archaického období. Tvořil začátkem 6. stol. př. n. l. Patří k elegickým básníkům.\n\nTheognis žil ve městě Megara na Isthmu v době probíhajících demokratických reforem, v době přesunu od tyranie k demokracii (6. stol. př. n. l.). Pravděpodobně byl aristokratického původu. Někteří autoři tvrdí, že byl svědkem „perského teroru“ v letech 590-580 př. n. l., jiní posouvají jeho vrcholné období do roku 545 př. n. l. Zemřel pravděpodobně v Thébách.\n\nO životě tohoto básníka nemáme podrobné zprávy. Těch několik detailů z jeho života pochází z nejistých zdrojů. Nejisté je například autorství jemu připisované básně se zmínkami o návštěvě Sicílie, Sparty a Euboie.\n\nTheognidovi je připisováno 1400 řádků elegií a tyto tvoří více než polovinu díla elegických básníků, které se zachovalo z doby před helénismem.\nDomníváme se však, že Theognis není autorem celého tohoto textu, neboť obsahuje pravděpodobně několik básní od Tyrtaia, Mimnerma a Solóna. Tyto básně patrně nebyly přidány samotným Theognidem, ale později. V textu došlo pravděpodobně i k dalším změnám, které však nejsme schopni bezpečně rozeznat.\n\nZ básní, u kterých je jeho autorství téměř jisté, jsou nevýznamnější ty, které jsou věnované Kyrnovi, mladému eromenovi („milenci“, viz pederastie). Theognis mu vštěpuje svůj žebříček hodnot. Nabádá jej, aby byl věrný „správné“ věci, vyhýbal se společnosti „zlých“ mužů (míněni demokraté), byl věrný svým společníkům a krutě se mstil svým nepřátelům. Podle Andrewa Leara má Theognidova pederastie politický a pedagogický rozměr. Je metodou aristokratických mužů jak předat svoji moudrost a loajalitu svému mladému milenci. Andrew Lear, „The Idealization of Pederasty in Archaic Greek Poetry and Vase-Painting“\n\nVedle elegií adresovaných Kyrnovi obsahuje sbírka mnoho přísloví, nářků nad úpadkem a chudobou, zvolání k bohům a mnoho dalších textů, jejichž autorem může být Theognis.\n\nI přes zmíněné pochyby o Theognidově autorství jemu připisovaného díla je zřejmé, že básník skutečně existoval. Přes velké množství dodatečných úprav a vsuvek v jeho díle jasně rozpoznáváme Theognidovu osobnost, duši chvějící se vášní, hořící politickou nenávistí. Je dokladem o ideovém základu jeho společenské třídy. Toto vše je navíc součástí občanského života ve starověkém městském státě antického Řecka.\n\nTheognis je zmíněn v Nietzscheho \"Zur Genealogie Der Moral\" (Genealogie morálky), kde popisuje Theognidovo pohrdání „prostým mravným mužem“ a obecný úpadek aristokracie v jeho době. Nietzsche byl jako profesor filologie také ovlivně Theognidovým dílem, zejména co se týká změn a obratů ve významu slov.\n\n"}
{"id": "143360", "url": "https://cs.wikipedia.org/wiki?curid=143360", "title": "Hirzo z Klingenbergu", "text": "Hirzo z Klingenbergu\n\nHirzo z Klingenbergu (narozen v Porýní, zemřel asi 1275), též uváděn jako \"Hýř\", \"Hircz\" či \"Hrz\", byl šlechtic, dvořan přemyslovských králů Václava I. a Přemysla Otakara II. \nV letech 1241 a 1248 je na dochovaných listinách jmenován jako mistr královské kuchyně (\"magister coquinae\"). Během vzpoury mladého Přemysla zůstal věrný jeho otci Václavovi. Dlouhou dobu byl purkrabím na královském hradě Zvíkově (zvaného také \"Klingenberg\"). Pro krále vedl řadu stavebních a lokátorských prací. Nejdůležitější z nich jsou lokace královských měst České Budějovice a Písek a též založení kláštera Zlatá koruna, je mu však přisuzována i řada dalších lokací a budovatelských staveb (u řady z nich však jeho podíl není řádně doložen).\n\nJe pohřben v cisterciáckém klášteře Zlatá Koruna.\n\n\n"}
{"id": "143364", "url": "https://cs.wikipedia.org/wiki?curid=143364", "title": "Bor (Suchdol nad Lužnicí)", "text": "Bor (Suchdol nad Lužnicí)\n\nBor (Bor u Suchdola nad Lužnicí ) je vesnice spadající pod město Suchdol nad Lužnicí. V roce 2011 zde trvale žilo 61 obyvatel. Svůj název nese podle rozlehlých borových lesů v okolí. Většinu domů tvoří bývalé statky s typickým podkovovitým půdorysem. Domy dnes patří spíše chalupářům; stálých obyvatel dlouhodobě ubývá. K většině domů přímo přiléhá pole, na nichž se stálí obyvatelé dodnes věnují drobnému zemědělství. Ve vesnici se nachází hospoda, kravín a transformátor z r. 1931.\n\nVesnice byla založena v roce 1560 Vilémem z Rožmberka, proto dostala název Lhota Vilémova. Lidé však více používali název Nová Ves za Suchdolem, a protože v okolí byly hluboké lesy změnil se název na Nová Ves na Boru, z čehož nakonec zůstal jenom název Bor.\n\nZa třicetileté války byl Bor zcela zpustošen. Po třicetileté válce ho vrchnost obnovila, ale až do konce první světové války) se jednalo o velmi malou osadu, která od vzniku obcí roku 1850 do roku 1891 byla součástí obce Šalmanovice. V roce 1920 bylo na Boru pouze 14 usedlíků, až po pozemkové reformě se počet zvýšil na 40 domů.\n\nNa jih od Boru se rozkládá rozsáhlé rašeliniště \"Borské blato\" o velikosti 465 ha, dnes téměř součást přírodní rezervace Červené Blato. Zatímco v Červeném blatu bylo ukončeno dobývání rašeliny jako paliva se zrušením sklárny v Jiříkově Údolí, na počátku 20. století, v Borském blatu se \"píchaly borky\" ještě v šedesátých letech 20. století. Byla to po roce 1948 pro obyvatelstvo okolních vesnic jediná možnost, jak si opatřit palivo, protože v oblastech poblíž rašelinišť obyvatelstvo na příděl uhlí nemělo nárok.\n\nPůda je zde převážně jílovitopísčitá, porostlá borovicemi, od nichž má vesnice pravděpodobně své jméno. Dále na jih jsou Novohradské hory. Na sever od vesnice je lesní dvůr Synochov a myslivna, dále lesy a rozsáhlá těžiště písku. V oblasti jsou hojná naleziště vltavínů.\n\nVesnicí pravidelně projíždí linka ČSAD. Nejbližší nádraží je v Suchdole (3 km) (trať Veselí nad Lužnicí - Třeboň - České Velenice), dále v obci Jílovice(11 km) (trať České Budějovice - České Velenice).\n"}
{"id": "143366", "url": "https://cs.wikipedia.org/wiki?curid=143366", "title": "Tom", "text": "Tom\n\nNázev Tom může znamenat:\n\n\n\n"}
{"id": "143367", "url": "https://cs.wikipedia.org/wiki?curid=143367", "title": "Milionář na cestách", "text": "Milionář na cestách\n\nMilionář na cestách \"(1896, Clovis Dardentor)\" je méně známý dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Česky román také vyšel pod názvem \"Clovis Dardentor\", což je originální název knihy.\n\nKniha je spíše cestopisem s lehce načrtnutým příběhem, jehož vývoj je celkem předvidatelný. Sám Verne v závěru románu píše, že toto vypravování považuje za \"„vaudeville bez kupletů s obligátním rozuzlením - sňatkem“\".\n\nRomán vypráví příběh dvou bratranců, Jeana Taconnata a Marcela Lornanse, kteří cestují lodí z Cette (druhý největší středomořský francouzský přístav ležící poblíž Montpellier) do Oranu v Alžírsku, aby z důvodů svých finančních problémů vstoupili do sedmého regimentu \"Afrických střelců (Chaussers d'Afrique)\". Na palubě lodi se setkají s poměrně nepříjemným panem a paní Désirandellovými a s jejich neschopným synem Agathoklesem, kteří se rovněž plaví do Oranu, ke se má Agathokles setkat s dívkou Louisou Elissanovou, se kterou se má podle dávné dohody jejich rodičů oženit. Na této cestě doprovází rodinu Désirandellových jejich rodinný přítel, bohatý průmyslníkem Clovis Dardentor. Z diskuzí na palubě lodi oba bratranci zjistí, že Dardentor je svobodný muž bez závazků a nemá žádného dědice, kterému by odkázal své bohatství. Dardentorovi se nelíbí, že by po jeho smrti propadl jeho majetek státu, a chce proto někoho adoptovat. Zákony adopce jsou však velice přísné, zejména paragraf o tom, že adoptující musí pečovat o adoptovaného v době jeho nezletilosti nepřetržitě po dobu nejméně šesti let. Zákon ovšem povoluje jednu výjimku: pokud by adoptovaný zachránil adoptujícímu život (například v boji nebo tím, že by ho vynesl z plamenů nebo z vody), adopci nic nebrání. To vnukne Jeanovi a Marcelovi nápad, že by jeden z nich mohl Dardentorovi zachránit život, on by ho tak mohl adoptovat, a tím by se vyřešily jejich finanční problémy.\n\nPo příjezdu do Oranu se všichni seznámí s Luisou, do které se Marcel zamiluje. Dardentor pozve celou společnost na dlouhý výlet vlakem a povozy po alžírském venkově. Na trase o délce 650 kilometrů by cestující měli navštívit Saidu, Dayu, Sebdu, Tlemcen a Sidi Bel Abbes. Jean a Marcel se cesty s nadšením zúčastní, neboť se tím jednak oddálí jejich vstup do vojska, a jednak věří, že se jim na cestě naskytne příležitost zachránit Dardentorovi život. Marcel je navíc spokojen, že bude na cestě ve společnosti Luisy, což nelibě nese paní Désirandellová.\n\nIronií osudu je, že je to právě Clovis Dardentor, který na cestě zachrání život obou mladíkům. Marcela vynese z hořícího vlaku a pro Jeana skočí do vody, když s ním jeho kůň zmizí pod hladinou při brodění přes řeku. Dardentora před smrtí zachrání nakonec Luisa, když je skupinka cestujících napadena lvy. Clovis Dardentor pak Luisu adoptuje, a ta se k obrovskému vzteku Désirandellových provdá za Marcela. Dardentor navíc prohlásí, že Jeana bude považovat za svého synovce, takže ani jeden z mladíků nemusí vstoupit do francouzské armády.\nKnihu \"Milionář na cestách\" ilustroval Léon Benett.\n"}
{"id": "143372", "url": "https://cs.wikipedia.org/wiki?curid=143372", "title": "Melpomené", "text": "Melpomené\n\nMelpomene (latinsky \"Melpomene\", řecky Μελπομένη) je v řecké mytologii dcerou nejvyššího boha Dia a bohyně paměti Mnémosyné. Je Múzou tragédie.\n\nJméno Melpomené doslova znamená „Zpívající“, protože je vedle tragédie také ochránkyní veškerého druhu zpěvu. Bývá zobrazována s tragickou škraboškou v levé ruce, s břečťanovou ozdobou ve vlasech a pravou rukou se opírá o tyč.\n\n\n"}
{"id": "143376", "url": "https://cs.wikipedia.org/wiki?curid=143376", "title": "Terpsichoré", "text": "Terpsichoré\n\nTerpsichoré (latinsky \"Terpsichore\", řecky Τερψιχόρη) je v řecké mytologii jednou z devíti múz, tedy dcer nejvyššího boha Dia a bohyně paměti Mnémosyné. Je Múzou tance.\n\nJméno Terpsichoré doslova znamená „Těšící se z tance“. Jako její atribut je uváděna lyra. Byla (ale také možná jiná z Múz) matkou Hyména (také zvaného Hymenaios), jehož otcem byl bůh Apollón.\nVýraz hymenaios znamená svatbu nebo svatební píseň, zvanou \"epithalamion\".\n\nJedna z nejlepších jejích soch, pravděpodobně římská kopie helenistického originálu ze 3. stol. př. n. l.) je v pařížském Louvru, ve Vatikánském muzeu a neapolském Národním muzeu.\n\nVýznamný německý luteránský hudební skladatel a teoretik Michael Praetorius pojmenoval svoji sbírku světských skladeb z roku 1612 \"Terpsichore\". \n\n"}
{"id": "143377", "url": "https://cs.wikipedia.org/wiki?curid=143377", "title": "Sběratel (kniha)", "text": "Sběratel (kniha)\n\nSběratel je román Johna Fowlese z roku 1963. Roku 1965 byl zfilmován.\n\nKniha vypráví o mladém osamělém muži jménem Frederick Clegg, který pracuje jako úředník. Ve svém volném čase se věnuje sbírání motýlů.\n\nV první části románu vidíme děj z Frederickova úhlu pohledu. Ten cítí, že ho přitahuje mladá studentka umění, Miranda Greyová. Z povzdálí ji obdivuje, avšak nikdy se s ní neodváží navázat kontakt, protože mu chybí základní sociální dovednosti. Jednoho dne vyhraje značnou částku, což mu umožní přestat pracovat a koupí si dům na venkově. Tam se však cítí osaměle a touží po Mirandě. Vzhledem ke svému duševnímu stavu se rozhodne, že ji přidá do své sbírky násilím a že po určité době, kterou s ním, byť nuceně, stráví, se do něj zamiluje. Po důkladných přípravách ji unese a zamkne ve sklepě svého domu. Poté, co se Miranda probudí, ho konfrontuje a ukáže, jak nesprávně si počínal. Frederick se cítí trapně a slíbí jí, že ji za měsíc pustí. Předsevze si, že jí ukáže všechny své kladné stránky, zasype ji dárky a poskytne pohodlný domov. To vše pod jednou podmínkou: nesmí opustit sklep.\n\nDruhá část románu se sestává z útržků deníku Mirandy Greyové, do kterého píše během svého zajetí. Clegg ji děsí a ze začátku mu nerozumí. Zprvu si myslí, že ji unesl ze sexuálních pohnutek, ale posléze se ukáže, že tomu tak není. I přesto, že ho začne litovat, se několikrát, neúspěšně, pokusí o útěk, a tak se Clegga snaží přesvědčit, aby ji pustil. Jediným výsledkem jejího chování je, že svého věznitele naštve. Když tedy u Fredericka neuspěje, začne fantazírovat o tom, že ho zabije. Předtím, než se může o cokoliv pokusit, vážně onemocní a zemře na zápal plic.\n\nTřetí část je psaná opět z Frederickova pohledu. Po smrti Mirandy chce spáchat sebevraždu, ale potom, co si přečte její deník, ve kterém píše, že ho nikdy nemilovala, se rozhodne, že si raději „polapí“ jinou.\n"}
{"id": "143381", "url": "https://cs.wikipedia.org/wiki?curid=143381", "title": "Kleió", "text": "Kleió\n\nKleió (latinsky \"Clio\", řecky Κλειώ, tj. Oslavující) je v řecké mytologii dcerou nejvyššího boha Dia a bohyně paměti Mnémosyné. Je Múzou dějepisectví.\n\nJe jich devět, takto k nim přináleží jednotlivá umění:\nV nejstarších textech jsou uváděny ještě tři zcela odlišné Múzy jménem Meleté - „Pečlivost“, Mnémé - „Paměť“ a Aoidé - „Zpěv“.\n\nVšechny jsou krásné jako bohyně, ušlechtilé, vystupují většinou ve sboru. Žijí s bohy na Olympu, milují tanec a zpěv, který obveseluje bohy i Múzy samotné. Z bohů nejbližší jim je Apollón, ale ochraňovali je všichni, s výjimkou boha války Area, ten se k nim chová velice nerudně.\n\nPro nás je překvapivé, že oborem této Múzy je dějepisectví, chápané nyní jako věda. Staří Řekové však zastávali názor, že i historické dílo může mít literární hodnotu, být napsáno čtivě, hezky, uměleckou formou. Nevylučovali ani básnické zpracování.\n\nKleió bývá zobrazována jako sedící dívka se svitkem papyru v rukou.\nNěkteré verze uvádějí, že jejím synem je Hyakinthos, oblíbenec boha Apollóna.\n\n\n"}
{"id": "143382", "url": "https://cs.wikipedia.org/wiki?curid=143382", "title": "Gaetano Latilla", "text": "Gaetano Latilla\n\nGaetano Latilla (10. ledna 1711, Bari – 15. ledna 1788, Neapol) byl italský hudební skladatel, představitel neapolské operní školy.\n\nNarodil se v Bari 10. ledna 1711. Jako chlapec zpíval ve sboru katedrály v Bari. V roce 1726 byl přijat na konzervatoř Conservatorio S. Maria di Loreto v Neapoli, kde studoval u Francesca Mancini a Giovanni Veneziana.\n\nJako operní skladatel debutoval v roce 1732 komickou operou \"Li mariti a forza\" v neapolském divadle Fiorentini, která ho rázem vynesla mezi nejoblíbenější operní skladatele Itálie.\nV roce 1738 se stal zástupcem kapelníka v jednom z nejslavnějších římských chrámů, v bazilice Panny Marie Větší. Pokračoval neztenčenou měrou v operní tvorbě, ale stal se i vyhledávaným skladatelem chrámové hudby a oratorií.\n\nV r. 1753 přijal místo učitele na benátské konservatoři Conservatorio della Pieta a stal se i druhým kapelníkem v chrámu sv. Marka. Za poněkud podivných okolností, patrně po jakémsi střetu se zákonem, v roce 1772 Benátky spěšně opustil a vrátil se do Neapole.\n\nZemřel v Neapoli 15. ledna 1788.\n\n\n"}
{"id": "143384", "url": "https://cs.wikipedia.org/wiki?curid=143384", "title": "Saint Francis (přítok Mississippi)", "text": "Saint Francis (přítok Mississippi)\n\nSaint Francis ( , ) je řeka ve státech Arkansas a Missouri v USA. Je 720 km dlouhá. Povodí má rozlohu 22 600 km².\n\nPramení na planině Ozark. Na středním a dolním toku protéká Mississippskou nížinou. Je pravým přítokem řeky Mississippi.\n\nPrůměrný roční průtok vody je 167 m³/s. Nejvodnější je na jaře a na podzim voda opadá.\n\nNa řece se nachází přehrada Wappapello. Voda z řeky se používá na zavlažování. Splavná je pro menší lodě v délce 240 km od ústí.\n"}
{"id": "143388", "url": "https://cs.wikipedia.org/wiki?curid=143388", "title": "Úrania", "text": "Úrania\n\nÚrania (latinsky \"Urania\", doslova „Nebešťanka“) je v řecké mytologii dcera nejvyššího boha Dia a bohyně paměti Mnémosyné. Jde o Múzu hvězdářství. Úrania bývá zobrazována s kružítkem v jedné a později také s globem v druhé ruce. V dobách, kdy se rodily řecké mýty. Úrania je Múzou hvězdářství, ale také počtářství, oba tyto obory byly ve své době uměním.\n\nNěkteré verze uvádějí, že s bohem Apollónem zplodila syna Lalema, který byl pěvcem žalostných písní. Údajně ho vlastní otec zabil ze žárlivosti na jeho umění. Podle jiných bájí byl jejím synem Hyakinthos, ale také se uvádí jako jeho matka Múza Terpsichoré nebo Kalliopé.\n\n\n\n\n"}
{"id": "143390", "url": "https://cs.wikipedia.org/wiki?curid=143390", "title": "Mravkolev", "text": "Mravkolev\n\nMravkolev (latinské rody \"Myrmeleon\", \"Euroleon\", \"Dendroleon\" a jiné) je označení pro několik rodů hmyzu z řádu síťokřídlých. Nejznámějším druhem v ČR je mravkolev běžný (\"Myrmeleon formicarius\").\n\nDravé larvy tohoto hmyzu mají zajímavý způsob lovu. Žijí zahrabané v sypkém materiálu, zejména v jemném písku, ve kterém vytvářejí nálevkovité pasti, jejichž sypké strany zabraňují úniku drobného hmyzu – zejména mravenců, tvořících hlavní složku jejich potravy, kterou vysají. Když mravenec vleze za okraj nálevky, shodí několik zrníček písku na dno. Upozorní tím mravkolva a ten na něj začne házet jemný písek, kterým ho shodí k sobě na dno. Larva je stále schována na dně pod vrstvičkou písku, takže ji obvykle není vidět.\n\nNěkteré larvy žijí také volně v lesní hrabance. Vyskytují se na okrajích lesů, na písčitých a suchých místech.\nDospělé larvy se kuklí v kulovitých zámotcích, utkaných z jemných hedvábných vláken, kterými jsou spojena zrnka písku, takže kokon dokonale splývá s okolním prostředím. Po několika týdnech z ní vyleze larvě i kukle nepodobný dospělec.\n\nDospělci létají večer a unikají tak lidské pozornosti. Larvu je možno pozorovat snadněji.\n\n"}
{"id": "143392", "url": "https://cs.wikipedia.org/wiki?curid=143392", "title": "Polyhymnia", "text": "Polyhymnia\n\nPolyhymnia (latinsky \"Polyhymnia\", řecky Πολυύμνια - asi „Mnohohymná“) je v řecké mytologii dcerou nejvyššího boha Dia a bohyně paměti Mnémosyné. Je Múzou hymnických zpěvů a sborové lyriky.\n\nJe jich devět, takto k nim přináleží jednotlivá umění:\n\nV nejstarších textech jsou uváděny ještě tři zcela odlišné Múzy jménem Meleté - „Pečlivost“, Mnémé - „Paměť“ a Aoidé - „Zpěv“.\n\nVšechny jsou krásné jako bohyně, ušlechtilé, vystupují většinou ve sboru. Žijí s bohy na Olympu, milují tanec a zpěv, který obveseluje bohy i Múzy samotné. Z bohů nejbližší jim je Apollón, ale ochraňují je všichni, s výjimkou boha války Area, ten se k nim chová velice nerudně.\n\nPolyhymnia nemá žádný svůj symbol, snad jenom hluboké zamyšlení, v němž bývá zobrazována. Zdá se, že nemá ani žádný soukromý život.\n\n\n"}
{"id": "143393", "url": "https://cs.wikipedia.org/wiki?curid=143393", "title": "Braunschweig", "text": "Braunschweig\n\nBraunschweig (, ) je město v Brunšvicku, na jihovýchodě německé spolkové země Dolní Sasko. Žije zde obyvatel, a je tak po Hannoveru druhým největším dolnosaským městem. Spolu s městy Wolfsburg a Salzgitter tvoří jedno z devíti hlavních center země. Je součástí v roce 2005 založeného metropolitního regionu Hannover-Braunschweig-Göttingen-Wolfsburg. V širším okolí města žije okolo jednoho milionu obyvatel.\n\nPočátky Braunschweigu se datují do 9. století. O rozvoj města se však obzvláště zasloužil vévoda Jindřich Lev (1142–1195), který dokázal z města udělat mocnou a vlivnou obchodní metropoli, jež se od poloviny 13. století stala členem hanzy (námořní spolek severoněmeckých a pobaltských obchodních měst).\n\nV letech 1235–1918 byl Braunschweig rezidenčním sídlem Brunšvicko-lüneburského a později Brunšvického vévodství. Po abdikaci vévody byl hlavním městem Svobodného státu Brunšvicka a to až do jeho zrušení a začlenění do nově zřízené spolkové země Dolní Sasko v roce 1946. Až do zrušení Zemského okresu Braunschweig v roce 1974 byl Braunschweig sídlem vládního obvodu Braunschweig, ovšem jako městský okres nepatřil k zemskému okresu. Vládní obvod Braunschweig byl pak zrušen k 1. lednu 2005. Město je sídlem Vrchního zemského soudu.\n\nV Brunšviku je od roku 1952 udělována nejprestižnější cena za literaturu pro děti a mládež, Cena Friedricha Gerstäckera. Působí zde evropsky významné Muzeum vévody Antona Ulricha, věnované především klasickému výtvarnému umění.\n\nVe městě také působí fotbalový klub Eintracht Braunschweig, založený v roce 1895.\n\n\n\n"}
{"id": "143394", "url": "https://cs.wikipedia.org/wiki?curid=143394", "title": "Červená řeka", "text": "Červená řeka\n\nČervená řeka je název pro řeky v různých částech světa, odvozený podle červené barvy jejich toku. Její místní pojmenování závisí na používaném jazyce.\n\n\n"}
{"id": "143396", "url": "https://cs.wikipedia.org/wiki?curid=143396", "title": "Timo Boll", "text": "Timo Boll\n\nTimo Boll (* 8. března 1981) je německý stolní tenista, aktuálně nejlepší v Evropě a patřící k nejužší světové špičce. K březnu 2018 je na samém vrcholu světového žebříčku, kde vystřídal oddílového kolegu Dimitrije Ovtcharova. \n\nJedná se o ofenzivně laděného, velmi technického i atleticky vybaveného leváka s evropským držením pálky. Více než jiní útoční hráči využívá Timo Boll tzv. \"hru na spin\", kdy se spíše než maximální tvrdostí úderů prosazuje silnou vrchní i boční rotací topspinů z obou stran. I mezi světovou špičkou Timo Boll vyniká variabilitou a účinností svých servisů, ale také skvělým příjmem soupeřových podání a hrou nad stolem. Patří současně k hráčům s absolutně nejlepší prací nohou a pozoruhodnou rychlostí pohybu. Mezi jeho silné stránky patří též bojovnost a výborná koncentrace i ve vypjatých fázích zápasů.\n\nV roce 2002 a 2005 vyhrál Timo Boll Světový pohár. V roce 2007 vyhrál na ME v Bělehradě dvouhru, čtyřhru a týmy.\n\nV roce 2003 byl na prvním místě žebříčku ITTF. V roce 2010 vyhrál na ME v Ostravě dvouhru, čtyřhru i soutěž družstev. Aktuálně (březen 2018) kraluje světovému žebříčku ITTF.\n\nTimo Boll se narodil ve městě Erbach im Odenwald v německé spolkové zemi Hesensko. Stolnímu tenisu se začal věnovat ve čtyřech letech a jeho prvním trenérem byl jeho otec. V roce 1987 vstoupil do klubu TSV Höchst. V osmi letech si jej povšimnul hesenský trenér Helmut Hampel a začal se Timovi věnovat. V roce 1990 začal Timo Boll působit v tréninkovém centru ve městě Pfungstadt, kde hrál na regionální úrovni. O čtyři roky později přestoupil do klubu FTG Frankfurt, se kterým hrál ve druhé nejvyšší soutěži. V tomto období si ho začaly všímat i ostatní německé kluby. Roku 1995 získal smlouvu u oddílu TTV Gönnern. Timo Boll nastupoval jako hráč číslo pět, avšak za celou sezonu prohrál jediný zápas, a přispěl tak výrazně k postupu týmu do nejvyšší německé soutěže. V červenci roku 2007 přestoupil do klubu Borussia Düsseldorf, ve kterém působí dodnes.\n\nTimo Boll se ve čtrnácti letech stal společně s Frankem Klitzschem nejmladším hráčem v historii nejvyšší německé soutěže. První mezinárodní úspěch Timo Boll zaznamenal na mistrovství Evropy kadetů v nizozemském Haagu v roce 1995, na kterém vyhrál tři zlaté medaile. V roce 1996 se poprvé zúčastnil mistrovství Evropy juniorů, kde skončil na druhém místě. V následujících dvou letech na témže turnaji vyhrál zlaté medaile ve dvouhře, čtyřhře i v soutěži družstev.\n\nV roce 2002 se Timo Boll po vítězství ve finále turnaje Top 12 nad Vladimirem Samsonovem dostal do první světové desítky. Na mistrovství Evropy v Záhřebu se dostal do finále dvouher a společně se Zoltanem Fejer-Konnerthem zvítězil v soutěži čtyřher. V soutěži družstev byl německý reprezentační výběr poražen Švédy v poměru 2–3. Na světovém poháru v čínském městě Ťi-nan Timo Boll porazil úřadujícího mistra světa Wang Liqina i olympijského vítěze Kong Linghui a sezónu zakončil jako světová jednička (leden 2003). Na evropském šampionátu v roce 2003 německý reprezentační tým prohrál ve finále s Běloruskem. Na následujícím mistrovství světa Timo Boll vypadl již ve druhém kole, a přišel tak a pozici světové jedničky.\n\nV první polovině roku 2004 se Timo Boll potýkal s problémy se zády. Negativně tak byla ovlivněna jeho příprava na letní olympijské hry 2004, ve kterých jej ve čtvrtfinále vyřadil Jan-Ove Waldner. V následujícím období se Boll musel vyrovnat s kritikou ze strany veřejnosti, avšak vyhrál několik turnajů v Polsku, Rakousku a Německu. Dostal se také do semifinále turnaje ITTF Pro Tour v Pekingu, v němž jen těsně prohrál 3–4 s Ma Linem. Na počátku sezóny 2005 se vrátily problémy se zády, přesto Boll získal stříbrnou medaili ve čtyřhře na mistrovství světa. Jeho partnerem byl Christian Süß. Přestože neuspěl v soutěži jednotlivců, závěr sezony byl pro Timo Bolla úspěšný. S týmem TTV RE-BAU Gönnern zvítězil v lize mistrů a zvítězil na světovém poháru jednotlivců, které se konalo v belgickém Lutychu. V roce 2007 na mistrovství Evropy zvítězil v dvouhrách, čtyřhrách i v soutěži družstev.\n\nV prosinci roku 2006 Timo Boll podepsal tříletou smlouvu s klubem Borussia Dusseldorf. Mezi faktory, které přispěly k tomuto přestupu se řadí finanční problémy Bollova bývalého klubu, a zejména dobré tréninkové možnosti v novém klubu, ve kterém se mohl připravit na olympijské hry 2008. V Borussii navíc působil Bollův partner pro čtyřhru Christian Süß, tato reprezentační dvojice se tak mohla více sehrát.\n\nNa letních olympijských hrách 2008 v Pekingu hrál Boll opět za německý národní tým. Po výhrách nad Chorvatskem, Kanadou, Singapurem a Japonskem Němci prohráli 0–3 s hostitelskou zemí. V roce 2008 byl Boll na mistrovství Evropy nasazen jako hráč číslo jedna a obhájil všechny tři tituly z předchozího roku. Jako hostující hráč se rovněž účastnil čínské superligy.\n\nNa olympijských hrách v Pekingu 2008 Boll opět reprezentoval Německo. Po vítězství německého národního týmu nad Chorvatskem, Kanadou, Singapurem a Japonskem přišla prohra 0:3 s výběrem pořadatelské země.\n\nNa mistrovství světa 2008 a 2009, která se konala v Číně a Japonsku, nemohl Timo Boll kvůli bolestem zad startovat.\n\nNa počátku roku 2011 se Timo Boll po výhře nad Ma Linem na Volkswagecupu dostal zpět na první místo světového žebříčku. V dubnu 2011 jej předčil Wang Hao.\n\nNa mistrovství světa 2011 se Boll vzdal účasti v soutěži čtyřher, aby se mohl zcela koncentrovat na soutěž jednotlivců. Výsledkem byl zisk první medaile (bronz) z dvouher na mistrovství světa.\n\nNa mistrovství světa družstev 2010 v Moskvě a 2012 v Dortmundu byl Boll součástí národního týmu, který se na obou akcích probojoval do finále, ve kterém prohrál s reprezentačními výběry Číny. Na mistrovství Evropy 2009, 2010 a 2011 vyhrál dalších sedm titulů.\n\nNa letních olympijských hrách 2012 v Londýně porazil v soutěži družstev olympijského vítěze Zhang Jike, a získal tak v semifinále proti čínskému výběru jediný bod německého národního týmu. V následujícím zápase o třetí místo Boll vyhrál obě své dvouhry, a německý tým tak porazil Hongkong 3:1. V soutěži jednotlivců Boll vypadl v osmifinále, v němž prohrál 1:4 s Adrianem Crisanem.\n\nČtvrtá účast ve finále světového poháru v Liverpoolu vynesla Bollovi stříbrnou medaili. V roce 2012 vyhrál na mistrovství Evropy svůj šestý titul ve dvouhře jednotlivců.\n\n31. prosince 2002 si Timo Boll vzal za manželku svoji dlouholetou přítelkyni Rodelii Jacobi.\n\nOficiální stránky Timo Bolla\n"}
{"id": "143397", "url": "https://cs.wikipedia.org/wiki?curid=143397", "title": "Artefakt", "text": "Artefakt\n\nArtefakt (z lat. \"arte factus\", uměle udělaný) je termín, který poprvé použil Sir Julian Huxley a označuje libovolný objekt nebo proces, který vznikl lidskou aktivitou, na rozdíl od předmětů přírodních. Existuje několik specifických významů tohoto slova:\n\n"}
{"id": "143400", "url": "https://cs.wikipedia.org/wiki?curid=143400", "title": "Teorie polomnožin", "text": "Teorie polomnožin\n\nTeorie polomnožin je matematická teorie zobecňující teorii množin, která byla vyvinuta v 70. a 80. letech 20. století Petrem Vopěnkou a Petrem Hájkem. Její axiomatizace je podobná Von Neumann-Gödel-Bernaysově teorii množin, ale liší se tím, že umožňuje existenci vlastních tříd, které jsou částí nějaké množiny. Tato vlastnost umožňuje polomnožinám sloužit jako základ Vopěnkovy alternativní teorie množin.\n\nNěkteré definice v tomto odstavci využívají objekty, jejichž existenci a vlastnosti lze dokázat pouze použitím některých axiomů. Proto při výstavbě teorie polomnožin je nutné postupovat po krocích (zavést axiomy, jejich užitím definovat nějaké objekty, ty využít k formulaci dalších axiomů, pomocí nich definovat další objekty, atd …). Pro přehlednost jsou však uvedeny axiomy a definice zvlášť a v pořadí, které neodpovídá jejich postupnému zavádění, ale jejich významu.\n\nAxiomatizace teorie polomnožin se obvykle vyslovuje v logice obsahující dva druhy proměnných - proměnné pro množiny a proměnné pro třídy. V následující axiomatizaci budeme označovat proměnné pro množiny malými písmeny x,y,z,… a proměnné pro třídy velkými písmeny X,Y,Z,…\n\nPolomnožinou nazýváme takovou vlastní třídu \"X\", pro kterou existuje množina \"y\", že formula_9.\n\n"}
{"id": "143405", "url": "https://cs.wikipedia.org/wiki?curid=143405", "title": "Trolejové vedení", "text": "Trolejové vedení\n\nTrolejové vedení je typem trakčního vedení. Spolu s napájecími kabely, měnírnami a dalšími částmi trakční soustavy slouží k přívodu elektrického proudu do kolejových vozidel (elektrická lokomotiva, elektrická jednotka, tramvaj a další) nebo trolejbusů. Ve většině případů je tvořeno jedním nebo dvěma vodiči, obvykle měděnými dráty, které jsou zavěšeny ve stanovené poloze nad jízdní dráhou. Vozidlo udržuje kontakt s trolejovým vedením prostřednictvím sběrače či sběračů proudu.\n\nPo prvních pokusech s elektrickou trakcí v roce 1879 a následujících letech, kdy k přívodu elektrického proudu sloužily přímo vzájemně izolované kolejnice nebo napájecí kolejnice, bylo poprvé v roce 1881 použito u pařížské tramvaje vrchní napájení. Vodič v tomto případě tvořila trubka.\n\nNázev \"trolejové vedení\" má původ v anglickém slově \"trolley\", což znamená kladka. Nejstarší, tyčové sběrače byly na konci opatřeny kladkou, která se odvalovala po trolejovém drátu. V českém jazyce došlo k posunu významu slova a slovem trolej označujeme trolejové vedení.\n\nNa trolejový drát se vztahuje mezinárodní norma, která byla do českého prostředí převedena jako ČSN EN 50149 \"Drážní zařízení – Profilový trolejový vodič z mědi a slitin mědi\" (edice 2, platná od 1. 4. 2013). Před mezinárodní harmonizací byla v ČR (a ČSSR) platnou normou ČSN 34 1558.\n\nTrolejový drát má zvláštní průřez: na bocích má drážky, které slouží k upevnění úchytů tak, aby držely drát dostatečně pevně a spolehlivě a přitom nezasahovaly do dráhy sběrače. Rozměry a zaúhlení nosné i sběrné části troleje se pak liší podle toho, z jakého materiálu je vyroben a pro jaké účely určen.\n\nJako materiál k výrobě trolejového drátu se obvykle používá elektrovodná měď (CuETP), vysokopevnostní měď (CuFRHC, CuHCP a CuOF) nebo tzv. trolejový bronz, což jsou slitiny mědi se stříbrem (CuAg), kadmiem (CuCd; ve Švýcarsku je tato slitina pro vodiče zakázaná), hořčíkem (CuMg) či cínem (CuSn) ke zvýšení pevnosti: zatímco totiž čistě měděná trolej má zaručenou minimální pevnost 310 až 355 MPa, tak u kadmiované je to 430 až 455 MPa a u hořčíkované dokonce 470 až 520 MPa. Ke stejnému účelu může drát obsahovat ocelovou duši. Experimenty s kombinací oceli a hliníku v době nedostatku mědi se příliš neosvědčily.\n\nNormativně stanovené hodnoty průřezů trolejového drátu jsou 80 – 100 – 107 – 120 – 150 mm² podle proudového zatížení, normativně stanovené hmotnosti drátu od 690 po 1378 kg/km.\n\nNejstarším materiálem pro výrobu sloupů trolejového vedení bylo dřevo. Dnes se již dřevěné sloupy používají zřídka. Poslední dřevěný sloup v Čechách se nacházel na dráze Rybník – Lipno v Loučovicích, dnes je k vidění před depem ve Vyšším Brodě.\n\nDnes se používají sloupy ocelové, a to trubkové nebo příhradové, a sloupy železobetonové. Na sloupech je trolejové vedení zavěšeno obvykle pomocí konzol. Pro více souběžných kolejí je možno použít dvojice sloupů spojených lanovými převěsy nebo ocelovými nosníky, které nesou trolej. Sloupy s ocelovými nosníky (tzv. brány) se užívají častěji, neboť případné poruchy nemívají tak fatální následky, jako u lanových převěsů.\n\nPro bezpečnost celého systému je nezbytné zamezit vzniku nebezpečných dotykových napětí, a to v provozu i v případě poruchy. Proto všechny kovové součásti elektrifikované dráhy i součásti ve stanoveném okruhu jsou prostřednictvím průrazek spojeny s kolejnicemi, které tvoří zpětné vedení. K vodivému spojení tak dojde pouze při překročení stanovené meze napětí mezi chráněnou částí a kolejnicí. Pokud by bylo vodivé spojení trvalé, zpětné proudy by způsobovaly korozi kovových konstrukcí.\n\nNěkdy se používá vodivé propojení sloupů trakčního vedení. Je to pro případ, že by selhala průrazka nebo bylo přerušeno zemnící vedení u některého sloupu. Zároveň toto propojení slouží jako bleskosvod.\n\nProsté vedení tvořené samostatně zavěšeným drátem se používá především u tramvají. Ani v případě kompenzovaného, čili napínaného vedení není možné tento způsob zavěšení použít pro rychlosti vyšší, než 100 km/h, jinak vlivem zlomů drátu na jednotlivých úchytech dochází k odskakování sběrače. Pro tyčové sběrače je drát zavěšen v ose koleje, oblouky musí být plynulé a místa odbočení nebo křížení musí být opatřena výhybkami a křižovatkami, aby nedošlo k vypadnutí kladky nebo botky sběrače. Pro lyrové a pantografové sběrače je naopak kvůli stejnoměrnému opotřebení kontaktní plochy sběrače trolejový drát veden klikatě, speciální konstrukce křižovatek a výhybek odpadají, pouze je třeba vhodným vedením jednotlivých drátů zajistit plynulý přechod kontaktu sběrače z jednoho drátu na druhý.\nToto vedení poněkud vylepšuje prosté vedení tím, že trolejový drát je zavěšen na sloupu pomocí lana, které tvoří nad drátem trojúhelník. Drát visí na tomto laně pomocí několika laníček, čímž odpadá zlom v místě sloupu. Takovéto vedení je použitelné pro rychlosti do 120 km/h\nTento typ vedení se skládá z nosného lana a trolejového drátu zavěšeného na nosném laně pomocí laníček. Tímto způsobem je zajištěna téměř konstantní výška drátu nad kolejí a víceméně stejná pružnost v celé délce, což přispívá ke stabilnímu kontaktu sběrače i při vysokých rychlostech. Jednotlivé úseky mezi napínacími stožáry mohou být až 1500 m dlouhé. Uprostřed každého úseku se nachází kotevní stožár, na kterém je vedení pomocí lan uchycených k sousedním sloupům ukotveno, takže nemůže dojít k podélnému posunu vedení v celém úseku. Kratší úseky, např. ve stanicích, jsou napínány pouze jednostranně. K napínání se na českých železnicích obvykle používají kladkostroje se závažími. Druhý obvyklý způsob napínání je pomocí navijáků. Tento způsob je k vidění například v Německu nebo Rakousku. Na menším kole navijáku je navinuto lano napínající trolejové vedení, na větším kole lano, na kterém je zavěšeno závaží. Větší kolo je zároveň na obvodu vybaveno zuby, takže při přerušení a odlehčení trolejového vedení nedojde k pádu závaží, ale kolo se zachytí o západku. Jako závaží slouží obvykle betonové prefabrikáty, někdy lidově nazývané „acylpyriny“.\n\nŘetězovkové vedení se dělí dále na\n\nTato konstrukce byla použita u vůbec prvního vrchního vedení – u pařížské tramvaje roku 1881. Namísto drátu je použita trubka s podélným zářezem. V trubce se pohybuje sběrací kontakt, který je připojen k vozidlu. Pohyb tohoto připojení umožňuje mezera ve spodní části trubky. Tento systém byl ještě použit v roce 1884 u lokální dráhy Mödling–Hinterbrühl a u tramvaje Frankfurt-Offenbach.\nV některých případech nebyl trolejový drát veden nad kolejí, ale stranou od koleje. V Praze byl tento způsob napájení použit u Hlaváčkovy tramvaje na Smíchově, neměl však dlouhého trvání. V Americe byl použit pro napájení v tunelech společnosti Baltimore and Ohio. V Německu v třívodičové podobě u vojenské dráhy Marienfelde – Zossen, kde byla poprvé překročena rychlost 200 km/h. Postranní vedení se používá u důlních drah pod násypkami, lokomotivy jsou v tom případě kromě sběračů na střeše vybaveny i malými postranními sběrači.\n\nTrolejové vedení u železnice se zpravidla používá jednopólové. Přesto se najdou případy použití dvoupólového vedení – již první elektrická dráha v Čechách (Tábor - Bechyně) byla elektrifikována systémem 2×700 V. Dvoupólové trolejové vedení je použito i u třífázových systémů a také u trolejbusů. Dvoupólové vedení přináší nutnost izolovaných křížení vodičů rozdílné polarity, které nesmí být propojeny ani při průjezdu sběrače. Jednodušší je provedení izolací pro tyčové sběrače – tyto krátké izolované úseky projíždějí vozidla setrvačností. Při použití sběračů s ližinami (lyra, pantograf) jsou izolované úseky delší. Vozidla jsou pak vybavena dvěma sběrači pro každý pól, jejichž vzdálenost je taková, aby alespoň jeden byl vždy v kontaktu s drátem pod napětím. Dvouvodičové systémy pro třífázové napájení se používají dnes již jen na několika ozubnicových drahách, kde tento systém přináší jisté výhody. Rozsáhlá síť severoitalských železnic byla postupně elektrifikována třífázovým systémem od roku 1902. Tento systém přetrval až do roku 1975, napájení bylo postupně přestavěno na stejnosměrný systém 3 kV, který je v Itálii obvyklý.\n\nV případě nedostatku prostoru je možné nahradit trolejový drát pevnou konstrukcí. Tento způsob napájení se používá v budapešťské podzemní dráze na lince 1 nebo na většině linek madridského metra.\n\nPevné vedení se ukazuje jako vhodná alternativa pro použití v tunelech na nově budovaných tratích v Německu. Zkoušky ukázaly znatelně vyšší požární odolnost ve srovnání s klasickým trolejovým vedením, což může mít rozhodující význam při evakuaci v případě požáru vlaku v tunelu. Pevné vedení je použito například na 2,2 km dlouhém úseku trati Vídeň – Salzburk, v curyšském nádraží S-Bahnu nebo v Berlíně na hlavním nádraží a v tunelu u zoologické zahrady.\n\nV Česku se pevné vedení použilo po rekonstrukci tratě Plzeň–Cheb (součást III. koridoru) v roce 2011 v tunelech u stanice Ošelín a stanice Pavlovice.\nTrolejové kontakty se používají zejména u tramvají, případně trolejbusů. Kontakty jsou podle účelu dvojího druhu. Jeden druh slouží pro obsluhu (přestavování) výhybek, druhý druh pro detekci průjezdu vozů v rámci zabezpečovacího nebo signalizačního zařízení (blokování a odblokování výhybky, zabezpečení provozu na jednokolejné trati nebo rozestupu vlaků v rizikovém úseku, světelná signalizace na přejezdech, přechodech a křižovatkách).\n\nU výhybkových stavěcích kontaktů je sběrač izolován od trolejového drátu, a pokud je přes odporník nebo u starších typů přes zařazený jízdní stupeň kontroléru propojen s kolejnicí, dojde k přestavení výhybky. Na stejném principu pracují i trolejové výhybky pro trolejbusy. Jelikož moderní tramvaje odebírají nezanedbatelný proud i při jízdě výběhem, dochází tak k nechtěnému přestavení výhybky. Také z toho důvodu jsou výhybkové kontakty nahrazovány jinými systémy, například radiokomunikačními.\n\nU kontaktů sloužících jen k detekci průjezdu vozu (tj. blokovací a odblokovací kontakty u výhybek a kontakty zabezpečovacích a signalizačních zařízení) dojde k přivedení trolejového napětí na kontakt propojením kontaktní plochou sběrače. Vzhledem a provedením se tyto kontakty mohou značně lišit, v Praze například byly starší kontakty, slangově nazývané „klapačky“, nahrazovány novějšími, tzv. „brnkačkami“.\n\n"}
{"id": "143407", "url": "https://cs.wikipedia.org/wiki?curid=143407", "title": "Jörg Rosskopf", "text": "Jörg Rosskopf\n\nJörg Rosskopf (též Jörg Roßkopf; narozen 25. května 1969) je bývalý vynikající německý stolní tenista, který se po řadu let pohyboval v širší evropské i světové špičce.\n\nJednalo se o leváka s evropským držením pálky. Byl představitelem velmi agresívního útočného stylu, kdy namísto delších technických výměn hráč využívá zejména maximální tvrdost úderů a tzv. „hru na riziko“.\n\nRosskopfovým největším individuálním úspěchem je bronzová medaile z dvouhry na olympiádě v Atlantě z roku 1996, kde v dramatickém zápase o bronz porazil Petra Korbela, a vítězství ve Světovém poháru v roce 1998 v Šan-tchou.\n\nKromě toho je Rosskopf mistrem světa (1989), mistrem Evropy (1998) a stříbrným olympijským medailistou (1992 v Barceloně) ve čtyřhře mužů. Kariéru ukončil v roce 2010.\n\n"}
{"id": "143410", "url": "https://cs.wikipedia.org/wiki?curid=143410", "title": "Husákovy děti", "text": "Husákovy děti\n\nHusákovy děti je zjednodušené označení pro silnou populační vlnu v Československu, která začala v době tzv. normalizace počátkem 70. let 20. století, resp. pro lidi narozené v tomto období. Označení odkazuje na Gustáva Husáka, v té době prvního a později Generálního tajemníka ÚV KSČ a od roku 1975 prezidenta ČSSR. Právě propopulační politika komunistického režimu pod jeho vedením bývá označována za příčinu vysoké porodnosti v tomto období, která dosáhla svého vrcholu v roce 1974 (téměř 200 000 narozených dětí), nicméně tento názor není obecně přijímán.\n\nV období 70. let 20. století narůstala propopulační státní politika. Stát dával rodičům k dispozici levné novomanželské půjčky, rodinám s dětmi bylo poskytováno nové bydlení. Vysoká porodnost (blížící se v době vrcholu hodnotě 200 000 novorozenců ročně) bývá často považována právě za výsledek této politiky. Dalším faktorem bylo zakládání rodin jinou silnou populační vlnou – lidmi narozenými po druhé světové válce. Brzy se však počet nově narozených dětí snížil.\n\nVe skutečnosti pozvolný nárůst porodnosti začal již v roce 1969 a částečně odpovídá nárůstu počtu dětí po druhé světové válce. Přídavky na děti se (od měnové reformy v roce 1953) navyšovaly v letech 1968, 1972, 1979, 1982 a 1986, relativně výhodné novomanželské půjčky začaly být poskytovány od dubna 1973. Vzhledem k tomu, že největší počet narozených dětí od roku 1948 byl v roce 1974 (přes 194 000, což činilo hrubou míru porodnosti 19,4 ‰ a úhrnnou plodnost 2,43 dítěte na ženu) a poté již klesal, je zřejmé, že normalizační finanční propopulační podněty neměly až takový vliv, jak se předpokládá. Ke zvýšení porodnosti na počátku 70. let mohlo také přispět odložené rodičovství v době nejistoty po invazi vojsk Varšavské smlouvy do ČSSR v roce 1968 a následných bouřlivých událostech roku 1969.\n\nNa konci normalizace byl počet narozených dětí dokonce menší než v roce 1969. Termín Husákovy děti je tak poměrně zavádějící a nepřesný, protože nárůst dětí má kořeny spíše v době po druhé světové válce, než v sociálním inženýrství komunistického režimu (počet narozených má další menší maximum v roce 2008, kdy tento silný ročník narozených má své potomky). Ovšem po sametové revoluci vzhledem ke společenským změnám porodnost prudce klesla, takže nelze popírat částečnou úspěšnost propopulační Husákovy politiky. S tím souvisí i zrušení výhodných novomanželských půjček po roce 1991.\n\nVšeobecně rozšířený názor, že propopulační politika byla z hlediska vývoje obyvatelstva pozitivní, je v odborných kruzích často zpochybňován. Je například pravděpodobné, že řada dětí narozených v nejsilnějších ročnících by se narodila později a propopulační politika tak vlastně vedla pouze k větší nerovnováze ve složení obyvatelstva, což se později projevilo mimo jiné přetížením škol a školek.\n\nNa Západě bylo množství narozených dětí v této době nízké, zvláště ve srovnání s předchozím poválečným obdobím \"baby boomerů\". Lidem narozeným na Západě mezi polovinou 60. a 80. let se přezdívá Generace X.\n\nTermín \"Husákovy děti\" se objevil i v písničce \"1970\" od skupiny Chinaski:\n\n"}
{"id": "143413", "url": "https://cs.wikipedia.org/wiki?curid=143413", "title": "Happy Days", "text": "Happy Days\n\nHappy Days je americký sitcom odvysílaný v letech 1974–1984 televizí ABC. Prezentoval idealizovanou verzi života ve Spojených státech na přelomu padesátých a šedesátých let.\n\nSeriál \"Happy Days\" popisuje život rodiny střední třídy Cunninghamových, kteří žijí v Milwaukee, Wisconsin. Rodina se skládá z otce Howarda, majitele železářství, matkou v domácnosti Marion, náctiletého Richie, jeho mladší sestry Joanie a jeho staršího bratra Chucka.\n"}
{"id": "143416", "url": "https://cs.wikipedia.org/wiki?curid=143416", "title": "Jörgen Persson", "text": "Jörgen Persson\n\nJörgen Persson (* 22. dubna 1966 Halmstad, Švédsko) je švédský stolní tenista. Byl jedním z členů legendárního švédského týmu, který byl (jako jeden z mála v historii) schopen dlouhodobě konkurovat asijským stolně-tenisovým velmocím.\n\nJedná se o praváka s útočnou technickou hrou a evropským držením pálky. Na rozdíl od svého reprezentačního kolegy Waldnera je Perssonova hra založena více na švihovém a převážně forehandovém topspinu ze střední vzdálenosti. Spolu s Waldnerem oba sdílí vynikající práci nohou i skvělou krátkou hru nad stolem, včetně příjmu podání. Persson také patří k hráčům, kteří si stále udržují vysokou výkonnost i po čtyřicítce - v současnosti (srpen 2007) mu patří 27. místo žebříčku ITTF.Na letních olympijských hrách v Pekingu roku 2008 vybojoval ve svých 42 letech 4. místo když v semifinále prohrál s Wang haem a v boji o 3.místo podlehl jeho kolegovi z reprezentace Wang Liqinovi.\n\nJörgen Persson dosáhl na mistrovství světa následujících úspěchů:\n"}
{"id": "143418", "url": "https://cs.wikipedia.org/wiki?curid=143418", "title": "Red (přítok Winnipežského jezera)", "text": "Red (přítok Winnipežského jezera)\n\nRed ( , , ) je řeka ve státech Minnesota a Severní Dakota v USA a v provincii Manitoba v Kanadě. Je 920 km dlouhá. Povodí má rozlohu 297 000 km².\n\nVzniká soutokem řek Otter Tail a Bois de Sioux u města Breckenridge (\"Minnesota\"). Teče po Centrálních planinách v úžlabině, která sloužila jako odtok ledovcových vod. Ústí do Winnipežského jezera.\n\n\nPrůměrný roční průtok vody pod městem Winnipeg je 240 m³/s. Zdroj vody je smíšený. Nejvodnější je na jaře.\n\nSplavná je na středním a dolním toku.\n\n\n"}
{"id": "143423", "url": "https://cs.wikipedia.org/wiki?curid=143423", "title": "Maurice André", "text": "Maurice André\n\nMaurice André (21. května 1933, Alès, Francie - 25. února 2012, Bayonne) byl francouzský trumpetista, jeden z nejvýznamnějších 20. století.\n\nDíky svým neomezeným technickým možnostem výrazně přispěl ke znovuobjevování mimořádně náročných partů předklasického repertoáru a ve své době byl často jejich jediným interpretem. Kromě vážné hudby se věnoval i jazzu, folku a dalším hudebním žánrům.\n\nPocházel z hornické rodiny a do svých osmnácti let také jako horník pracoval. V hudbě začínal jako samouk. Na radu otcova přítele, svého prvního učitele Leona Barthélémyho se stal členem vojenské kapely, aby se tak mohl ucházet o stipendium na Pařížské konzervatoři, kde studoval u Raymonda Sabariche.\n\nPo šesti hladových měsících v Paříži získal první cenu konzervatoře. Následovala vítězství v mezinárodní soutěži v Ženevě (1955) a v Mnichově (1963). Tímto obdobím je datován také počátek jeho spolupráce s významnými světovými dirigenty (Lorin Maazel, Charles Mackerras, Neville Marriner, Jean-Francois Paillard, Kurt Redel, Karl Richter aj.), interprety a gramofonovými společnostmi. Stal se nejvyhledávanějším trumpetistou své generace a výrazně ovlivnil prosazení trubky jako sólového koncertního nástroje.\n\nZ iniciativy Milana Munclingera se v letech 1964 až 1965 v Praze podílel na první české souborné nahrávce Bachových Braniborských koncertů (komorní orchestr Ars rediviva, dirigent Milan Munclinger, koprodukce Supraphon - Columbia Records). Francouzský časopis \"Diapason\" ocenil tuto nahrávku jako jednu z nejlepších své doby.\n\nOd roku 1967 vyučoval na Pařížské konzervatoři. K jeho žákům patří například Bernard Soustrot, Guy Touvron, Éric Aubier nebo Thierry Caens.\n\nZa své mimořádné interpretační umění byl André vyznamenán řadou prestižních cen - je laureátem více než deseti Grand Prix du Disque.\n\n\n"}
{"id": "143454", "url": "https://cs.wikipedia.org/wiki?curid=143454", "title": "Red (přítok Mississippi)", "text": "Red (přítok Mississippi)\n\nRed ( , , ) je řeka ve státech Arkansas, Louisiana, Oklahoma a Texas na jihu USA. Je pravým přítokem Mississippi. Je 2050 km dlouhá. Povodí má rozlohu 233 000 km².\n\nPramení na planině Llano Estacado. Na středním a dolním toku protíná Přimexickou nížinu. Nakonec se rozděluje na Starou řeku (ústí do Mississippi) a Atchafalayu (ústí do Mexického zálivu). Po rameni \"Atchafalaya\" teče voda jen při vysokých vodních stavech.\n\nPrůtok vody v ústí se pohybuje od 35 do 6 600 m³/s. Zdroj vody je dešťový. Vodní režim je silně nepravidelný. Nejvodnější je na konci jara, mírně opadá na konci léta a začátku podzimu.\n\nPři střední úrovni vodní hladiny je splavná od města Shreveport. Na řece byla vybudována velká přehradní nádrž Tecsoma s vodní elektrárnou.\n\n"}
{"id": "143455", "url": "https://cs.wikipedia.org/wiki?curid=143455", "title": "Red River", "text": "Red River\n\nRed River může znamenat:\n\n"}
{"id": "143462", "url": "https://cs.wikipedia.org/wiki?curid=143462", "title": "Peter Høeg", "text": "Peter Høeg\n\nPeter Høeg (* 17. května 1957 Kodaň) je v současnosti nejpřekládanější a nejčtenější dánský spisovatel.\n\nNarodil se v Kodani. V roce 1976 absolvoval prestižní kodaňské Frederiksberg Gymnasium. Poté vystudoval literaturu na Kodaňské universitě. Předtím, než se stal spisovatelem, prošel mnoha povoláními – od práce na lodi, přes závodní šermířství, až po balet. Své zkušenosti z těchto povolání často uplatňuje ve svých dílech. V současnosti žije se svou ženou a dvěma dcerami v Kodani.\n\nSvůj první román \"Představy o dvacátém století\" publikoval v roce 1988 a byl kritiky přijat velmi kladně. V následujících letech napsal soubor krátkých povídek \"Povídky jedné noci\" a čtyři romány, z nichž patrně vůbec nejznámější je kniha \"Cit slečny Smilly pro sníh\". Tento román byl i zfilmován a v Česku uveden pod názvem \"Stopy ve sněhu\".\n\n\n"}
{"id": "143463", "url": "https://cs.wikipedia.org/wiki?curid=143463", "title": "Točená zmrzlina", "text": "Točená zmrzlina\n\nTočená zmrzlina je zmrzlina připravovaná z tekuté směsi během odběru ze stroje na přípravu točené zmrzliny. Taková zmrzlina je také nazývána jako zmrzlina \"soft\", což lze volně přeložit také jako zmrzlina lehká, teplá, měkká.\n\nExistujé také druh točené zmrzliny, kdy se do vybraného zmrzlinového základu přidává mražené ovoce, což se dohromady rozdrtí a promíchá ve speciálním stroji, který každému zákazníkovi připraví točenou zmrzlinu na míru v mnoha různých kombinacích. \n\nZatímco pro výrobu klasické \"hard\" zmrzliny se používají výrobníky zmrzliny, v nichž po vložení zmrzlinové směsi dochází k zmražení celé dávky najednou, vyrábí se točená zmrzlina kontinuálně, tedy vždy pouze množství potřebné pro daný odběr. Zmrzlina je tedy vždy čerstvě vyrobená a od klasické zmrzliny se liší hustotou, tuhostí.\n\nTočené zmrzliny v Česku mají velmi rozdílnou kvalitu. Většinou se jedná o mražené krémy s rostlinným tukem, barvivem, konzervanty a chemickými příchutěmi. Existují však i kvalitní výrobky, které obsahují smetanu, mléko a příchutě z originálních surovin.\n\nNa rozdíl od klasického výrobníku zmrzliny mají stroje na točenou zmrzlinu zásobníky směsí, odkud odebírají potřebnou směs pro danou výrobu. Směsí ze zásobníků se plní válce, kde dochází k vlastní výrobě zmrzliny. Starší stroje využívaly k plnění válců pouze gravitace, zatímco novější modely jsou vybaveny speciálními nášlehovými čerpadly směsí. Tato čerpadla (zubová nebo pístová) směs ze zásobníků pod tlakem vstřikují do výrobních válců stroje. Tímto nášlehem je směs výrazně obohacena o vzduch a zvětšuje svůj objem. Zvyšují se také pocity smetanovosti, hebkosti a lehkosti z takové zmrzliny. Zmrzlina také působí teplejším dojmem.\n\nNášlehová čerpadla u zmrzlinových strojů na výrobu točené zmrzliny jsou dnes nejžádanějším kritériem při výběru zařízení pro tento způsob přípravy zmrzliny. Největší podíl na trhu těchto vysoce sofistikovaných strojů mají jednoznačně italské firmy, které jako jedny z prvních začaly zavádět a zdokonalovat tuto technologii až do dnešní podoby.\n\nAlternativou ke klasickým strojům na točenou zmrzlinu jsou zmrzlinové mixéry, které drtí mražené ovoce se zmrzlinovým základem a na míru tak připraví točenou zmrzlinu s ovocem dle přání každého zákazníka. Stroje jsou jednodušší k čištění a nabízí velké množství příchutí, ze kterých mohou zákaznící vybírat. \n\n"}
{"id": "143465", "url": "https://cs.wikipedia.org/wiki?curid=143465", "title": "V354 Cephei", "text": "V354 Cephei\n\nV354 Cephei je hvězda v Mléčné dráze. Patří mezi červené veleobry, je jednou z největších známých hvězd - přibližně 1 520krát větší než Slunce, od něhož je vzdálena přibližně 9 000 světelných let.\n\nSeznam největších hvězd\n"}
{"id": "143466", "url": "https://cs.wikipedia.org/wiki?curid=143466", "title": "Neobyčejná dobrodružství mistra Antifera", "text": "Neobyčejná dobrodružství mistra Antifera\n\nNeobyčejná dobrodružství mistra Antifera \"(1894, Mirifiques aventures de maître Antifer)\" je dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Česky román také vyšel pod názvem \"Dobrodružná závěť\".\n\nNa počátku vypravování se seznamujeme s bohatým Egypťanem Kalmykem pašou z Káhiry, který má jediné dva příbuzné, chudého a nenávistného bratrance Murada a jeho syna Sauka. Murad našeptává egyptskému místokráli, že Kalmyk paša proti němu chystá spiknutí a doufá, že tak získá bratrancův nesmírný majetek. Kalmyk paša se cítí ohrožen a roku 1831 se rozhodne, že své bohatství uložené ve zlatě, diamantech a drahých kamenech pečlivě uschová. Na radu kapitána jedné lodi zakopá svůj poklad na zcela neznámém ostrůvku, který teprve nedávno vznikl zvednutím mořského dna při sopečné činnosti.\n\nNyní nás Verne přenese do roku 1862. Kapitán pobřežní plavby mistr Pierre Servan Malo Antifer, který ve svých šestačtyřiceti letech žije na odpočinku Saint-Malo má jeden velký problém. Vlastní po svém otci Thomasovi Antiferovi listinu se zeměpisnou šířkou (24 stupňů a třicet sedm minut) jakéhosi ostrova, kde je prý uloženo obrovské bohatství. Pod listinou je podepsán Kalmyk paša, který svůj poklad odkázal otci mistra Antifera proto, že ten jej roku 1799 zachránil při hromadném masakru zajatců, který nařídil Napoleon Bonaparte po dobytí Jaffy. Mistr Antifer tak léta netrpělivě čeká že mu někdo sdělí potřebnou zeměpisnou délku, která je nutná k nalezení ostrova. Ani jeho rodina, ani přítel Gildas Tregomain nevěří, že se mistr Antifer údaj o zeměpisné délce někdy dozví. Tu jej navštíví notář Ben Omar z Alexandrie a snaží se z něj vymámit údaj o zeměpisné šířce ostrova s pokladem. Když se mu to nepodaří, musí s pravdou ven. Je vykonavatelem závěti Kalmyka paši, ve které je uveden mistrem Antifrem dlouho toužebně očekávaný údaj – 54 stupňů, 57 minut východní zeměpisné délky. S pomocí svého a nového údaje mistr Antifer zjistí, že místo, kde nalezne svůj poklad, je v Hormuzském průlivu u břehů Maskatu. Se svým synovcem a s přítelem Gildasem se proto vydá lodí do Port Saidu a vlakem do Suezu (Suezský průplav byl tehdy ještě ve stavbě). V Suezu se k výpravě připojí notář Ben Omar se svým písařem Nazimem a všichni se nalodí na parník, kterým se dopraví do Maskatu. Mistr Antifer však netuší, že notářův písař je ve skutečnosti vyděděný synovec Kalmyka paši Sauk, který ho chce společně s notářem Ben Omarem okrást (tento motiv je v knize v podstatě jen vedlejší a Saukovi se jeho úmysl nepodaří uskutečnit).\n\nNa ostrůvku v Hormuzském průlivu však čeká mistra Antifera nepříjemné překvapení. Pod dvojitým K, což je monogram Kalmyka paši, není zakopán poklad, ale dokument s novou zeměpisnou šířkou, a také s tím, že údaj o nové zeměpisné délce vlastní jakýsi tuniský bankéř Zambuko, kterému byl Kalmyk paša zřejmě také zavázán svou vděčností. Mistr Antifer postupně zjišťuje, že není jediným dědicem Kalmyka paši. Jeho nové a Zambukovy souřadnice ukazují na ostrůvek ležící v Guinejskémn zálivu poblíž Mayumby (město v dnešním Gabonu poblíž hranice s Kongem). Na ostrůvku však se Zambukem naleznou jen další dokument se zeměpisnou délkou dalšího ostrůvku s tím, že zeměpisnou šířku zná reverend Tyrkomel z Edinburghu ve Skotsku. Nové zeměpisné souřadnice pak nutí mistra Antifera s jeho přáteli vydat se k jižnímu cípu ostrova Spitsbergen, největšího ze Špicberských ostrovů.\n\nK naprostému zoufalství mistra Antifera však v jámě, kterou pod dvojitým K vykopal, poklad opět nebyl. Místo něho tam Kalmyk paša uložil další listinu, ve které ale svým dědicům napsal, že tento dokument je již poslední a že obsahuje souřadnice čtvrtého ostrůvku, kde je poklad skutečně zakopán. Zároveň Kalmyk paša napsal, že jeho záměrem bylo, aby se jeho dědicové během cesty, kterou podle jeho záměrů museli absolvovat, vzájemně dobře poznali a navázali nerozlučné přátelství. Pergamen byl však naneštěstí v dolní části rozežrán vlhkem a stal se nečitelným. Rozeznat se dal pouze text \"„Aby dědici ten ostrůvek našli, stačí vést … Ostrůvek… ležící… zákon… geometricky… pól“\".\n\nMistr Antifer se zdrceně vrátí do svého domova v Saint-Malo a je přesvědčen, že je vše ztraceno. Snoubenka jeho synovce však zjistí, že všechny tři ostrůvky leží na kružnici, což synovce přivede k myšlence, že čtvrtý ostrůvek leží ve středu tohoto kruhu (což také vysvětluje čitelná slova z posledního dokumentu). Na základě této úvahy je jako místo ukrytého pokladu určeno místo ve Středozemním moři v Sicilském průlivu nedaleko ostrova Pantelleria. Mistr Antifer však k všeobecnému překvapení nadšení ostatních nesdílí. Na naléhání přítele Gildase Tregomaina se však rozhodne ke čtvrtému ostrůvku vyrazit. Když se dostanou na příslušné místo, žádnou pevninu nenajdou. A to mistr Antifer věděl předem. Poklad byl totiž zakopán na ostrůvku Julia, který roku 1831, krátce poté, co na něm Kalmyk paša zakopal svůj poklad, zmizel po výbuchu podmořské sopky pod hladinou.\nKnihu \"Neobyčejná dobrodružství mistra Antifera\" ilustroval George Roux.\n\n"}
{"id": "143467", "url": "https://cs.wikipedia.org/wiki?curid=143467", "title": "Bhakti", "text": "Bhakti\n\nBhakti je sanskrtský termín znamenající \"oddanost\" či \"uctívání\". Zejména v hinduistické tradici se toto slovo užívá téměř výhradně ve významu \"oddanost Bohu či Božstvu\".\n\nBhaktijóga je jóga lásky a odevzdanosti Bohu. V této józe žák, bhakta, uctívá boha v některé jeho podobě (Višnu, Šiva, Šakti,…) a odevzdává mu svůj život. Láska a sebeodevzdání pak ruší iluzi nepravého ega, žák 'zapomíná na sebe' a jogín dosahuje osvícení. pravá bhakti joga je uctívat šrí Krišnu Nejvyšší Osobnost Božství\n\nVe střední Evropě od roku 2001 vzniká skupina lidí, kteří si říkají Bhaktové. Sami sebe popisují následujícími slovy:\n\n\"Bhaktové jsou lidské bytosti, které si uvědomují svoji existenci a dozrály do takového stádia, že pochopily velkou míru příčin a následků ve svém prožívání okolních vjemů. Tito lidé pokud konají, konají vědomě a v souladu se svou vůli. Nikdy nekonají nic proto že by museli, nebo proto, že by si to přál někdo druhý. Dělají pouze to, co chtějí, což nevylučuje, že vnějšímu pozorovateli připadá, jakoby dělali něco pro někoho či pro něco.\"\n"}
{"id": "143487", "url": "https://cs.wikipedia.org/wiki?curid=143487", "title": "Svatý Jan", "text": "Svatý Jan\n\nJanů, kteří jsou uctíváni jako svatí, žilo více:\n\nNovozákonní postavy:\n\n\nČeští svatí:\n\n\nDalší světci:\n\n\n\n\n"}
{"id": "143496", "url": "https://cs.wikipedia.org/wiki?curid=143496", "title": "Anne Barnardová", "text": "Anne Barnardová\n\nLady Anne Barnardová (12. prosince 1750 – 6. května 1825), rozená Anne Lindsay, byla skotská básnířka a spisovatelka. Několik let svého života strávila se svým manželem v tehdejší kolonii Mys dobré naděje; její dopisy odtamtud, záznamy z jejích deníků a skici se staly důležitým pramenem informací o sociálním životě v této kolonii (byly vydány roku 1901).\n\nAnne Barnardová je též autorkou balady \"Auld Robin Gray\" (); text z roku 1772 napsala k hudbě reverenda Williama Leevese, jak tento později (1812) přiznal, publikován byl však anonymně; Anna Barnardová sama své autorství podotkla pouze v jednom dopise siru Walteru Scottovi, který pak baladu vydal jako její.\n\n"}
{"id": "143498", "url": "https://cs.wikipedia.org/wiki?curid=143498", "title": "John Cunningham", "text": "John Cunningham\n\nJohn Cunningham (1729, Dublin – 18. září 1773, Newcastle upon Tyne) byl ve své době oblíbeným anglickým básníkem a dramatikem původem z Irska.\n\nJeho rodiče pocházeli ze Skotska a povznesli se na společenském žebříčku díky tomu, že vyhráli v loterii. Proto také mohl začít studovat na Drogheda Grammar School, ale když jeho otec učinil úpadek, musel školu opustit. Byl přitahován herectvím, pást začal již ve dvanácti letech a v sedmnácti naspal veselohru \"Love in a Mist\". Jako herec působil v Dublinu a Edinburghu, ale především v Newcastle, kde se rozhodl usadit. Působil zde také jako člen divadelní společnosti, která hrála po celé Northumbrii. Stal se přítelem pana a paní Slackových, vlastníků \"Newcastle Chronicle\" a pro tento týdeník psal články. Zemřel po krátké nemoci v Newcastle ve věku 44 let a zde je také pochován.\n\n"}
{"id": "143504", "url": "https://cs.wikipedia.org/wiki?curid=143504", "title": "Nelson (řeka)", "text": "Nelson (řeka)\n\nNelson ( ) je řeka v provincii Manitoba v Kanadě. Je pojmenovaná na počest jednoho z účastníků anglické arktické expedice pod vedením T. Buttona. Je 640 km dlouhá. Povodí má rozlohu 1 072 000 km².\n\nŘeka odtéká z Winnipežského jezera a ústí do Hudsonova zálivu. Zajišťuje odtok velké říčně-jezerní soustavě. Je na ní mnoho peřejí.\n\nPrůměrný roční průtok vody v ústí je 2 370 m³/s. Je zamrzlá od listopadu do května. Od roku 1977 je část vody (přibližně 60 %) z řeky Churchill přiváděna do povodí řeky \"Nelson\", což představuje přibližně 760 m³/s.\n\nJe splavná do vzdálenosti 100 km od ústí, kde leží město Port Nelson.\n"}
{"id": "143509", "url": "https://cs.wikipedia.org/wiki?curid=143509", "title": "Integrační článek", "text": "Integrační článek\n\nIntegrační článek (integrátor) je elektrotechnická součástka, která v obvodu provádí matematickou funkci integrování – napětí na výstupu je integrálem napětí na vstupu podle času. Ideální integrační článek tak realizuje funkci\nkde formula_2 je konstanta integrátoru.\n\nIntegrační článek má frekvenční charakteristiku dolnopropustného filtru – se zvyšující se frekvencí vstupního napětí výstupní napětí klesá. U ideálního integrátoru odpovídá desetinásobnému zvýšení frekvence desetinásobný pokles amplitudy, sklon jeho logaritmické amplitudové frekvenční charakteristiky tedy je −20 dB/dek.\n\nPřenos integračního článku je formula_3.\n\nIntegrační konstanta pasivního integrátoru s rezistorem a kondenzátorem je \"K\"  = \"RC\", s rezistorem a cívkou \"K\"  = \"L/R\".\n\nNa integrátoru dochází k fázovému posunutí mezi vstupním a výstupním signálem, které je opět závislé na frekvenci signálu: s rostoucí frekvencí se posuv zvyšuje, asymptoticky dosahuje pro vysoké frekvence -90°.\n\nFrekvence, při které dochází k poklesu napětí −3 dB (\"A\" = 0,707), se označuje jako \"frekvence zlomu\" (zlomová frekvence). Fázový posuv je při něm roven -45°.\n\nLogaritmická amplitudová frekvenční charakteristika (LAFCH) integračního článku s rezistorem a kondenzátorem je:\nformula_4\n\nPrvní člen LAFCH je roven nule, u druhého členu lze diskutovat tři případy:\n1) je-li formula_5, pak i druhý člen je roven nule a přenos je až do zlomového úhlové frekvence formula_6 roven nule\n2) je-li formula_7, je formula_8 kde formula_6 je úhlová frekvence zlomu\n3) je-li formula_10, můžeme jedničku v odmocnině zanedbat a dostáváme tak přímku s počátkem ve zlomové úhlové frekvenci formula_6 která klesá se strmostí -20 dB/dek.\n\nLogaritmická amplitudová frekvenční charakteristika (LAFCH) integračního článku s rezistorem a cívkou je:\nformula_12\n\nPrvní člen LAFCH je roven nule, u druhého členu lze diskutovat tři případy:\n1) je-li formula_13, pak i druhý člen je roven nule a přenos je až do zlomové úhlové frekvence formula_6 roven nule\n2) je-li formula_15, je formula_16 kde formula_6 je úhlová frekvence zlomu\n3) je-li formula_18, můžeme jedničku v odmocnině zanedbat a dostáváme tak přímku s počátkem ve úhlové zlomové frekvenci formula_6 která klesá se strmostí -20 dB/dek.\n\nLAFCH je pouze aproximací skutečné charakteristiky, největší chyba nastává v bodě formula_6 (3 dB), to je také kmitočet, při kterém se impedance frekvenčně závislé součástky (C nebo L) vyrovná odporu použitého R.\n\nFázová frekvenční charakteristika integračního článku je\nformula_21.\nSpeciálně pro RC článek formula_22 a pro RL článek formula_23.\nZ grafu funkce arkus tangens vyplývá že fázová charakteristika bude vycházet přibližně z počátku souřadných os (osa x je logaritmická, čili začíná jedničkou a proto přesně vzato nemůže fázová charakteristika vycházet z počátku), při úhlové frekvenci formula_24 je argument funkce 1 a fázový posuv tedy formula_25. S dalším nárůstem frekvence se bude fázová charakteristika blížit formula_26.\nObecně lze říci že každému zlomu logaritmické amplitudové frekvenční charakteristiky o -20 dB/dek (resp + 20 dB/dek) odpovídá posun fáze o -90° (resp +90°), je-li monotónní (konstantně roste nebo klesá) je fázová frekvenční charakteristika konstantní.\nObrázek naznačuje charakteristiky integračního článku (pasivní dolní propusti) s formula_27. Červeně je naznačená logaritmická amplitudová frekvenční charakteristika, modře její skutečný průběh a zeleně fázová charakteristika.\n\nIntegrační článek obsahuje nejméně jednu frekvenčně závislou součástku (kondenzátor, cívka). Nejjednodušším zapojením je pasivní zapojení využívající jeden kondenzátor či cívku. Aktivní elektronický integrátor obsahuje operační zesilovač s kondenzátorem ve zpětnovazební smyčce. Integrátor lze také koncipovat jako digitální součástku, např. složením převodníku napětí–frekvence s čítačem impulsů.\n\n\n"}
{"id": "143512", "url": "https://cs.wikipedia.org/wiki?curid=143512", "title": "Artur Boruc", "text": "Artur Boruc\n\nArtur Boruc (* 20. února 1980, Siedlce, Polsko) je polský fotbalový brankář a reprezentant. V národním týmu Polska nahradil Jerzyho Dudka. V létě 2010 přestoupil ze skotského Celtiku do italského klubu ACF Fiorentina. Aktuálně hráč AFC Bournemouth.\n\nV dresu Southamptonu v anglické Premier League 2. listopadu 2013 inkasoval již ve 14. sekundě laciný gól, odkop soupeřova brankáře Asmira Begoviće skončil v síti za jeho zády, Boruc jej podcenil (míč jej přeskočil). Zápas Stoke City FC – Southampton FC skončil remízou 1:1.\n\nV září 2014 odešel na hostování do anglického druholigového klubu AFC Bournemouth. V létě 2015 do Bournemouthu přestoupil.\n\nBoruc odehrál 1 zápas v polské mládežnické reprezentaci do 17 let a dva ve výběru do 18 let.\n\nPoprvé se v polském národním A-týmu představil 28. dubna 2004 v přátelském zápase v Bydhošti s Irskem, Poláci remizovali doma 0:0. Artur se dostal na hrací plochu v 60. minutě.\n\nHrál na Mistrovství světa ve fotbale 2006 v Německu a na Mistrovství Evropy 2008 ve Švýcarsku a Rakousku.\n\nNa Mistrovství Evropy 2008 konaném ve Švýcarsku a Rakousku odchytal všechny tři zápasy polského týmu na šampionátu, postupně 8. června proti Německu (porážka 0:2), 12. června proti Rakousku (remíza 1:1) a 16. června proti Chorvatsku (porážka 0:1). Polsko se do čtvrtfinále neprobojovalo, obsadilo se ziskem 1 bodu poslední čtvrté místo základní skupiny B.\n\nTrenér Adam Nawałka jej zařadil do závěrečné 23členné nominace na EURO 2016 ve Francii. Byl náhradním brankářem, jedničkou na turnaji byl Łukasz Fabiański.\n\n"}
{"id": "143522", "url": "https://cs.wikipedia.org/wiki?curid=143522", "title": "Síran železitý", "text": "Síran železitý\n\nSíran železitý Fe(SO) je krystalická látka hnědé barvy. Z vodných roztoků nejčastěji krystalizuje jako nonahydrát (Fe(SO) ∙ 9HO), opatrným zahříváním přechází na bezvodou sůl. Při teplotě 480 °C se rozkládá na oxid železitý a oxid sírový:\n\nSnadno tvoří kamence, například fialový NHFe(SO) ∙ 12HO (kamenec železito-amonný). Roztok síranu železitého je mírně kyselý. Je to dáno tím, že se jedná o sůl silné kyseliny a slabé zásady.\n\nSíran železitý se připravuje reakcí horkého roztoku síranu železnatého s kyselinou sírovou a oxidačním činidlem, například peroxidem vodíku:\n\nSíran železitý se v hornictví nazývá vitriolový kámen a používal se k výrobě kyseliny sírové pyrolýzou (žíháním).\n\nSíran železitý se používá při úpravě pitné a čištění odpadní vody, a to jako koagulant (srážedlo) v maximálních dávkách 4–10 mg Fe na dm.\n"}
{"id": "143527", "url": "https://cs.wikipedia.org/wiki?curid=143527", "title": "Tókai (oblast)", "text": "Tókai (oblast)\n\nOblast Tókai (東海地方; \"Tókai-čihó\", česky: \"Oblast východního moře\") je součástí japonského regionu Čúbu ležící na pobřeží Tichého oceánu. Název získala podle významné staré cesty Tókaidó (doslova: \"Cesta podél východního moře\"), jedné z „\"Pěti cest do Eda\"“.\n\nVymezení celé oblasti je neustálené. Z geografického úhlu pohledu sem patří prefektury Šizuoka, Aiči a jižní část prefektury Gifu, ale z ekonomického hlediska jsou obzvláště silné vazby mezi Aiči, Gifu a Mie.\n"}
{"id": "143538", "url": "https://cs.wikipedia.org/wiki?curid=143538", "title": "Litevská Wikipedie", "text": "Litevská Wikipedie\n\nLitevská Wikipedie ( ) je jazyková verze Wikipedie v litevštině. Byla založena v roce 2003. V lednu 2020 obsahovala přes 197 000 článků a pracovalo pro ni 13 správců. Registrováno bylo přes 138 000 uživatelů, z nichž bylo asi 410 aktivních. V počtu článků byla 44. největší Wikipedie.\n\n"}
{"id": "143548", "url": "https://cs.wikipedia.org/wiki?curid=143548", "title": "Richard III.", "text": "Richard III.\n\nRichard III. (2. října 1452 – 22. srpna 1485) byl anglický král od roku 1483 do své smrti o pouhé dva roky později. Byl posledním králem pocházejícím z rodu Yorků a jeho porážka a smrt v bitvě u Bosworthu je považována za vyvrcholení války růží a konec dynastie Plantagenetů.\n\nVzdoroval dvěma velkým vzpourám. První byla již v roce 1483 vedena Jindřichem Staffordem, vévodou z Buckinghamu. Vzpoura byla potlačena a Jindřich byl popraven. Druhou, Richardovi osudnou, vedl Jindřich Tudor a jeho strýc Jasper. Jindřich se se svým vojskem vylodil v Anglii a Richarda porazil v bitvě u Bosworthu. Richard byl posledním anglickým králem, který padl v bitvě.\n\nRichard se narodil na Fotheringhayském hradu, jako osmý a nejmladší syn, ale čtvrtý, který se dožil dospělosti, Richarda Plantageneta (který byl vážným uchazečem v nástupnictví na anglický trůn) a Cecílie Nevillové. Poté, co byli jeho otec a nejstarší bratr Edmund zabiti v bitvě u Wakefieldu, byl Richard, v té době stále ještě mladý hoch, dán do ochrany Warwicka. Richard trávil čas na jeho panství a spřátelil se s Francisem Lovellem. Toto přátelství vydrželo až do Richardovy smrti. Na panství také bydlela Anna Nevillová, se kterou se Richard později oženil.\n\nV době vlády svého bratra Eduarda mu Richard projevoval loajalitu a vynikl jako vojenský velitel. Byla mu darována velká panství na severu země, byl jmenován vévodou z Gloucesteru, správcem severní části Anglie a stal se nejbohatším a nejmocnějším šlechticem. Naproti tomu, druhý Eduardův bratr, Jiří Plantagenet, vévoda z Clarence, byl na Eduardův příkaz po obvinění ze zrady popraven.\n\nRichard ovládal sever země až do smrti Eduarda IV. Byl v této oblasti, a zvláště v samotném Yorku, velmi oblíben. Roku 1482 dobyl zpět od Skotska město Berwick-upon-Tweed. Jeho správa byla považována za poctivou a přiměřenou. Podporoval rozvoj univerzit a věnoval dary církvi.\n\nPo smrti Eduarda IV. 9. dubna 1483 byli jeho synové Eduard a Richard (Richardovi synovci) první v pořadí nástupnictví na anglický trůn. Richard ale nechal králova strážce a jiné královy rádce uvěznit na hradě Pontefract a později je nechal, pro údajnou přípravu atentátu na Eduarda, popravit. Z důvodu údajného zvýšení bezpečnosti nechal poté oba synovce dopravit do Toweru.\n\n22. června 1483 byl na prostranství před Katedrálou svatého Pavla přečteno Richardovo prohlášení, kde informoval o tom, že přebírá vládu, na základě toho, že svatba Eduarda IV. byla nelegitimní, protože byl již dříve ženatý a tím byli za nelegitimní prohlášeni i jeho synové Eduard a Richard. Toto prohlášení bylo později podpořeno i zákonem vydaným parlamentem, jehož vydání bylo založeno na svědectví biskupa, který uvedl, že když se Eduard IV. oženil s Alžbětou Woodvillovou, byl již ženat s Eleonorou Butlerovou, která v době druhého Eduardova sňatku žila.\n\n6. července 1483 byl Richard ve Westminsterském opatství korunován anglickým králem. I když se obecně předpokládá, že Richard nechal oba mladé prince zabít a jejich těla ukrýt ve White Toweru (kde byla o 200 let později skutečně nalezena dvě dětská těla), existují i jisté pochybnosti o konkrétních okolnostech smrti obou mladíků.\n\n22. srpna 1485 se Richard střetl s vojskem Jindřicha Tudora v bitvě u Bosworthu. Richardovo vojsko bylo početné, asi ve dvojnásobné přesile. V průběhu bitvy byl Richard zrazen Tomášem Stanleym, sirem Vilémem Stanleyem a Jindřichem Percym, jejichž vojáci se do bitvy nezapojili. Tím se poměr sil obrátil v Richardův neprospěch. K výsledku bitvy přispěla i smrt Johna Howarda, vévody z Norfolku, která demoralizovala jeho vojáky. Richard se proto rozhodl k riskantnímu útoku, kdy se svou osobní gardou zaútočil přímo na Jindřicha. Uvádí se, že Richard bojoval statečně, zabil koně sira Johna Cheneye, známého šampióna rytířských turnajů, zabil nosiče Jindřichovy standarty a se svými nejvěrnějšími se dokonce ocitl na dosah Jindřicha samého. Byl ale nakonec poražen a zabit.\n\nJeho nahé tělo bylo slavnostně vezeno ulicemi města a jeho ostatky byly uloženy v Leicesterském kostele. Jindřich Tudor nahradil Richarda na anglickém trůnu jako Jindřich VII. a svou pozici posílil tím, že se oženil s Alžbětou z Yorku, dcerou krále Eduarda IV. a neteří Richarda III.\n\nRichardovou smrtí u Bosworthu skončila vláda rodu Plantagenetů na anglickém trůnu, která trvala od nástupu Jindřicha II. roku 1154. Poslední mužský potomek rodu Plantagenetů Eduard, hrabě z Warwicku (syn bratra Richarda III. Clarence), byl na příkaz Jindřicha VII. roku 1499 popraven.\n\nV době, kdy byl Richard správcem severní části Anglie, došlo k velkému rozvoji této části země. Předtím byla tato oblast ekonomicky velmi závislá na Londýnu.\n\nMnohé údaje o Richardovi, které byly dříve považovány za zřejmé, byly moderními historiky vyvráceny. Například pisatelé tudorovského období uváděli, že byl tělesně deformován, což bylo označováno za známku jeho zlověstné povahy. Pověsti o ochromené ruce, kulhavosti a hrbu jsou v současnosti považovány za zveličené, hraničící s výmysly, pocházející zřejmě ze sporných dějin připisovaných Thomasi Morovi, z nichž pravděpodobně čerpal i William Shakespeare, a které byly dlouhou dobu považovány za spolehlivé historické prameny. Nejnovější výzkum potvrdil královu drobnou kostru, těžkou skoliózu a poměrně pohledný obličej. Bylo prokázáno, že trpěl parazity a to konkrétně škrkavkou, její vajíčka byla v jeho těle nalezena.\n\nVyvracení výtek vůči jeho morální bezzásadovosti je méně zřejmé, než nařčení z jeho pokřiveného vzhledu. Richard je často obviňován i ze smrti mladých princů Eduarda a Richarda. Poté, co byli oba princové odvedeni do Toweru, nebyli již spatřeni. Co se událo, není jisté, ale všeobecně se má zato, že byli zavražděni a že za jejich smrt je zodpovědný buď jejich strýc Richard, Jindřich Stafford, vévoda z Buckinghamu, nebo Jindřich VII.\n\nDne 4. února 2013 oznámili vědci z univerzity v Leicesteru nález ostatků patřících Richardovi III. Kosterní ostatky byly nalezeny během září roku 2012 pod jedním z parkovišť v Leicesteru na místě někdejšího františkánského kostela. Pravost ostatků potvrdila analýza DNA. V sakrální oblasti ostatků byla identifikována četná vajíčka škrkavky dětské (\"Ascaris lumbricoides\") svědčící o infekci krále tímto parazitem. Vzhledem k tomu, že nebyla nalezena žádná jiná vajíčka parazitů (např. tasemnic), domnívají se autoři, že jídlo krále Richarda bylo důkladně tepelně upraveno.\n\nOstatky středověkého anglického panovníka byly dne 26. března 2015 slavnostně uloženy v leicesterské katedrále.\n\n\n"}
{"id": "143552", "url": "https://cs.wikipedia.org/wiki?curid=143552", "title": "Fundovaná rekurze", "text": "Fundovaná rekurze\n\nFundovaná rekurze je matematický pojem z oblasti teorie množin, který zobecňuje transfinitní rekurzi.\n\nVěta o fundované rekurzi zní takto:\n\n\"Nechť R je úzká fundovaná binární relace a G je třídová funkce definovaná na celé univerzální třídě. Pak existuje jediná funkce F definovaná na univerzální třídě splňující formula_1 pro všechna x.\"\n\nDefinujme nejprve třídu \"P\" všech „parciálních“ funkcí \"f\", tj. takových, jejichž definiční obor je \"R\"-tranzitivní množina (množina uzavřená na \"R\"-předchůdce svých prvků) a které splňují formula_2 pro všechna \"x\" z definičního oboru \"f\". Fundovanou indukcí (podle \"R\") se snadno dokáže, že pro funkce \"f\",\"g\" z \"P\" a \"x\" z průniku jejich definičních oborů je formula_3 a dále, že každé \"x\" je v definičním oboru nějaké funkce z \"P\". Pak formula_4 je funkce definovaná na univerzální třídě vyhovující tvrzení věty.\n\n"}
{"id": "143554", "url": "https://cs.wikipedia.org/wiki?curid=143554", "title": "Kaple svatého Jana Nepomuckého (Třebíč)", "text": "Kaple svatého Jana Nepomuckého (Třebíč)\n\nKaple svatého Jana Nepomuckého, dříve kaple Povýšení svatého Kříže (zvaná též jednoduše Kostelíček) je kaplička na třebíčské Strážné hoře (500 m n. m.). Zbudována byla roku 1644–1645 třebíčským stavitelem Janem Fulíkem v místě, kde původně stávala hláska předsunutého městského opevnění.\n\nKaple má půdorys kříže a obloukový portál. Orientována je k východu. Její rozměry jsou 6,65 m délky, 4,3 m a 3,05 m na šířku. Na výšku – až po hrot kříže – měří 17 m. Ve skále pod kaplí je malá krypta ve tvaru kříže.\n\nJeště nedávno byla nad vchodem patrná písmena J.F. a zednická lžíce. Dnes je vidět kříž nad korpusem, pod ním lebka se zkříženými hnáty, úhelnice a letopočet 1644. Fulíkovo dílo je o to cennější, že jeho tvůrce neměl větší teoretické vzdělání, a přesto o více než půl století předstihl rozmach barokní architektury na Moravě.\n\nStavitel kaple Jan Fulík byl zednickým mistrem. Vlastnil dům na Stařečce. Jeho manželka byla podle farních matrik častou kmotrou křtěných třebíčských dětí. V kryptě byl pochován sám stavitel Fulík († 1672) vedle svého syna, který zemřel ještě jako dítě. Zvony ve vížce (větší sv. Jana Evangelistu a menší sv. Máří Magdalenu) posvětil roku 1677 za generální vizitace světící biskup Jan Josef Breuner. Roku 1793 byla kaple v souladu s nařízením císaře Josefa II. odsvěcena a prodána. Soukromý majitel ji však o čtyři roky nechal znovu vysvětil; novým patronem kaple se stal sv. Jan Nepomucký. Původní patrocinium – Povýšení svatého Kříže – pak připomínal jen obraz od Josefa Kozlanského, někdejšího profesora třebíčského gymnázia.\n\nZa první světové války byly oba zvony rekvírovány. Po druhé světové válce byl kostelíček soustavně poškozován vandaly. Nejhůře byla kaple poničena v roce 1962, kdy vandalové znesvětili i kryptu. Opakovaně ničili i trojici blízkých křížů představujících třebíčskou kalvárii.\n"}
{"id": "143564", "url": "https://cs.wikipedia.org/wiki?curid=143564", "title": "VV60LF", "text": "VV60LF\n\nVV60LF je typ českého tramvajového nízkopodlažního vlečného vozu. Vyráběly jej v letech 2003–2006 společně firmy Pragoimex, Krnovské opravny a strojírny a Cegelec.\n\nDopravní podnik města Brna (DPMB) poměrně dlouho hledal optimální variantu pro obnovu svého vozového parku. Mimo jiné byl zvažován i nákup nových, moderních, částečně nízkopodlažních tramvajových vleků. V roce 2001 si nechal DPMB zpracovat u Výzkumného ústavu kolejových vozidel v Praze studii realizovatelnosti provozu modernizovaných tramvají Tatra T3 s vlečnými vozy. Studie reálnost těchto úvah potvrdila. Proto byla do novostaveb vozů Tatra T3R.EV zabudována asynchronní elektrická výzbroj TV Europulse, která, díky vyššímu výkonu než u obyčejné výzbroje, umožňuje provoz „vlečňáků“. Obdobně se postupovalo i u druhého zájemce o VV60LF, Ostravy.\n\nProvoz brněnských vlečných vozů byl kvůli jejich vysoké poruchovosti a vysokým nákladům na provoz ukončen 3. června 2016. Dopravní podnik je odstavil ve vozovnách Medlánky a Pisárky, kde slouží jako zázemí pro pracovníky.\n\nJedná se o jednosměrný čtyřnápravový běžný (vlečný) tramvajový vůz. Typové označení VV60LF odkazuje na fakt, že je částečně nízkopodlažní (vlečný vůz se 60% nízké podlahy – anglicky low floor) – podlaha má ve výši 350 mm nad temenem kolejnice. Sedačky nad podvozky jsou umístěny na vyvýšených podestách, takže celý vůz je průchozí po nízké podlaze. V pravé bočnici se nacházejí dvoje dveře. Interiér vozu je sladěn s tramvajemi T3R.EV (polstrované sedačky, obdobné obložení stropu a vnitřních bočnic, atd.). Design předního a zadního čela navrhl Ing. arch. František Pelikán.\n\nVlečný vůz je určen pro provoz v soupravě s tramvají (či tramvajemi) T3R.EV nebo VarioLF. Buď spřažen s jedním (MV+VV) nebo se dvěma (MV+MV+VV nebo MV+VV+MV) motorovými vozy.\n\nVozy VV60LF byly vyráběny v letech 2003 až 2006 v počtu 6 kusů.\n\n"}
{"id": "143567", "url": "https://cs.wikipedia.org/wiki?curid=143567", "title": "Oxidoreduktáza", "text": "Oxidoreduktáza\n\nOxidoreduktáza je enzym katalyzující přenos elektronu z jedné molekuly (reduktantu, nebo též dárce elektronu) na druhou (oxidant, nebo též příjemce elektronu).\n\nOxidoreduktáza katalyzuje například následující schematickou reakci:\n\nkde A je reduktant a B oxidant.\n\nPrincipy činnosti oxidačních enzymů objevil švédský biochemik Hugo Theorell (1903–1982). Za tento objev obdržel v roce 1955 Nobelovu cenu.\n\nV systematické klasifikaci enzymů tvoří oxidoreduktasy 1. třídu, jejich označení je tudíž dle vzoru (EC 1.\"x\".\"y\".\"z\"), kde \"x\" značí podtřídu, \"y\" podpodtřídu a \"z \"konkrétní enzym. Podtřída oxidoreduktas určuje donor elektronů (např. EC 1.1.\"y\".\"z\" oxiduje hydroxylovou skupinu (CH-OH), EC 1.2.\"y\".\"z\" karbonylovou skupinu (aldehydy, ketony), EC 1.3.\"y\".\"z\" jednoduchou vazbu mezi uhlíky či EC 1.4.\"y\".\"z\" aminoskupinu). Podpodtřída je naopak dána akceptorem elektronů (např. EC 1.\"x\".1.\"z\" využívají jako elektronový akceptor koenzym NAD či NADP, EC 1.\"x\".2.\"z\" přenáší elektrony na cytochrom či EC 1.\"x\".3.\"z\" na kyslík).\n\nDalší typy enzymů:\n\n"}
{"id": "143569", "url": "https://cs.wikipedia.org/wiki?curid=143569", "title": "Transferáza", "text": "Transferáza\n\nTransferázy (též transferasy) je třída enzymů katalyzující chemické reakce, při nichž dochází k přenosu funkčních skupin z jedné molekuly zvané donor (dárce) na druhou molekulu zvanou akceptor (příjemce). Transferázy třídíme podle přenášených skupin:\n\nReakci katalyzovanou transferázou jde schematicky zapsat jako:\n\nkde je\n\nDonorem je často nízkomolekulární látka – koenzym.\n\nDalší typy enzymů:\n"}
{"id": "143571", "url": "https://cs.wikipedia.org/wiki?curid=143571", "title": "Hydroláza", "text": "Hydroláza\n\nHydrolasa nebo též hydroláza je enzym, který katalyzuje hydrolýzu – tedy rozkladnou reakci, kde je činitelem rozkladu voda.\n\nTuto reakci – tzv. hydrolytické štěpení vazeb – lze obecně popsat chemickou rovnicí\nPůvodní látka A–B je zde vodou rozkládána na nové produkty. Této reakce se účastní i hydroláza (v rovnici není zapsaná), která se však reakcí nemění (proto se jedná o katalyzátor).\n\nHydrolázy jsou nejpočetnější třídou enzymů.\n\n\nDalší typy enzymů:\n"}
{"id": "143572", "url": "https://cs.wikipedia.org/wiki?curid=143572", "title": "Lyáza", "text": "Lyáza\n\nLyáza (také lyasa) je enzym katalyzující rozklad chemických vazeb odlišným způsobem než u hydrolýzy nebo oxidace, často za vzniku dvojných vazeb nebo nových cyklických sloučenin. Podle mezinárodní klasifikace enzymů mají lyázy číslo EC 4.\n\nLyáza katalyzuje např. následující reakci\nkdy se adenosintrifosfát štěpí na cyklický adenosinmonofosfát při odštěpení anorganického difosfátu.\n\nLyáza tedy katalyzuje nehydrolytické štěpení vazeb.\n\nMezi lyázy patří např. synthasy (vytvářejí složitější produkty z jednoduchých substrátů bez štěpení ATP), dekarboxylasy, aldehydlyasy, dehydratasy.\n\nDalší typy enzymů:\n"}
{"id": "143574", "url": "https://cs.wikipedia.org/wiki?curid=143574", "title": "Izomeráza", "text": "Izomeráza\n\nIsomerasa nebo též isomeráza je enzym katalyzující chemické reakce, při nichž dochází k vnitřním přechodům uvnitř molekul.\nCelkové chemické složení reagujících látek – jejich sumární vzorec – se při tom nemění. Izomeráza katalyzuje reakce typu:\n\nIzomeráza tedy katalyzuje vzájemné přeměny izomerů.\n\nDalší typy enzymů:\n"}
{"id": "143578", "url": "https://cs.wikipedia.org/wiki?curid=143578", "title": "Matematická logika", "text": "Matematická logika\n\nMatematická logika je vědní disciplína nacházející se na rozhraní mezi logikou a matematikou. Zabývá se zkoumáním, formalizováním a matematizováním zejména těch oblastí logiky, na jejichž základech je postavena matematika. V centru jejího zájmu jsou pojmy jako důkaz, teorie, axiomatizace, model, bezespornost, úplnost, rozhodnutelnost.\n\nMatematická (též formální) logika je založena a budována jako exaktní věda. Její exaktnost (podobně jako jiných exaktních věd) tkví v tom že, jak formální (matematické) objekty, tak i operace nad nimi jsou exaktně vytyčeny (tj. s nulovou vnitřní vágností , významu), tedy tak, že každý ve formální logice (v dané exaktní vědě) vzdělaný člověk naprosto přesně (bez jakýchkoli pochyb) ví, co znamenají. To je podstata exaktnosti této disciplíny. V exaktních vědách se objevuje ještě jinak chápaná exaktnost, a to použitých metod a jimi získaných výsledků. Používají se metody exaktní (viz Matematika), pokud jsou k dispozici, a pokud nejsou, tak i přibližné. Jazyk logiky je formální jazyk a může reprezentovat (vypovídat o, popisovat) pouze entity exaktního světa. Nelze tedy např. ve formální logice za proměnnou považovat konstrukt přirozeného jazyka (slovo, větu), neboť má inherentně vágní, subjektivní a emocionální interpretaci (říkáme jí konotace), což je v rozporu s požadavkem příslušnosti do exaktního světa . Je to omyl, se kterým se lze setkat v některých učebnicích logiky a umělé inteligence, porušením podmínky exaktní interpretace, a tak vybočením z hranic exaktního světa. Nelze zaměňovat (poměrně volně chápanou) logiku a formální logiku. Entity reálného světa může formální logika reprezentovat pouze prostřednictvím veličin, které mají tu vlastnost, že jsou měřitelnou elementární součástí světa reálného (sondami do něho, či jeho zástupci), i součástí světa exaktního (mají exaktní interpretaci), a tak tvoří most mezi oběma světy. Poznání uskutečněné s použitím veličin nazýváme umělé (exaktní Newtonovo) a poskytuje znalosti s nulovou vnitřní vágností viz věda. I formální jazyky musí (z mnoha důvodů) být schopny reprezentovat informaci s vágností. Jelikož vnitřní vágnost to být nemůže (z principu nesmí), může to být pouze jazykově uchopitelná nejistota (vnější vágnost), a pro ten účel je k dispozici (jazykové rozšíření o) popis fuzzy nebo stochastickými hodnotami veličin, a fuzzy či stochastickými vztahy mezi veličinami. Takové rozšíření expanduje aplikovatelnost jazyka - jeho vyjadřovací sílu. Princip je ten, že připustíme-li více nejistoty, můžeme se dovědět (viz poznání, věda), a tak i jazykově reprezentovat (tedy i sdělovat) více. Na toto reaguje formální logika budováním svých modifikací umožňujících reprezentovat a zpracovávat informaci s (jazykově uchopitelnou, tedy vnější) nejistotou, jako např. fuzzy logika. \n\nSoučasná matematická logika se dělí na tři rozsáhlé disciplíny, které spolu úzce souvisejí. Jsou to teorie důkazu, teorie modelů a teorie aritmetiky.\n\n"}
{"id": "143597", "url": "https://cs.wikipedia.org/wiki?curid=143597", "title": "Seznam bavorských panovníků", "text": "Seznam bavorských panovníků\n\nToto je chronologický seznam bavorských panovníků:\n\nRoku 1806 se Bavorské kurfiřtství stalo královstvím a Wittelsbachové vládli až do roku 1918. K bavorské královské linii patří:\n\n\n\n"}
{"id": "143607", "url": "https://cs.wikipedia.org/wiki?curid=143607", "title": "George Vancouver", "text": "George Vancouver\n\nGeorge Vancouver (22. června 1757 King's Lynn, Norfolk – 10. května 1798 Richmond upon Thames, Surrey) byl důstojníkem Královského námořnictva, je znám svými průzkumy Severní Ameriky, především tichomořského pobřeží dnešního Oregonu, Washingtonu a Britské Kolumbie; prozkoumával ale i jihozápadní pobřeží Austrálie.\n\nGeorge Vancouver se narodil v King's Lynnu v Anglii. V patnácti letech se plavil Tichým oceánem na HMS \"Resolution\" pod velením kapitána Jamese Cooka. Byla to Cookova druhá plavba (1772–1775) a Vancouverova první námořní služba. Účastnil se i třetí Cookovy plavby (1776–1779), ale tentokrát na palubě HMS \"Discovery\", sesterské lodi HMS \"Resolutionu\".\n\nPo návratu do Británie v roce 1779 byl Vancouver povýšen do hodnosti poručíka. Nalodil se na šalupu HMS \"Martin\" hlídkující v Lamanšském průlivu.\n\nDalší služba zavedla Vancouvera na 74dělovou řadovou loď HMS \"Fame\", která se podílela na britském vítězství v bitvě o Saintes v roce 1782.\n\nBěhem služby v Západní Indii využil své průzkumné a mapovací schopnosti a za přispění Josepha Whidbeye, který později sloužil jako jeho navigátor, zmapoval Port Royal a přístav v Kingstonu.\n\nV roce 1789 Královské námořnictvo plánovalo další plavbu do Tichomoří. Měl ji velet Henry Roberts, jeden z chráněnců kapitána Cooka, a Vancouver měl být jeho zástupce. Přímo pro plánovanou výpravu byla zakoupena nová HMS \"Discovery\".\n\nKdyž španělské síly obsadily ostrov Nootka v zálivu Nootka, expedice byla odložena. Španělsko a Británie byly blízko válce, ale nakonec bylo dosaženo dohody. Nicméně spor přerušil přípravy na expedici. A než byl spor o záliv Nootka urovnán a dohody podepsány, dostal se Roberts z dosahu do Afriky a Vancouverovi bylo 15. prosince 1790 svěřeno velení.\n\nLodě Jeho Veličenstva vypluly 1. dubna 1791, \"Discovery\" a \"Chatham\" propluly Biskajský záliv a směřovaly k Madeiře. Kvůli špatnému počasí a nízké plavební výkonnosti \"Chathamu\" minuly Madeiru a zakotvily až na Kapverdských ostrovech. Expedice plula východní cestou, přičemž zmapovala jižní pobřeží Tasmánie a u Nového Zélandu objevila ostrovy Chatham a Suaréz. Od Tahiti pokračovala k Sandwichovým ostrovům (dnes Havajské ostrovy).\n\nVancouver sledoval pobřeží dnešního státu Washington a Oregon na sever. V červnu 1792 pojmenoval Burrard Inlet po svém příteli siru Harry Burrardovi. V říjnu 1792 poslal lodního poručíka Williama Roberta Broughtona s několika čluny proti proudu řeky Columbia. Broughton se dostal až k soutěsce Columbia River Gorge, spatřil a pojmenoval Mount Hood. Vancouver vplul do úžiny Juan de Fuca Strait mezi ostrovem Vancouver a poloostrovem Olympic. Zamýšlel prozkoumat každý záliv a úžinu v oblasti, a mnohokrát musel užívat člunů, když byly zátoky příliš úzké pro jeho lodě. Setkal se se španělskou výzkumnou výpravou, kterou vedl Dionisio Alcala Galiano a Cayetano Valdes y Flores, a po nějakou dobu s nimi mapoval Pugetův záliv.\n\nPozději plul Vancouver k ostrovu Nootka poblíž ostrova Vancouver, kde byl nejdůležitější přístav oblasti a kde se měl setkat se španělským velitelem. Juan Francisco de la Bodega y Quadra byl velmi srdečný a vyměnil si s Vancouverem mapy, které již pořídili, ale žádná další dohoda nebyla uzavřena, proto se rozhodli čekat na další instrukce. Po návštěvě Kalifornie strávil Vancouver zimu výzkumem Sandwichových ostrovů.\n\nNásledujícího roku se vrátil ke břehům Britské Kolumbie a postupoval dále na sever. Dostal se až na 56° s. š., ale severní části byly prozkoumány již Cookem, proto se vydal Vancouver na jih ke Kalifornii, doufal, že se setká s Bodegou y Quadrou a splní svou misi, ale Španěl tam nebyl. Zimu strávil opět na Sandwichových ostrovech.\n\nV roce 1794 proplul Cookův záliv, dosáhl nejsevernějšího místa své plavby, odtud se plavil na jih podél pobřeží k ostrovu Baranof, který navštívil už rok předtím. Na zpáteční cestě do Anglie zkoumal Galapágy a proplul kolem mysu Horn, čímž obeplul Zemi.\nVancouverova výprava splnila své úkoly, přesně zmapovala severozápadní pobřeží Severní Ameriky a zjistila mylný předpoklad polohy Severozápadního průjezdu. Vancouverovo jméno dnes nese ostrov a několik měst. Vancouver zemřel v ústraní v nedožitých 41 letech.\n\nVancouverovo příjmení je poangličtěným holandským příjmením van Coevorden.\n\n"}
{"id": "143611", "url": "https://cs.wikipedia.org/wiki?curid=143611", "title": "Předpjatý beton", "text": "Předpjatý beton\n\nPředpjatý beton je stavební technologie, která řeší problém nízké pevnosti betonu v tahu.\n\nBeton jako konstrukční materiál je relativně odolný na tlak, avšak jeho pevnost v tahu je neuspokojivá. U předepnuté konstrukce se napnutá ocelová výztuž (v podobě pevných ocelových lan) vloží obvykle do spodní poloviny průřezu konstrukčního dílu. Díky tomuto řešení v zatížené konstrukci nevzniká významný tah, ale jen menší a větší tlak. Díl může být předepnut buď předem nebo dodatečně po ztvrdnutí betonu.\n\nTechnologie předpjatého betonu vyžaduje jednak mnohem kvalitnější ocelovou výztuž (ocel do předpjatého betonu má mez pevnosti asi 1600 MPa, betonářská výztuž vydrží jen čtvrtinu) a i kvalitnější beton, například upravený vibrací, s přesnými poměry složek a normovanou kvalitou například kameniva.\n\nPředpjatý beton se používá například ke stavbě mostů a podobných konstrukcí s velkým rozpětím. Výsledkem jsou relativně lehké konstrukce, které mají proti ocelovým stavbám mnohem menší nároky na údržbu. Při dodržení technologických postupů dosahuje životnost železobetonových konstrukcí mnoha desítek let.\n\nPrincipem návrhu je součet napětí v betonovém průřezu. Předpokládejme zatížený prostý nosník. V libovolném řezu betonovým prvkem působí normálová napětí od ohybu prvku jeho zatížením, jejichž hodnotu můžeme vyčíslit jako σ = M/W (M – ohybový moment (Nm), W – průřezový modul (m) ). Kladné maximum (tah) tohoto napětí leží u spodních vláken průřezu, záporné maximum (tlak) leží u horních vláken. Zavedením předpínací síly pomocí předpínací výztuže vznikne v průřezu jednak normálové napětí od ohybu průřezu předpínací silou, jednak tlakové napětí. Při návrhu se snažíme minimalizovat nebo ještě lépe anulovat tahová napětí v betonu. Toho lze docílit vedením předpínací výztuže tak, aby nikde nevznikala tahová napětí. Velikost předpínací síly je ovlivněna tvarovými změnami betonu a výztuže v čase, které ji zmenšují, a mohou vést v extrémním případě až ke kolapsu konstrukce. Těmito změnami jsou zejména:\n\nSituace těsně po výrobě předpjatého prvku je komplikována absencí normálového napětí od zatížení. Vlivem excentricity předpínací výztuže (a tedy i předpínací síly) mohou vzniknout v krajních vláknech tahová napětí. Optimální návrh eliminuje nebo alespoň omezuje tato tahová napětí.\n\nV zabudovaném a tedy i zatíženém prvku součtem ohybového normálového napětí a ohybového a tlakového napětí od předpětí vzniká\nOvšem vlivem proměnné velikosti ohybového momentu po délce prvku je ohybové napětí od zatížení u krajů menší než uprostřed. Z tohoto plyne, že u krajů prvku může vzniknout v horních vláknech tah, což je nevhodné. Proto se předpínací výztuž zalamuje, tj. přibližuje se k neutrální ose průřezu (spojnice bodů s nulovým normálovým napětím). Zalamování výztuže se používá i při vyztužování předpjatých spojitých nosníků a jiných staticky neurčitých konstrukcí.\n\nV předpjatém betonu jsou velikosti napětí větší než v železobetonu, tudíž i materiály musí být kvalitnější. Beton se používá kvalitnější (třída pevnosti C30/37 a lepší). Aby se zmenšily jeho reologické změny (smrštění, dotvarování), používají se směsi s nízkým vodním součinitelem při použití ztekucovačů (superplastifikátorů). Jako výztuž se používá vysokohodnotná ocel s odstraněnou mezí kluzu (resp. mají tzv. smluvní mez kluzu). Jeden prut výztuže se nazývá drát, sedm či devět drátů dohromady tvoří lano, více lan pohromadě tvoří kabel.\n\nPři této výrobní technologii se do bednění ukládá předpínací výztuž, která se napne a poté se prvek zabetonuje. Po dosažení předepsané pevnosti betonu se výztuž povolí, čímž se prvek předepne. V praxi se výztuž napíná elektroohřevem, jenž využívá délkové změny výztuže v závislosti na teplotě při průchodu elektrického proudu. Jako předem předpínané se vyrábí hlavně prefabrikáty, protože tato technologie se dobře provádí v továrně. Příkladem můžou být předpjaté stropní panely typu spiroll, které se vyrábějí ve formě dlouhé několik desítek metrů (tzv. dlouhá dráha) a po předepnutí se řežou na výrobní délku.\n\nTento výrobní postup spočívá ve vložení plastové či kovové trubičky (tzv. kanálku) do bednění prvku. Prvek se potom vybetonuje a po dosažení předepsané minimální pevnosti se do kanálku zastrčí předpínací lano. To se napne a na koncích kanálku se ukotví kotvami (to jsou tzv. živé kotvy). Po napnutí se kanálek s výztuží zainjektuje injekční směsí, čímž se při zatížení prvku přenese předpínací síla z výztuže přes zatvrdlou injektážní směs a stěnu kanálku do betonu (čili dojde ke spolupůsobení betonu a výztuže). Aby se dal kanálek injektovat, jsou z něj na povrch prvku vyvedeny injektážní a odvzdušňovací trubičky. Kotvení výztuže na konci kanálku se provádí výše zmíněnou živou kotvou, nebo se výztuž kotví v přímo v betonu prvku tzv. mrtvou kotvou (tento konec lana je jakoby rozpleten). Dodatečně předpjatý beton se provádí zejména v mostním stavitelství, v pozemních stavbách se používá pro unikátní nebo velmi zatížené konstrukce.\n"}
{"id": "143612", "url": "https://cs.wikipedia.org/wiki?curid=143612", "title": "Josef Čermák", "text": "Josef Čermák\n\nJméno a příjmení Josef Čermák se může vztahovat k následujícím osobnostem:\n\n\n"}
{"id": "143613", "url": "https://cs.wikipedia.org/wiki?curid=143613", "title": "Železobeton", "text": "Železobeton\n\nŽelezobeton nebo také železový beton je název pro kompozitní materiál tvořený betonem a ocelovou nebo železnou výztuží (betonářská výztuž), která je do betonu při výrobě vložena (zalita) tak, aby při deformaci (zatížení) prvku byla „natahována“. Důvodem vkládání výztuže do betonu jsou typické vlastnosti betonu, tj. vysoká pevnost v tlaku a velmi malá pevnost v tahu. Naproti tomu výztuž má v tahu únosnost vysokou. Nevýhodou oceli je oproti tomu její značná cena.\n\nŽelezový beton si nechal v roce 1867 patentovat pařížský zahradník Joseph Monier, který z tohoto materiálu vyráběl květináče a další zahradní nádoby.\n\nExistuje více metod, jak vypočítat množství a tloušťku výztuže, aby příslušný železobetonový díl vydržel předpokládané namáhání a ještě s patřičnou rezervou. Jedno z jednoduchých pravidel říká, že je nutné výztuž uložit do betonu tak, aby byla minimálně 5 cm pod povrchem betonu. Pak je díky chemické reakci mezi betonem a železem poměrně dobře chráněna proti korozi - což je velmi důležitý prvek, který určuje trvanlivost železobetonu. Další pravidlo říká, že v případě nastavování ocelových výztužných drátů se tyto musí překrývat minimálně o šestnáctinásobek průměru.\n\nPodle předpokládaného zatížení betonových dílců se také vytváří konstrukce z výztuže, která je navržena tak aby co nejvíce bránila deformaci betonového dílce. Obvykle se jedná o prostorovou síť, kde některé části převládají (je v nich více drátů a/nebo silnějších). Například u vodorovných nosníků je větší část výztuže uložena ve spodní části průřezu, protože se při zatížení prohýbají a ocelová výztuž tomu zabrání. Svislé konstrukce - typicky pilíře mostů - mají naopak větší část výztuže po obvodu pilíře, kde její přítomnost zvětšuje pevnost při ohybu.\n\nSkutečná pravidla jsou mnohem složitější a výpočet železobetonové konstrukce a dohled nad jejím zhotovením musí být svěřen autorizovanému stavebnímu inženýrovi nebo statikovi.\n\nKrom civilních oblastí má, nebo spíše měl, železobeton velký význam v armádě, kde se z něj vyráběly nejrůznější kryty. V dnešní době, kdy lze speciálními pumami (konvenčními) prorazit železobetonový strop až o síle kolem deseti metrů (speciální pumy zvládnou až šedesát metrů), nemají železobetonové bunkry zdaleka takový význam, jako v polovině 20. století.\n\n"}
{"id": "143614", "url": "https://cs.wikipedia.org/wiki?curid=143614", "title": "Starověký Egypt", "text": "Starověký Egypt\n\nStarověký Egypt byl jednou z významných a současně nejstarších starověkých civilizací ve Středomoří a na Předním východě. Jejím centrem byla oblast severovýchodní Afriky na území dnešního Egypta, kde se soustředila podél dolního toku řeky Nilu až k prvnímu kataraktu tvořícímu přirozenou jižní hranici. Specifické podmínky nilského údolí a pravidelných nilských záplav umožnily v kontrastu s omezenými možnostmi tehdejší Sahary velice brzy přeměnit okraje záplavové oblasti na vysoce výnosnou zemědělskou půdu, a to pouhými jednoduchými úpravami přirozeného prostředí. To vedlo k relativně značnému soustředění obyvatelstva do údolí a k jeho soběstačnosti, nezávislosti na okolních oblastech a následně i etnocentrismu jako výrazným znakům staroegyptské civilizace. V různých obdobích mocenský vliv egyptských panovníků zahrnoval i další oblasti, zejména na jihu území Núbie, na severu Sinajský poloostrov a jižní Levantu, dále pak Západní poušť včetně jejích oáz, Východní poušť a pobřeží Rudého moře. Tato území ale zpravidla nebyla samotnými Egypťany považována za součást Egypta jako takového, o čemž svědčí jejich zvláštní názvy užívané v egyptštině.\n\nStaroegyptská civilizace trvala a kontinuálně se rozvíjela po dobu více než tří tisíciletí, přičemž ačkoli v průběhu jejího vývoje fakticky došlo k vystřídání přinejmenším tří rozdílných modelů státu (korespondujících s tzv. Starou, Střední a Novou říší), Egypťané si této kontinuity nepřestávali být vědomi a učinili ji součástí své historické paměti – v průběhu dějin se v obdobích krizí či úpadku do své minulosti obraceli a hledali v ní inspiraci pro soudobé kulturní i politické koncepce. Vznikla na konci 4. tisíciletí př. n. l. z pravěkých a předdynastických kultur (zejména kultury badárské, merimdské a nakádské), když kolem roku 3150 př. n. l. došlo k ustavení první egyptské dynastie a jednotného centralizovaného státu touto dynastií ovládaného. Již v tomto raném období se objevila řada typických kulturních, politických, ideologických a náboženských rysů, které Egypťané v následujících tisíciletích rozvíjeli a až do zániku své civilizace je neopustili; v jednotlivých historických obdobích byly preferovány jen různé stránky těchto paradigmat, zatímco ona sama zůstávala kontinuálně přítomna. Nositelem této pozoruhodné kulturní, společenské a politické stability bylo specifické egyptské pojetí světa a královské moci, jejíž autorita jako instituce zůstala po více než tři tisíciletí prakticky nezpochybněna. Díky tomu „důležité aspekty faraonské civilizace mohly zůstat několik tisíciletí relativně nedotčené a prodělat jen kombinaci kulturní a politické transformace na počátku Arabské doby“ v roce 640/641.\n\nSvého vrcholného období starověký Egypt dosáhl ve druhé polovině 2. tisíciletí př. n. l. v době Nové říše, kdy egyptský stát získal imperiální charakter a byl rozhodující mocností v celé širší oblasti východního Středomoří. Thutmose III. ovládl rozsáhlé území od čtvrtého nilského kataraktu na jihu až k hornímu toku Eufratu na severu a jeho třetí nástupce Amenhotep III. nejen že „udržel nesmírný respekt k Egyptu v sousedních zemích“, ale využitím dobytých zdrojů také říši přivedl „k nebývalému hospodářskému a kulturnímu rozkvětu,“ z nějž těžilo několik následujících generací. Od poloviny 12. století př. n. l. však docházelo k opakujícím se obdobím úpadku centrální moci a konfrontací s nově vznikajícími starověkými státy, jimž Egypťané z dlouhodobého hlediska nedokázali úspěšně čelit. To vedlo ke spíše defenzivnímu pojetí zahraniční politiky a nakonec k opakovanému ovládnutí Egypta cizími vládci – Núbijci, Asyřany, Peršany, řecko-makedonskými Ptolemaiovci a nakonec v roce 30 př. n. l. Římany. Přesto ovšem staroegyptská civilizace zůstávala z kulturního hlediska velice vitální a svébytnou; teprve od přelomu 2. a 3. století je pozorovatelný nepochybný úpadek tvůrčí invence. Její definitivní zánik přinesl až nástup křesťanství.\n\nStaroegyptská civilizace dosáhla významných úspěchů na poli hmotné, znalostní i duchovní kultury, o nichž svědčí např. budování rozsáhlých kamenných monumentů (pyramid a chrámů), památky písemnictví či doklady o administrativní a společenské organizaci. V mnoha ohledech ji lze oproti soudobému starověkému světu dokonce považovat za jedinečnou a „moderní“. Je také zřejmé, že starověký Egypt významným způsobem působil na příslušníky ostatních starověkých národů; otázka míry jeho skutečného vlivu na utváření ostatních starověkých civilizací je ovšem stále předmětem diskusí. Až do současné doby je inspirací pro řadu kulturních a duchovních proudů (např. hermetismus), v jejichž rámci ovšem dochází k výrazným reinterpretacím staroegyptských reálií.\n\nVědeckým výzkumem starověkého Egypta se zabývá historická věda – egyptologie. V jejím rámci je pojem „starověkého“ či „faraonského“ Egypta časově vymezován od období konce pravěku bezprostředně předcházejícího vzniku sjednoceného státu až do dobytí země Alexandrem Makedonským v roce 332 př. n. l.\n\nStarověcí Egypťané, přestože si byli vědomi své minulosti, od Nové říše se jí aktivně zaobírali (např. v osobě prince Chamuaseta) a nejpozději od 26. dynastie ji všeobecně studovali, nikdy sami nevytvořili retrospektivní kritický pohled, který by reflektoval jejich kulturu a dějiny. Jan Assmann to přisuzuje typicky egyptskému pojetí dějin jako nepřetržitého chronologicko-analistického sledu králů, v němž bylo nepřípustné porušení kontinuity; přitom ovšem teprve diskontinuita „umožňuje vznik představy konce, odkud by bylo možno vyprávět o minulosti.“\n\nPrvní kulturně a historicky pojaté popisy Egypta proto podali až řečtí antičtí autoři. Nejpozději od Pozdní doby totiž Egypt začal být ve starověkém světě pokládán za zemi mimořádného vědění a moudrosti, takže „pro mnoho cizinců všech společenských vrstev byly egyptská kultura a náboženství natolik přitažlivé, že byli odhodláni urazit poměrně dlouhou a časově náročnou cestu,“ aby se s nimi seznámili. Nejstarším známým souborným dílem je \"Euterpé\" – druhá kniha \"Dějin\" Hérodota z Halikarnássu, která i přes dílčí pochybnosti provázející její text už od starověku zůstává dodnes významným zdrojem informací o starověkém Egyptě. Pod vlivem řecké historiografie sepsal egyptské dějiny ve 3. století př. n. l. pro ptolemaiovské panovníky kněz Manehto. Badatelé pokládají za jisté, že vycházel z oficiálních dokumentů; jeho spis zvaný \"Aigyptiaka\" (\"Egyptské pamětihodnosti\"), který byl zřejmě nejúplnějším staroegyptským dějepisným dílem, ovšem doposud nebyl nalezen a znám je pouze v nepřesných výpiscích pozdějších spisovatelů. Z dalších autorů se Egyptu věnovali např. Strabón a Kléméns Alexandrijský.\n\nNejvlivnější obraz Egypta ovšem podal Platón. Zdůrazňoval údajně „devítitisíciletou kněžskou tradici, vůči níž se Řekové jeví jako děti,“ a prohlásil, že Egypťané rozpoznali pro všechny věci „standardní typy – řecký výraz zní \"schémata\", v nichž závazně pro všechen čas poznali a vymezili krásno.“ Egyptský bůh Thovt je podle něj původcem a učitelem veškerého vědění a egyptské kněze pokládal za nositele Thovtových nauk. Ve stejné době pak athénský řečník Isokratés poprvé explicitně formuloval idealizovanou tezi o egyptské filozofii, která má být zdrojem veškeré filozofie vůbec. Předznamenal tak hermetickou tradici Egypta jako tajemné země, v níž jsou bohové nejblíže lidem a která je pramenem dokonalé moudrosti a úplného vědění. V návaznosti na to Diodóros Sicilský podal rozsáhlý seznam slavných Řeků, kteří měli zemi navštívit, a tvrdil, že to, za co jsou váženi, pochází ve skutečnosti z Egypta. Po zániku znalosti čtení hieroglyfického písma se tento v hermetismu dodnes živý směr, Erikem Hornungem označovaný jako egyptozofie, stal převažující tradicí reflexe staroegyptské civilizace, ačkoli z vědeckého hlediska jde spíše o „imaginární Egypt“, tedy o „\"ideu\" (Egypta) nezávislou na čase, která s dějinnou skutečností souvisí jen zcela volně.“\nStředověká Evropa dočasně ztratila kontakt s většinou klasických antických spisů a země samotná se stala nedostupnou v důsledku islámské expanze. Zdrojem informací o Egyptě se tak staly téměř výhradně jen starověké realitě vzdálené biblické příběhy a ve vzdělanějších kruzích také hermetické nauky spojované s postavou „nejmoudřejšího z lidí“ Herma Trismegista. Teprve v 15. a 16. století s nástupem renesance došlo k novému probuzení zájmu o antickou vzdělanost a tím i o užší kontakt se zapomenutou staroegyptskou civilizací, neboť mezi nimi byla shledávána významná souvislost. Egypt se stal cílem cestovatelů z řady evropských zemí a jejich cestopisy s popisy starověkých památek doprovázené více či méně přesnými vyobrazeními posléze podnítily zájem umělců i vědecky zaměřených orientalistů. Nejvýraznější osobností tohoto období byl Athanasius Kircher, který jako vůbec první z badatelů vyslovil názor, že tehdy ještě živá koptština je dědicem jazyka, který byl kdysi zapisován v hieroglyfech. Jeho pokus o rozluštění písma ovšem neuspěl; pod vlivem Hórapollóna totiž jednotlivým znakům přikládal čistě symbolický význam.\n\nPočátky skutečně vědeckého výzkumu starověkého Egypta jsou spojeny s egyptským tažením Napoleona Bonaparta z let 1798–1801. Součástí vojenské výpravy totiž byla i vědecká a umělecká komise složená ze 151 odborníků z nejrůznějších oborů. Jejím hlavním cílem sice nebyla dokumentace staroegyptských památek, nicméně členové komise, z nichž v tomto ohledu vynikl zejména umělec a kreslíř Dominique Vivant Denon, právě tomu věnovala nemalé úsilí. Výsledkem jejich činnosti se stalo monumentální dílo \"Description de l'Égypte\" vydané v letech 1809–1828, které svou bohatou vědeckou dokumentací položilo základy egyptologie.\nKlíčovou otázkou nově vznikající vědy se stalo rozluštění hieroglyfického písma. Toho po dílčích úspěších jiných badatelů (zejména Johana Davida Åkerblada a Thomase Younga) dosáhl na přelomu let 1821/1822 Jean-François Champollion konfrontací tří znakových verzí (řecké v alfabetě a egyptské v hieroglyfech a v hieratice) identického textu zaznamenaných na Rosettské desce. Jeho metoda čtení hieroglyfů byla jako jediná správná definitivně potvrzena v roce 1837 a 1866 Karlem Richardem Lepsiem a v roce 1896 Peterem le Page Renoufem, což otevřelo cestu k radikálnímu rozvoji egyptologických institucí a egyptologického zkoumání staroegyptských reálií.\n\nPrvotní úsilí egyptologů bylo zaměřeno na výzkum a dokumentaci památek, zejména monumentů, přímo v Egyptě. Pozoruhodných výsledků dosáhl např. Richard William Howard Vyse, který ve spolupráci s Johnem Shaeem Perringem ve 30. letech 19. století prováděl náročný výzkum gízských pyramid. Největší a nejlépe organizovanou výpravou své doby byla pruským králem financovaná a Lepsiem vedená výprava z let 1842–1845. Jejím hlavním zaměřením bylo měření, zachycení podoby památek a opisování nápisů; výsledkem se stalo monumentální dílo \"Denkmäler aus Ägypten und Äthiopien\" vydané v letech 1849–1859. Počátek prvních systematických archeologických výzkumů je spojen se jménem Augusta Marietta. Ten v roce 1850 zahájil archeologické práce v Sakkáře, při nichž objevil zejména Serapeum – pohřebiště posvátných býků Hapiů. Mariette, pod jehož vedením vykopávky dosáhly nebývalého rozsahu, si také jako první z badatelů uvědomil nutnost ochrany památek. Z jeho iniciativy proto byla založena Egyptská památková správa, která měla zamezit jejich rabování a pustošení hledači pokladů, a Egyptské muzeum v Káhiře, jehož cílem bylo shromažďovat a uchovávat objevené nálezy.\nVedle archeologického výzkumu, jemuž ve 2. polovině 19. století dominoval William Matthew Flinders Petrie a v 1. polovině 20. století práce Ludwiga Borchardta a objev Tutanchamonovy hrobky Howardem Carterem, bylo hlavním předmětem zájmu egyptologů jazykové bádání. Na půdě Pruské akademie věd vznikl v roce 1897 projekt na vytvoření velkého slovníku egyptštiny; práce vedené Adolfem Ermanem ovšem vyžadovaly zpracování velkého množství artefaktů rozvinutého staroegyptského písemnictví, takže první svazek doposud nepřekonaného díla \"Wörterbuch der ägyptischen Sprache\" mohl být vydán až v roce 1926. Významným filologickým počinem pro poznání pozdní fáze vývoje egyptštiny – démotštiny byla \"Grammaire démotique\" – \"Gramatika démotštiny\" Františka Lexy, jejíž první svazek byl vydán v roce 1938.\n\nV období po 2. světové válce došlo v egyptologii k zásadním změnám v přístupu. Od roku 1952 nová republikánská egyptská vláda začala plánovat stavbu Vysoké Asuánské přehrady, která po svém dokončení měla zatopit rozsáhlá památkově významná území někdejší Núbie. Protože nebylo v možnostech Egypta ani Súdánu financovat záchranu ohrožených památek, obrátily se tyto státy na UNESCO s žádostí o pomoc. Mezinárodní akci na záchranu a dokumentaci památek Núbie, jíž se účastnila významná egyptologická pracoviště z celého světa, se dostalo široké podpory kulturních a politických institucí i světové veřejnosti; vedla také nejen k rozvoji mezinárodní egyptologické spolupráce, ale v některých zemích i k rozvoji egyptologie jako vědeckého oboru vůbec (např. k založení Československého egyptologického ústavu). Skončila úspěšně v roce 1980, nicméně záhy se ukázalo, že existence asuánské přehrady přivodila změnu klimatu v Egyptě a ve svých důsledcích (vyšší vlhkost, stoupající hladina spodní vody a nutnost užívání agresivních umělých hnojiv poté, co ustaly nilské záplavy) má devastující vliv na všechny pískovcové a vápencové monumenty. Moderní egyptologie se proto zaměřuje zejména na ochranu památek; nové vykopávky spíše ustupují ve prospěch dokumentace a prací restaurátorských, konzervačních a stavebně-rekonstrukčních. Pozvolna tak opouští svou počáteční vyhraněně pozitivistickou fázi, čímž se jí otevírá prostor pro nový a doposud jen málo doceňovaný rozměr staroegyptské reality, zejména v oblasti jejích duchovních dějin.\n\nNejobvyklejší označení dnešního území Egypta užívané samotnými jeho starověkými obyvateli bylo jméno \"Kemet\" (konvenční vokalizace hieroglyfického zápisu km.t; někdy přepisováno také jako Takemet či Kemi), v překladu z egyptštiny „Černá (země)“. Je odvozené z černé barvy úrodného bahna přinášeného Nilem při každoročních záplavách a tvoří opozitum ke jménu \"Dešret\" (dšr.t, přepisováno též jako Tadešret) – „Červená (země)“ podle barvy rozpáleného písku označující poušť, kterou Egypťané za součást své země nepovažovali. Ukazuje se tak základní staroegyptský model světa jako působení navzájem provázaných dualit, který je pro tamní myšlení charakteristický. Dalším obvyklým pojmenováním bylo např. \"Meri\" (Tameri) – „Milovaná“ nebo „Obdělávaná (země)“.\n\nV jiném smyslu býval Egypt označován jako \"Tauej\" (tɜwy) – „Obě země“, tedy území sjednocené panovníkem spojením dvou rozdílných (a v mnoha ohledech protikladných) částí. Jižní část Egypta (Horní Egypt) bývala nazývána \"Ta Šema\" (šmˤw) – „Úzká země“, přičemž toto jméno popisně odkazuje na tamní geografickou realitu krajiny v podobě úzkého obyvatelného pruhu země podél toku Nilu sevřeného pouštěmi a horami, zatímco jméno severní části (Dolního Egypta) \"Ta Mehu\" (mḥw) – „Plná země“ má zřejmou souvislost s geografickou charakteristikou široce rozevřené nilské delty. Toto pojetí úzce souvisí s mytologickými představami a zdůrazňuje postavení panovníka jako dědice bohů.\n\nNynější jméno země badatelé odvozují od egyptského názvu \"ḥwt kɜ ptḥ\" (v pozdější výslovnosti \"hikupta\") – „Chrám/Svatyně Ptahova ka“, což bylo označení Ptahova chrámu v Mennoferu, největším městě Egypta, do nějž zpravidla směřovali všichni příchozí cizinci. Starověcí Řekové jej převzali v podobě AIΓYΠTOΣ (Aigyptos) a prostřednictvím mýtické postavy krále Aigypta jej vztáhli na celou zemi. Odtud pak bylo odvozeno latinské jméno ÆGYPTVS (Égyptus) převzaté do řady moderních jazyků. Ne tak ovšem v arabštině, kde je používán výraz مصر (\"Maṣr\" či \"Miṣr\").\n\nOd vzniku Manehtova členění, které je samo nejspíše v souladu s dávnou egyptskou tradicí, jsou dějiny starověkého Egypta obvykle členěny na kratší časové úseky – dynastie a v jejich rámci dále na období vlád jednotlivých panovníků. Egyptologie tento postup převzala – překonává jím nejistotu absolutní chronologie a nahrazuje ji relativní posloupností dynastií a králů s počtem let jejich panování. Dějepisci 19. století navíc vedle toho do egyptské chronologie zavedli rozčlenění na tzv. „říše“ (Starou, Střední a Novou), jakási období prosperity a mocenského vzestupu, a tzv. „přechodné doby“ (První, Druhá a Třetí) jako období úpadku po „říších“ následující. Řazení jednotlivých dynastií do těchto epoch je ovšem zejména od 2. poloviny 20. století předmětem odborných diskusí.\n\nOba systémy jsou značně jednostranně založeny na politických událostech; přitom ve světle nových poznatků se ukazuje, že „krátkodobé politické události, jež byly často považovány za rozhodující faktory v dějinách, mohly být mnohdy historicky méně důležité než postupný proces společensko-hospodářských změn, které ve svých důsledcích mnohem víc proměňovaly kulturní tvář krajiny.“ Navíc zejména druhý systém je výrazně poplatný době svého vzniku: odráží dobově schematický pohled „na periodicitu dějin, k němuž dnes existují vážné výhrady“. Na druhou stranu nelze popřít, že jak jednotlivé dynastie, tak jednotlivé „říše“ a „přechodné doby“ zpravidla vykazují řadu kulturních znaků či alespoň důrazů, které jsou charakteristické právě pro ně, takže jejich využívání je v egyptském prostředí velmi praktickým nástrojem.\n\nVzhledem k této povaze egyptské chronologie existuje řada důvodů, pro něž lze většinu datování provést jen velice přibližně. Obzvláště pro dřívější období platí, že mnohdy nelze vůbec určit pořadí jednotlivých vlád či dobu jejich trvání, že některá panovnická jména mohou, ale nemusí patřit osobám známým už pod jménem jiným (viz např. nejasná totožnost legendárního Meniho), že někteří králové po neznámou dobu vládli souběžně, ať už z důvodu spoluvlády nebo fragmentarizace politické moci. Situaci navíc může komplikovat tradiční egyptské datování podle let vlády jednotlivých panovníků, pohyblivost egyptského kalendáře a také jednoduchý fakt, že některá období jsou prostě méně zdokumentována než jiná, čímž může být výsledný obraz poněkud zkreslený. Ačkoli tedy základní rámec datování je v současné době už pokládán za nesporný, je třeba počítat s dílčími nejasnostmi v posloupnosti a s odchylkami v přednosti dat od 150 (pro starší dějiny) do 10 (pro mladší dějiny) let. Jaromír Málek stav nejnovějšího bádání ohledně absolutní chronologie shrnuje tak, že od Pozdní doby je data možné považovat za jistá, v Nové říši by odchylka neměla přesahovat 15 let, ve Střední říši 40, ve Staré 60 a pro první dvě dynastie se pohybuje kolem 100 let.\n\nArcheologické výzkumy naznačují, že vyvinutá egyptská společnost sahá daleko do pravěku. Nil, okolo kterého se soustřeďuje většina obyvatelstva země, je pro egyptskou kulturu životodárnou řekou od doby, kdy se kočovní lovci a sběrači usadili podél Nilu během pleistocénu. Stopy tohoto raného obyvatelstva se objevují ve formě artefaktů a skalních maleb podél teras Nilu a v oázách. Předdynastické období patří do období neolitu (10 000 – 4 700 př. n. l.). Některé autority nicméně kladou začátek předdynastického období mnohem dříve, do starého paleolitu.\n\nV době neolitu existovalo na území Sahary a v nilském údolí několik kultur. Důkazy také naznačují lidské osídlení v jihozápadním koutu Egypta, blízko súdánských hranic, před rokem 8000 př. n. l. Většinu nalezišť tvoří sezónně obývané tábory lovců, rybářů, a lovců a sběračů používajících kamenné nástroje. Ze 7. tisíciletí př. n. l. existují náznaky pastevectví a kultivace obilovin.\n\nKlimatické změny a/nebo nadměrná pastva koncem neolitu vedly k vysoušení západní oblasti a vytváření Sahary. To vedlo k opouštění dnešní Západní pouště a stěhování obyvatel do údolí Nilu a jejich koncentraci zde. Postupně vznikla více centralizovaná společnost s rozvinutým zemědělským hospodářstvím. Došlo ke vzniku společenských vrstev a k jejich hierarchizaci.\n\nV údolí Nilu se vystřídalo několik kultur (kultura el-Omari, Merimdská kultura, Fajjúmská kultura, kultura Maadí, Badárská kultura, kultura Nakáda), z nichž některé existovaly současně, ale na různých místech a vzájemně se ovlivňovaly. Obyvatelé nilského údolí již měli rozsáhlé obchodní styky s okolními oblastmi, hlavně s Palestinou.\n\nDo roku 6000 př. n. l. se v údolí Nilu objevilo organizované zemědělství. V té době Egypťané chovali dobytek a také stavěli rozlehlé budovy. Už okolo roku 4000 př. n. l. se používala malta.\n\nArchaická doba připadá přibližně do let 3150–2700 př. n. l. a zahrnuje období 1. a 2. dynastie.\n\nV roce 3150 př. n. l. došlo ke sjednocení Egypta. Mezi lety 5500 př. n. l. a 3100 př. n. l., během předdynastického období, vzkvétala podél Nilu malá osídlení. Do roku 3300 př. n. l., před první dynastií, byl Egypt rozdělen do dvou království, známých jako Horní Egypt (\"Ta Shemau\") a Dolní Egypt (\"Ta Mehu\"). Dělící linie procházela zhruba oblastí dnešní Káhiry. Dolní Egypt byl tvořen pravděpodobněji městskými státy.\n\nKolem roku 3000 př. n. l. byly tyto dva státy sjednoceny (násilně nebo sňatkem). Podle legend sjednotil starověký Egypt první král – faraon Menes. Administrativním střediskem sjednoceného království se stal hornoegyptský Cenej (Cínev, řecky This).\n\nStará říše připadá přibližně do let 2700–2180 př. n. l. a zahrnuje období 3., 4., 5. a 6. dynastie.\n\nObdobí Staré říše začíná založením 3. dynastie, kterou založil vládce Džoser, který si jako první nechal vystavět jako svou hrobku pyramidu - stupňovitou pyramindu v Sakkáře. Nejznámější pyramidy v Gíze byly postaveny za 4. dynastie, např. Cheopsova velká pyramida.\n\nPočátkem tohoto období si Egypt podmanil Sinaj (naleziště mědi a tyrkysu) a Núbii (zde bylo zlato, dřevo a zvířecí kůže). Záhy však propukly nástupnické boje, které měly za následek založení úřadu správce Horního Egypta, který měl obnovit vládcovu autoritu na tomto území. Správcovství jednotlivých částí Egypta (nomů) ze své funkce těžili, jejich moc rostla, ženili se s egyptskými princeznami a jejich úřad se stal dědičným.\n\nKe konci období Staré říše došlo k sociálním nepokojům, vnitřním rozbrojům a bojům o moc mezi jednotlivými nomarchy (správci nomů), k nájezdům vnějších nepřátel a úpadu zemědělství. Nakonec se země rozdělila na několik nezávislých částí.\n\nPrvní přechodná doba připadá přibližně do let 2180–2064 př. n. l. a zahrnuje období 7., 8., 9. a 10. dynastie a 1. polovinu 11. dynastie.\n\nV této době je Egypt rozdělen na dvě části, spravované z Henennisutu (severní část) a z Vesetu (jižní část). Tyto dvě části spolu válčily o vládu nad celým Egyptem. Na konci tohoto období thébský král Nebhepetre Mentuhotep II. zvítězil nad hérakleopolským panovníkem a znovu sjednotil Egypt.\n\nStřední říše připadá přibližně do let 2064–1797 př. n. l. a zahrnuje období 2. poloviny 11. dynastie a 12. dynastii.\n\nPoslední fázi vojenského konfliktu mezi severním a jižním královstvím zahájil přibližně ve 14. roce své vlády vesetský panovník Mentuhotep II. Průběh událostí není znám; podnětem k tažení nejspíše byla vzpoura v cenejském nomu. Klíčové pravděpodobně bylo dobytí pohraničního Sautu (Asjútu), které následovalo po jejím potlačení, a také fakt, že nedlouho před tím zemřel henennisutský panovník Merikare, takže jeho nástupce vládl jen několik měsíců. Zdá se, že poté se správní síť severního království zhroutila a že její představitelé se snažili co nejdříve postavit na stranu vítězného Mentuhotepa; pohřebiště severního hlavního města mohlo být podle svědectví archeologie vypleněno. Výrazem upevnění autority královské moci za Mentuhotepa a jeho dvou nástupců bylo znovuzahájení budování kamenných monumentů a organizování náročných obchodních výprav do Byblu a do Puntu.\n\nJe možné, že za Mentuhotepa IV. vyvolala centralizační politika odpor nomarchů ve středním Egyptě; podrobnosti o králově původu ani jeho vládě nejsou známé a jeho nástupcem a prvním panovníkem 12. dynastie se stal Amenemhet I. – muž nekrálovského původu, který velmi pravděpodobně původně zastával úřad vezíra. Sídlo vlády přenesl do nově založeného hlavnímo města Amenemhetictaueje ležícího ve fajjúmské oblasti, jíž pak byla zejména za Senusreta II. a Amenemheta III. věnována velká pozornost vybudováním rozsáhlého zavodňovacího systému; to dynastii umožnilo oprostit se od dosavadních politických elit a vytvořit novou vrstvu úředníků závislých výhradně na králi. Amenemhet I. nechal vybudovat řadu pevností v Egyptě i v Núbii, zejména tzv. Vládcovy zdi na severovýchodní hranici. Není jasné, čím byly zjevné obavy o bezpečnost motivovány. Nejspíše jejich cílem bylo zajistit bezproblémový přístup k núbijským zlatým dolům a k nalezištím tyrkysu na Sinaji. Na druhou stranu ale právě z Amenemhetovy doby pocházejí doklady o nasazení armády proti Asijcům v deltě, takže dalším úkolem Vládcových zdí mohla být i ochrana před nekontrolovanou migrací cizinců do Egypta podobně, jak tomu bylo o něco později při uzavření hranic s Núbií Senusretem III.\n\nPanovníci Střední říše aktivně prostřednictvím různých strategií prosazovali centralizační politiku s cílem přímého řízení země královským dvorem. Zatímco za vlády 11. dynastie začali být nomarchové, kteří sehráli výraznou roli v procesech vedoucích k zániku Staré říše a v tradici První přechodné doby spravovali nomy poměrně samostatně, při souběžném snížení svého počtu kontrolováni královskými úředníky, Amenemhet I. a jeho nástupci usilovali jejich vliv dále oslabit prostřednictvím měst, která se nově stala administrativními středisky. Jejich správu s přilehlým územím vykonávali jmenovaní starostové, přičemž postavení nomarchy získávali a případně mohli zdědit jen nejvyšší úředníci v nejdůležitějších městech, kteří už ale nedosahovali veškeré moci původně s ním spojené. Za Senusreta II. byli synové stávajících nomarchů vychováváni v hlavním městě v \"kapu\" a poté jmenováni do úřednických funkcí buď přímo v rezidenci nebo jinde v regionech. Tento proces vyvrcholil za Senusreta III., kdy úřad nomarchy definitivně zanikl a dosavadní role vykonávaná rodovou aristokracií v rámci státní správy byla přenesena na nově vytvořený byrokratický aparát. Změny v politické organizaci, jejichž výsledkem byla vyšší efektivita správy a současně intenzivní dohled vlády nad celkem společnosti, a s nimi spojená změna v chápání postavení panovníků vedla k proměně společnosti jako celku: významu nabyla „středostavovská“ městská společnost (v Egyptě ovšem reprezentovaná písařem jako králi oddaným úředníkem) a pro ni typická představa „lidštějšího rozměru“ světa a důležitosti jednotlivce ve vztahu k vládě a tedy (v důsledku typicky egyptské představy jejich propojení) i ke „kosmu“. O těchto světonázorových změnách podává svědectví např. zavedení povinných prací ve prospěch státu, rozšíření vešebtů pro potřeby posmrtného života a svým rozvojem a novými tématy především soudobé písemnictví.\n\nDruhá přechodná doba připadá přibližně do let 1797–1543 př. n. l. a zahrnuje období 13., 14., 15., 16. a 17. dynastie.\n\nNení známo, jaké důvody vedly k zániku 12. dynastie; je možné, že reformní administrativní procesy vrcholící za Senusreta III. v konečném důsledku rozvrátily státní správu, destabilizovaly zemi a umožnily rychlejší rozpad její integrity. Pádu dynastie předcházelo období slabých vlád Amenemheta IV. a vládnoucí královny Sebeknofru, podrobnosti však nejsou známy. První panovníci 13. dynastie ale zcela jistě pocházeli z jiného rodu, i když za jejich vlád přetrvaly všechny charakteristiky politiky a kultury dynastie předchozí. Tato kontinuita trvající až do doby Neferhotepa I. vede některé badatele k tomu, že ke Střední říši přiřazují přinejmenším ještě i první polovinu 13. dynastie, ne-li dokonce tuto dynastii celou. Na druhou stranu ovšem tato skupina králů postrádá rysy skutečné politické dynastie a její příslušníci, třebaže některé je možno považovat za relativně silné, zjevně nedisponovali takovou mírou moci, jaká byla obvyklá u stabilních faraonských vlád předcházejících období. Není také jisté, do jaké míry tvořili jedinou linii – dědičný princip následnictví se zhroutil a zdá se, že moc spočívala v rukou vlivných vojenských rodin, které možná střídavě určovaly obsazení královského úřadu. Vysoký počet králů období 13. dynastie (pohybuje se mezi 50 až 90) a s její pozdější fází souběžné 14. dynastie (Manehto uvádí počet 76) a nejistota jejich zařazení napovídají, že došlo k fragmentarizaci severního Egypta do městských států, jejichž vládci souběžně užívali královskou titulaturu. Definitivní zánik tradice vlády typické pro Střední říši nastal opuštěním Ictaueje jako sídelního města a jeho přenesením do Vesetu někdy po roce 1685 př. n. l.; poté už místní vládci přestali byť i formálně respektovat autoritu ústřední vlády.\nJedním z nejvýznamnějších center se stalo město Hatueret (Avaris) ve východní deltě. Od závěru 12. a počátku 13. dynastie byla značná část jeho obyvatelstva tvořena imigranty z Levanty, jejichž kultura vykazovala výrazně neegyptské rysy. Vůdcové Asijců přicházejících do Egypta byli v egyptštině tradičně označováni jako \"hekau chasut\" – „vládci cizích zemí“ (odtud odvozeno řecké označení „Hyksósové“). Vzestup jejich moci nemusel nutně mít povahu násilného konfliktu – archeologické pozůstatky města pro tuto dobu svědčí o naprosté kontinuitě. Někdy ve 2. čtvrtině 17. století př. n. l. přijal první z nich královský status a zahájil expanzi; snad šlo o využití mocenského vakua po přesunu metropole formálního panovníka z Ictaueje do Vesetu, snad o přímý vojenský útok.\n\nPočátek vlády hyksóských králů tvořících 15. dynastii měl podobu „migrace rozličných palestinských skupin z jižní Palestiny přímo do východní delty s cílem usadit se zde, a pohybu mobilnějších bojovných skupin pravděpodobně soustředěných kolem hlavní armády či tvořících volnější spojenectví, jejichž cílem byl Mennofer.“ Hyksósové disponovali do té doby v Egyptě neznámými typy zbraní, což jim umožnilo postupně ovládnout celý Dolní Egypt a někteří prokazatelně značnou míru autority požívali i v jižní části země. Vesetští vládci si udrželi relativní samostatnost a ovládali poměrně rozsáhlé území (v Kamoseho době hranice mezi oběma královstvími ležela jižně od Chemenu v Kusai), až do závěru 17. dynastie však měli jen lokální význam. V Núbii následkem ustání egyptského mocenského vlivu vzniklo samostatné vojensky mocné království s centrem v Kermě poblíž 3. nilského kataraktu, jehož králové sice podnikali občasné výpady do jižní části Horního Egypta a vystupovali jako spojenci Hyksósů, ale celkově k dění v Egyptě zaujímali opatrný postoj. Ačkoli pozdější literární tradicí, o níž se opíral i Manehto, byli Hyksósové líčeni jako barbarští a destruktivní a nebyli uznáváni za skutečné egyptské panovníky, nýbrž jen za „cizí krále“, ve skutečnosti přinejmenším v pozdějších obdobích (zejména za králů Chaiana a Apopiho) uplatňovali zcela egyptský způsob vlády a jejich statut nebyl současníky zpochybňován a nebyl vůči němu uplatňován aktivní odpor. To nejspíše platí i pro vztah s vesetskou 17. dynastií; je dokonce možné, že mezi nimi došlo k dynastickému sňatku.\n\nNová říše připadá přibližně do let 1543–1080 př. n. l. a zahrnuje období 18., 19. a 20. dynastie.\n\nZdá se, že vojenský konflikt mezi severem a jihem Egypta byl spojen s nástupem nové vládnoucí rodiny na jihu. S přestávkami trval nejméně 30 let a zahrnoval období tří vesetských vlád. Úsilí králů 17. dynastie Sekenenrea a Kamoseho o vytlačení Hyksósů a o znovusjednocení Egypta završil jejich nástupce a první panovník 18. dynastie Ahmose I. Mezi 18. a 22. rokem své vlády dobyl Hatueret, sídlo hyksóských králů, přiměl jeho obyvatele k odchodu z Egypta a v následném tažení pronikl hluboko do Levanty, kde po tříletém obléhání zničil poslední hyksóskou pevnost – Šaruhén. Asijská expanze a ovládnutí tamních území bylo nejspíše motivováno snahou zamezit opakování invaze do Egypta; současně tím ale byl založen dlouhodobý a téměř nepřetržitý konflikt Egypťanů s Mitannci a následně Chetity, kteří své mocenské ambice uplatňovali ve stejné oblasti. První králové 18. dynastie tak byli především vojenskými veliteli, čímž založili tradici imperiální politiky, která „pokračovala jako ideologicky mocný a častý zvyk i po zbytek Nové říše\". Panovníci Thutmose I. a Thutmose III. si na jihu podrobili Núbii až ke čtvrtému kataraktu a na severu překročili Eufrat v oblasti Karchemiše; dobytí Kádeše Thutmosem III. v průběhu 8. z jeho 16. vojenských tažení hluboce zapůsobilo na vládce všech okolních říší.\n\nEgypt se v tomto období těšil mimořádné míře bohatství, silné funkční centralizované vládě vykonávané profesionální byrokracií a značné vnější i vnitřní stabilitě, jejichž výrazem se stal rozsáhlý program monumentálních kamenných staveb realizovaný panovníky po celé zemi. Kulturní a umělecký rozvoj se nejpůsobivěji odrazil ve vysoké úrovni a luxusu dvorské kultury za vlády Amenhotepa III. Jeho syn Amenhotep IV./Achnaton se z doposud ne zcela jasných důvodů pokusil o prosazení náboženské reformy směřující k jisté formě (spíše implicitního) monoteismu, která ve svých důsledcích zasáhla všechny „oblasti života země – od zahraniční politiky až po umění, ba dokonce i samotný egyptský jazyk.\" Přestože Achnatonovi nástupci jeho náboženské a politické směřování zavrhli a provedli restauraci předchozích poměrů, důsledky reformy „zanechaly hluboké jizvy v kolektivním povědomí“ Egypťanů a vedly k zásadní a trvalé proměně egyptského světového názoru.\nNásledující dynastie byly vždy zahájeny silnými vládami: 19. Sethim I. a Ramessem II. a 20. Ramessem III., po nichž však opakovaně přišlo období dynastické krize spojené s úpadkem politické a společenské stability. Ačkoli Libyjci byli při svých opakovaných vojenských pokusech o proniknutí do Egypta poraženi, nebylo možné zabránit jejich trvalé a stále sílící migraci a usazování v deltě. Mořské národy, snad indoevropské kmeny z Balkánu, které předtím zničily chetitskou říši i Mykény, sice byly odraženy, nicméně jejich expanzí a zhroucením chetitské říše bylo napříště znemožněno účinné ovládání Levanty. Po smrti Ramesse III. tak Egypt přišel o hlavní zdroj svého bohatství; v důsledku jeho dlouhé vlády navíc došlo k znefunkčnění politické role dynastie s rušivým dopadem na administrativní systém. To spolu se souběžnou hospodářskou krizí a všeobecně panující korupcí vedlo k postupné ztrátě vlivu panovníků na státní správu a k vleklému úpadku donucovací schopnosti dvora ve vztahu k jiným mocenským centrům, zejména chrámům. Poslední panovník 20. dynastie Ramesse XI. nedokázal čelit hladomoru ani zamezit občanské válce vyvolané núbijským místokrálem Panehsejem. Po jeho vytlačení zpět do Núbie byla kolem 19. roku vlády vyhlášena éra \"„nového zrodu“\", kdy zřejmě došlo k novému nábožensky zdůvodněnému uspořádání poměrů za účelem obnovení pořádku: země byla rozdělena mezi dva mocné hodnostáře pocházející z vojenského prostředí Nesbanebdžeda a Hrihora, přičemž král byl v nové situaci „jen zcela bezvýznamnou,“ třebaže osobně váženou a respektovanou postavou. O nepatrnosti vlivu centrální vlády na události probíhající v zemi nejlépe vypovídá výrok vojenského velitele Paiancha: \"„Faraon! Komu (vlastně) dnes vládne?“\" Králova smrt je pokládána za formální konec období Nové říše.\n\nTřetí přechodná doba připadá přibližně do let 1078–665 př. n. l. a zahrnuje období 21., 22., 23. 24.a 25. dynastie.\n\nPo době Ramesse XI. došlo v mezinárodní oblasti k definitivnímu zániku mocenského postavení Egypta a ve vnitropolitické oblasti k jeho opětovnému rozdělení na dvě samostatná území: oblast delty a Fajjúmské oázy ovládl Nesbanebdžed a jeho nová 21. dynastie vládnoucí z Džanetu, zatímco v Horním Egyptě, ačkoli formálně tam byla víceméně uznávána autorita severních králů, vládla linie vojenských generálů zahájená Hrihorem vykonávající současně úřad Amonových velekněží ve Vesetu, jejichž mocenskou základnou byla pevnost Tauedžai. Za skutečného panovníka byl ovšem zejména na jihu pokládán samotný bůh Amon, který vládl prostřednictvím pravidelních věšteb udělovaných kněžím. Obě vlády spolu udržovaly přátelské vztahy posilované vzájemnými sňatky, takže ve skutečnosti tvořily jednu královskou rodinu o dvou větvích. Úsilí Hrihorových nástupců o udržení výlučné moci ovšem nebylo z dlouhodobého hlediska úspěšné a nakonec byli nuceni respektovat vliv i jiných významných rodin. Později byl úřad velekněze obsazován především královskými příbuznými ze severu, až nakonec formální moc nad jihem postupně přešla do rukou božských manželek Amonových – panenských kněžek, jejichž následnictví bylo zajišťováno adopcí. Této situace severní panovníci opakovaně využívali k prosazení svých kandidátek a tím i svých zájmů v Horním Egyptě.\n\nOporou politické moci v tomto období přestal být byrokratický aparát a na jeho místo nastoupilo jednak předávání vlivných pozic příslušníkům vládnoucích rodin, jednak vojenská síla. Hlavní složku armád v této době tvořili etničtí Libyjci, kteří se od poloviny Nové říše usidlovali v Egyptě a byli zde silně, i když nikoli zcela, egyptizováni; nejzávažnější odlišností bylo, že si stále uchovávali svou původní kmenovou organizaci. Na počátku Třetí přechodné doby už jejich přítomnost výrazně změnila skladbu obyvatelstva v Dolním Egyptě, takže libyjští náčelníci území fakticky ovládali. Výrazem jejich postavení se stalo spříznění s panující dynastií; není proto překvapivé, že nástupcem posledního panovníka 21. dynastie se bez jakéhokoli problému stal jeho zeť libyjského původu Šešonk I. Nová dynastie sice věnovala intenzivní úsilí obnovení centralizované vlády, ale využívala k tomu obsazování úřadů příslušníky rodiny; významná role královských příbuzných nakonec vedla „k vytvoření polonezávislých provinčních vedlejších dynastií, které si v některých případech dokonce nárokovaly královské postavení.“ Na rozdíl od předcházejících období ovšem politická decentralizace nebyla pokládána za negativní jev, ale v souladu s tradicí libyjského kmenového zřízení byla pojímána jako odpovídající forma vlády. V Egyptě tak vznikla „federace poloautonomních vladařů, formálně podřízených a často pokrevně spřízněných s nejvyšším vládcem-králem.“ Relativně samostatnými politickými centry této doby byla např. města Džanet, Mennofer, Per Bastet, Džedet, Sau a další.\n\nVzájemných sporů mezi místními vládci v deltě a nezájmu hornoegyptských vlád o dění v Núbii využili králové nově mezi tím vzniklé kušitské říše Kašta a zejména jeho nástupci Pije a Šabaka: ovládli vojensky Horní Egypt a po porážce severní koalice byli uznáni za panovníky celého Egypta. Nová 25. dynastie, která proto někdy bývá přiřazována k Pozdní době, nicméně zcela zachovala dosavadní decentralizované politické zřízení; pravděpodobně si její králové uvědomovali, že obnovení silného Egypt by bylo v rozporu s jejich ovládnutím země. Namísto toho usilovali svou autoritu upevnit podporou a přetvořením ideologické náboženské role faraonů, v jejímž rámci všestranně odkazovali na tradice Staré říše. Král Taharka se také pokusil o získání vlivu v Levantě. Od konce první třetiny 8. století př. n. l. se proto místní egyptští vládci ocitli ve vleku mocenského střetávání mezi Kušity ovládajícími Egypt a Asyrskou říší, v jehož důsledku Asyřané nakonec zemi dobyli. Pokusili se využít stávajícího politického uspořádání k vytvoření systému vazalských egyptských států navzájem natolik znepřátelených, aby neohrožovaly postavení Asýrie v Levantě, současně však natolik silných, aby s asyrskou pomocí dokázaly zabránit nové invazi Kušitů. Hlavní roli v této organizaci měl hrát místní vládce ze Sau Neko I., jehož rod nakonec dosáhl obnovy egyptské nezávislosti.\n\nPozdní doba připadá přibližně do let 665–332 př. n. l. a zahrnuje období 26., 27., 28., 29. a 30. dynastie a období 2. perské nadvlády.\n\nEgypt se v tomto období poprvé ve své historii dostal do kombinace mocenského a kulturního tlaku významných civilizací, které se od 2. třetiny 1. tisíciletí př. n. l. prosazovaly v oblasti východního Středomoří a Předního východu. V mocenském střetávání novoasyrské, novobabyloské a Perské říše a jejich expanzivní politiky, k nimž se později významným způsobem připojil i vliv řeckých městských států, byli Egypťané nuceni využívat kombinaci koaliční politiky a preventivní vojenské konfrontace. Přes významné úspěchy v obou těchto oblastech (např. Neko II. krátkodobě opět rozšířil egyptský vliv až k Eufratu) byla neustále přítomna hrozba útoku ze strany konkurentů. Navíc Egypt přišel o tradiční zdroje svého bohatství – Núbii a oblast Syropalestiny, což znamenalo výraznou nevýhodu ve srovnání s mnohem většími prostředky, jimiž disponoval hlavní nepřítel – Persie. Významné postavení armády, řeckých žoldnéřů a vůbec financování válečných operací se proto v Pozdní době staly klíčové pro zajištění stability královské moci a nezávislosti Egypta.\n\nNovým mocenským a civilizačním výzvám egyptská kultura čelila výraznými archizačními tendencemi – oficiální politika 26. dynastie, všeobecně akceptovaná celkem společnosti, programově hledala v rámci tzv. sajské renesance inspiraci v idealizovaných politických a uměleckých formách předchozích slavných období, zejména Staré říše, na nichž ovšem stavěla vlastní kulturní důraz. Prožitek nebezpečnosti a nestability jistot okolního světa vedl k prohlubování osobní zbožnosti a k pocitu závislosti na vůli bohů, jíž se podle soudobých představ nemohou vyhnout ani panovníci.\n\nNa počátku Pozdní doby syn Nekona I. Psammetik I. úspěšně překonal decentralizační tendence pramenící z politického uspořádání Třetí přechodné doby a nová 26. dynastie vládnoucí ze Sau dosáhla výrazných úspěchů v obnově vnitřního uspořádání a s ohledem na jeho proměnlivost i mezinárodního postavení říše. Její králové prováděli rozsáhlý stavební program, jenž zahrnoval i obnovu v té době už starobylých monumentů. Podle Hérodotova podání v době Ahmose II. byl v Egyptě vůbec \"„největší blahobyt, a to jak z toho, co řeka dávala půdě, tak z toho, co dostávali od půdy lidé, a bylo prý v něm tehdy celkem dvacet tisíc obydlených měst.“\" Vzrůstající perské moci se pokusili čelit aliancemi s ostatními ohroženými státy. První z nich ovšem vzala za své porážkou lýdského krále Kroisa v roce 547 př. n. l.; po zániku novobabylonské říše v roce 539 př. n. l. a po ukončení spojenectví se samským tyranem Polykratem nakonec zůstal Egypt bez spojenců.\n\nPo bitvě u Pelúsia v roce 525 př. n. l. jej Kambýsés II. ovládl. První perští velkokrálové usilovali o určitou formu dorozumění s egyptskou společností a aktivně vystupovali v tradiční roli faraonů, jak o tom svědčí např. významný hodnostář této doby Vedžahorresnet. V Egyptě nicméně opakovaně propukala povstání, jejichž potlačení ze strany Peršanů vyžadovala pro značnou odlehlost země poměrně velké úsilí, a která ochotu ke spolupráci narušovala a vedla k utužování okupačního režimu. Mezi lety 404–343 př. n. l. opět vládly domácí dynastie, ale nezávislý Egypt byl pro Peršany nepřijatelný, neboť představoval nebezpečí pro strategickou rovnováhu západní části jejich říše. Artaxerxés III. proto zorganizoval „dokonce tři velké útoky, aby tuto ztracenou, ale vysoce nebezpečnou provincii“ znovu dobyl. Perskou nadvládu v zemi o desetiletí později definitivně ukončil Alexandr Veliký.\n\nŘecko-římská doba připadá do let 332 př. n. l.–395 n. l. a zahrnuje dále různě označovaná období: vládu Alexandra Velikého a jeho formálních nástupců (Makedonskou dobu), vládu panovníků z rodu Ptolemaiovců (Ptolemaiovskou dobu) a po roce 30 př. n. l. období nadvlády Římské říše (římskou dobu). Rok 395 jako konec tohoto období je ve skutečnosti zcela formální a má jen periodizační význam; Egypt v důsledku rozdělení říše připadl pod vládu východořímského konstantinopolského dvora, takže zcela plynule bez jakýchkoli výrazných změn navazuje období označované jako Byzantská doba. Řecko-římská doba je někdy pokládána za součást nikoli už starověkých egyptských dějin, ale dějin antických, Byzantská doba za součást raného středověku.\n\nEgypt se této době stal součástí širšího středomořského okruhu helénistických monarchií a posléze římského impéria. Tato situace byla zcela nová: třebaže v předchozích staletích zemi už cizí dobyvatelé několikrát ovládali, jejich vláda až doposud nepřinášela zásadní střet kultur. S příchodem Alexandra Velikého a s vládou jeho nástupců ovšem do egyptského světa vstoupila antická civilizace, jejíž preference byly od těch egyptských zcela odlišné, ale noví egyptští vládci se s ní ztotožňovali více než s tradiční egyptskou kulturou. S výjimkou Kleopatry VII. žádný z ptolemaiovských králů, římských císařů či jejich vyšších úředníků neovládal egyptštinu a sídlem vlády byla Alexandrie – po všech stránkách řecké město ležící na mořském pobřeží mimo vlastní území tradičního Egypta. Existovaly i smíšené sňatky a někteří Egypťané dosahovali za Ptolemaiovců významných míst, nicméně Řekové a po nich i Římané obecně pokládali Egypťany za primitivní a opovrženíhodné. „Ptolemaiovská královská moc se ve všech ohledech izolovala od svých egyptských poddaných“ a v římské době byli rodilí Egypťané vyloučeni z účasti na správě země.\n\nŘečtí a římští panovníci egyptské tradice podporovali a využívali potud, pokud byly politicky výhodné pro udržení a efektivní vykonávání jejich vlády. V řecko-římské době se proto v Egyptě rozvíjely vedle sebe dvě odlišné kultury – egyptská a antická – s jen velmi řídkými a kromě helénistické adaptace některých egyptských náboženských představ nijak významnými pokusy o synkretismus. Naopak mezi nimi byl vzájemný odpor, byť v určitých etapách zakrývaný jistým stupněm životaschopné spolupráce. Důsledky „dvojího Egypta“ se ovšem pro tradiční kulturu ukázaly jako osudné: „královský dvůr se nerozvíjel kolem egyptských kultů v jejich původní podobě a egyptská aristokracie se začala přiklánět ke středomořským zvyklostem, což znamenalo ztrátu podpory pro tradiční přístupy“ charakteristické pro staroegyptskou civilizaci, a to včetně přístupů uměleckých.\n\nV rámci svého tažení proti Perské říši vstoupil v roce 332 př. n. l. Alexandr Makedonský bez boje do Egypta. Ve vztahu k domácímu obyvatelstvu přijal tradiční roli egyptských faraonů a podobně jako předtím Peršané převzal s jen minimálními úpravami i dosavadní správní systém. V ostatních (a z dlouhodobé perspektivy zásadnějších) ohledech však jeho rozhodnutí, v jejichž realizaci a rozvíjení pokračoval jeho faktický a od roku 305 př. n. l. i formální nástupce Ptolemaios I. a stejně tak i jeho následníci, předznamenala zcela zásadní změny. Alexandrie, centrum nové vlády, byla zjevně projektována jako antické přístavní obchodní město otevřené směrem k řeckému světu a současně umožňující přes kanál spojující Nil s Rudým mořem i přístup k dále ležícímu Orientu. Z pohledu Řeků neležela v Egyptě, ale „u Egypta“; tím se vláda osvobodila od civilizační i administrativní zátěže tradičních faraonských metropolí v nilském údolí. Ve vztahu k domácímu obyvatelstvu pro ni zdejší tradice byly praktickým nástrojem politiky, zatímco vůči řeckému světu, silně a dávno fascinovanému faraonskou civilizací, je využívala jako „exotické koření“ zvyšující její vliv a prestiž. Snad nejlépe oba tyto přístupy ilustruje nově zavedený kult boha Sarápida jako hlavního boha egyptských Řeků a chrámy typu mammisi, v nichž bylo oslavováno narození božského dítěte ztotožňovaného s panovníky.\nV řecko-makedonské mocenské ideologii byli Alexandr a jeho ptolemaiovští následníci oprávněni vládnout Egyptu jako své kořisti „získané v boji“, a proto s ním mohli nakládat jako se svým majetkem podle libosti. Takto zemi pokládali za svou hospodářskou základnu pro realizaci hlavního soudobého cíle helénistických panovníků – „získat slávu a sehrát skvělou roli na velkém jevišti řecko-makedonských dějin, dokonce i za jeho hranicemi,“ což vyžadovalo efektivní mobilizaci hospodářských zdrojů země vedené loajálním, tedy řeckým aparátem. Do Egypta proto přicházela vlna řecko-makedonských přistěhovalců (vedle Alexandrie soustředěných především do Naukratidy a Ptolemaidy), kteří sice v celkovém počtu obyvatelstva byli nevelkou menšinou, ale vládou byli po všech stránkách privilegováni a využíváni pro doplňování všemocné byrokracie závislé na tlumočnících. Egypťané naproti tomu tvořili víceméně podřadnou vrstvu a přestože celkové bohatství Egypta rostlo, nejen že na něm měli jen malý podíl, ale jejich postavení se v tomto ohledu zhoršovalo. Vládnoucí elitu většinově pokládali za odmítané a nenáviděné cizince, o čemž podává pozdní svědectví např. skladba \"Hrnčířova věštba\".\n\nObdobí největšího rozkvětu ptolemaiovské říše a tamní helénistické kultury trvalo do konce druhé třetiny 3. století př. n. l.: v mocenském střetávání se seleukovskou říší a antigonovskou Makedonií králové Ptolemaios I., Ptolemaios II. a Ptolemaios III. ovládli a víceméně i udrželi vládu nad Kyrenaikou, Kyprem a značnou částí egejské a syropalestinské oblasti a alexandrijské Músaion se světoznámou knihovnou se stalo střediskem vědeckého bádání a vzdělanosti, v němž působili významní učenci z celého antického světa. Od přelomu 3. a 2. století př. n. l. ale byla královská rodina pravidelně zasahována dynastickými krizemi, došlo k postupné ztrátě mimoafrických území a v zemi propukala domorodá povstání; v letech 205–186 př. n. l. v Horním Egyptě dokonce postupně vládli dva samostatní králové Harmachet a Anchmachet. Egypt se stával nestabilním státem, což mělo destruktivní vliv zejména na hospodářství a vedlo k posilování další nespokojenosti rodilých Egypťanů. Ptolemaiovci se těmto procesům pokusili v domácí politice čelit kombinací mocenského tlaku a snahy o zajištění si podpory egyptského kněžstva, neboť v jeho dobré vůli spatřovali klíč k získání domácího obyvatelstva, a v zahraniční politice spojenectvím s Římem, který se po 2. punské válce stával dominantní mocností v celém Středomoří, takže od počátku 2. století př. n. l. byl jediným garantem egyptské nezávislosti a stále častěji autoritativně rozhodoval o obsazení egyptského trůnu.\n\nPo bitvě u Actia a po smrti Kleopatry VII. ovládl na přelomu let 31/30 př. n. l. Egypt Octavianus Augustus a připojil jej k říši jako provincii Aegyptus se zvláštním statutem. I v jejím rámci ovšem zůstal zemí kulturně svébytnou: zatímco ve většině jiných provincií římský vliv postupně ovládl domácí kultury, v Egyptě zůstala římská doba „pouhou epizodou v kontinuitě předchozích období“ vývoje faraonské civilizace. Podobně jako tomu bylo v případě Ptolemaiovců, podporovali Římané z politických důvodů domácí tradice, zejména náboženství. Na druhou stranu ovšem právě kulturní rozdíly a jistá „bizarní izolovanost“ Egypta mohly být důvodem poněkud nepřátelského a podezřívavého postoje Říma.\nŘímský zájem se téměř výhradně soustředil na využití hospodářského potenciálu země a jeho odvádění do jiných částí říše – např. celá jedna třetina obilí dodávaného do města Říma pocházela právě z polí podél Nilu. Tohoto významu Egypta si ostatně povšimli už soudobí autoři: byl podle nich \"„nejdůležitější částí říše, protože dodává obilí… Římský lid totiž nevydrží hlad.“\" Neméně významné bylo nerostné bohatství v podobě ušlechtilých druhů kamene a samotná geografická poloha Egypta mezi Středozemním a Rudým mořem, která z něj učinila zprostředkovatele obchodu s luxusními předměty dopravovanými do Říma přes Indický oceán z Orientu. Tento odliv zdrojů vedl k postupnému zchudnutí všech společenských vrstev a k útěkům zemědělců z půdy. Pod římskou správou proto docházelo k neustálému poklesu hospodářské i politické stability, který vyvrcholil na konci 2. a na začátku 3. století. Když došlo v Dolním Egyptě v roce 171/172 k rozsáhlému povstání proti římské nadvládě, Římané tuto tzv. Vzpouru pastýřů doprovázenou hladomorem a epidemiemi velmi brutálně potlačili a napříště byla vůči specificky egyptským zvyklostem uplatňována cesta ničení nebo pasivního nezájmu. To vzhledem k tradičnímu postavení státní moci jako hlavního garanta a motoru kulturního dění předznamenalo jejich konečný úpadek. V roce 201 bylo sice řadě měst uděleno právo samosprávy, které do poloviny 3. století vedlo k jejich intenzivnímu rozvoji, ale slibný vývoj byl zastaven pustošením provázejícím římské potlačení expanze palmýrské královny Zenobie a opakovaných vzpour Alexandrijců, stejně jako\nDiocletianovým zrušením samostatné egyptské měny v roce 296 a ediktem o cenách z roku 301.\n\nV zemi se navíc i přes pronásledování intenzivně šířilo křesťanství, které se už od svého objevení se v Egyptě a zvláště pak po svém uznání Ediktem milánským stavělo vůči dědictví faraonské civilizace velice negativně a vědomě usilovalo o oddělení od minulosti a o její zničení, což bylo zásadní s ohledem na fakt, že alexandrijským patriarchům v určitých obdobích místní správa fakticky a někdy dokonce i formálně zcela podléhala. Významným představitelem této snahy byl ve 4. a 5. století vedle patriarchů Theofila a Kyrilla i Šenúte, představený Bílého kláštera v Sohágu ve středním Egyptě. Jako nejpodstatnější se ukázalo odmítnutí hieroglyfické tradice: tím, že křesťanští spisovatelé pro překlad svých posvátných textů do pozdní egyptštiny – koptštiny nepoužili „nečisté“ tradiční písmo (tj. písmo hieroglyfické nebo na něm založená písma hieratické či démotické), ale vytvořili pro tyto potřeby nové koptské písmo odvozené z alfabety, zahájili tím proces rychlého úpadku znalosti čtení staroegyptských textů a tím i srozumitelnosti celé dosavadní kultury.\n\nV roce 395 při rozdělení říše na západní a východní část připadl Egypt Byzanci, na níž jej roku 640 dobyli Arabové. Pod jejich vládou došlo k postupné islamizaci.\n\nPro správní účely byl starověký Egypt rozdělen na \"nomy\" (z řeckého slova \"nomos\" – kraj; ve staré egyptštině byly nazývány \"sepat\"). Rozdělení do nomů můžeme vysledovat zpět až do předdynastického období (před rokem 3100 př. n. l.), kdy byly nomy původně autonomní městské státy. Nomy zůstaly stejné po více než tři tisíciletí. Jak oblasti jednotlivých nomů, tak jejich pořadí číslování zůstaly pozoruhodně stabilní. V systému, který přetrval po většinu historie faraonského Egypta, byla země rozdělena do 42 nomů: Dolní Egypt zahrnoval 20 nomů, zatímco Horní Egypt byl rozdělen do 22.\n\nKaždý nom byl řízený nomarchou, oblastním správcem, který byl v čele krajského úřadu. Funkce nomarchy byla v prvopočátku centralizovaného Egypta funkcí přidělovanou faraonem, nicméně jejich moc rostla až si vydobyli dědičnost svého úřadu. Nakonec získali takovou moc, že způsobili pád Staré říše a začátek prvního přechodného období, v němž král neměl skoro žádnou moc a země byla de facto rozdrobena na malé autonomní státečky. I když si nomarchové zachovali dědičnost svého úřadu po obnovení centrální moci, faraon měl stále možnost současného nomarchu odvolat, či dokonce zbavit celou rodinu této výsady a jmenovat úplně nového nomarchu.\n\nVláda starověkého Egypta ukládala svým lidem několik rozdílných daní. Protože během tohoto časového období nebyla v Egyptě žádná známá forma měny, byly daně spláceny „v naturáliích“ (produkty nebo prací). vezír (ve starověké egyptštině \"catej\") kontroloval daňový systém státních úřadů. Úřady musely denně podávat zprávu o množství dostupných zásob a kolik bylo očekáváno do budoucna. Daně byly spláceny v závislosti na řemesle osoby. Vlastníci půdy platili daně v zrnu a jiné produkci vypěstované na jejich pozemcích. Řemeslníci platili daně ve zboží, které vyprodukovali. Lovci a rybáři platili daně v úlovcích z řek, močálů a pouště. Jedna osoba z každé domácnosti byla povinna platit \"robotu\" nebo pracovní daň tím, že dělala každý rok pár týdnů na veřejných pracích, jako kopání kanálů nebo dolování. Bohatší aristokracie si však mohla najmout chudšího člověka, aby jejich pracovní daň splnil.\n\nPůdu vlastnil panovník a bohatší vrstva, k obdělávání byla rolníkům propůjčena. Ti pak platili panovníkovi daně v naturáliích.\n\nRok zemědělce se dělil na tři roční doby. Jedna roční doba se nazývala \"šemu\" (sucho), kdy hladina Nilu byla nejníže, druhá \"achet\" (záplava), kdy vody začalo přibývat a proudila rychleji a třetí \"peret\" (vycházení), kdy se vody po záplavě stahovaly z polí.\n\nNa začátku doby peret, která trvala od poloviny listopadu do poloviny března začali rolníci se zemědělskými pracemi, období šemu trvalo od poloviny března do poloviny července, do jeho začátku musela být ukončena sklizeň. Pole v té době úplně vyschla. Doba achet začala v polovině července a trvala do poloviny listopadu. Začínal jí egyptský kalendář. Pole byla zaplavena vodou a nedalo se na nich pracovat. Zemědělci opravovali své nástroje, případně pracovali na veřejně prospěšných pracích.\n\nV období peret se zoralo pole a oselo. Hlavními plodinami byl len, špalda, pšenice, ječmen, boby a cizrna. Pole se zavlažovalo vědry vody a kanály propojenými s Nilem. Ty se při poklesu hladiny Nilu zahrazovaly, aby udržely déle vodu.\n\nSklízelo se dřevěnými nebo měděnými srpy, pomocí oslů a býků se snopy vymlátily a pak se províváním zbavovaly nečistot. Zrní se dopravilo do místní sýpky a písaři podle velikosti úrody určily, jak vysoké budou daně.\n\nBohatší vrstvy vlastnily zahrady s fíkovníky a datlovníky. Pěstovalo se také hroznové víno, granátová jablka, okurky, melouny, hrách, petržel, zelí, ředkve, salát, kmín, anýz a koriandr. Kromě ovoce a zeleniny se pěstovaly různé druhy květin – chrpy, máky, chryzantémy, kosatce, hyacinty, lekníny, jasmín,…\n\nVe vesnici se pro práci na polích chovali býci, osli, pro pomoc při práci a jako společníci sloužili také psi. V domácnostech se chovaly kachny, husy a holubi. Vesničané se také starali o stáda koz, ovcí a prasat.\n\nMimo vesnici žili kočovní pastýři, kteří měli za povinnost se hlásit každé dva roky ke sčítání dobytka. Při něm se dobytek rozdělil na část, která byla ponechána, a část, která byla poslána na jatka. Jídelníček také mohl být obohacen divokým ptactvem nebo zvěří.\n\nNa velikost úrody měla velký vliv velikost záplav. Pokud hladina Nilu byla nízká, zůstala půda vysušená a příliš obilí se neurodilo, pokud byla vysoká mohla smést vše, co jí stálo v cestě a vody také tak rychle neopadávaly, takže se nemohlo včas zasít.\n\nVětšina starověkých Egypťanů byli zemědělci, kteří byli pevně svázáni se zemí, kterou obdělávali. Byli registrováni ve svých nomech, a pokud jich bylo zapotřebí někde jako pracovní síly, mohli být hromadně přesunuti. Jejich obydlí, v kterém bydleli s bezprostředními členy rodiny, bylo postaveno ze sušených cihel vyrobených z bláta a navrženo tak, aby zůstávalo chladné i za horkého dne. Uprostřed každého domu bylo ohniště, který hořel buď v kuchyních pod širým nebem, nebo ve dvoře. Součástí výbavy kuchyně byl také často mlýnský kámen pro mletí obilí a malá pec pro pečení chleba. Zdi příbytku byly bíle natřeny a mohly být pokryty závěsy z obarveného plátna. Podlahu tvořila udusaná hlína a na ní byly položeny rákosové rohože, na nichž stály dřevěné stoličky, postele a stoly. Ve zdech byly výklenky pro uložení nádobí a textilu, nebo pro uložení věcí sloužila dřevěná truhla.\n\nŽivot Egypta se rozvíjel kolem Nilu, na kterém byl, více než jakýkoli jiný Egypťan, závislý především rolník. V červenci začala voda stoupat a zaplavila zemi. V této době rolníci pracovali na stavbách určených faraonem. Od listopadu se vody Nilu vracely do svého koryta, půda bylo poorána; po osetí se přistoupilo k používání a udržování zavlažovacích kanálů. Během sklizně stanovili výběrčí výši daní pro každého rolníka. Na konci měsíce března se konaly žně za pomoci srpů s ostřím z křemene. Obilí bylo podupáno dobytkem s cílem oddělit zrno od plev, které byli dosud spojené. Tento proces následoval rytmus stoupání vody Nilu, což záviselo na ročních dobách, a to se odrazilo v celém životě Egypta podle cyklů předepsaných složitým kalendářem, který obsahoval tři typy roku: pevný neboli rok Síria, nestálý neboli obvyklý rok a rok tropický neboli solární, podle kterého se řídily všechny zemědělské práce.\n\nStarověcí Egypťané kladli velký důraz na hygienu a vlastní vzhled. Většinou se koupali v Nilu a používali měkké mýdlo vyrobené ze zvířecího tuku a křídy. Muži si holili celá těla a pokrývali je pro zakrytí zápachu vonnými parfémy a mastmi. Šaty byly vyrobeny z jednoduchého plátna bílé barvy, muži nosili obvykle pouze krátkou bederní roušku, u části úředníků zakrývala tělo od krku dolů dlouhá škrobená suknice. Ženy oblékaly dlouhé šaty, které poměrně těsně přiléhaly k tělu. Muži i ženy horních vrstev nosily paruky a šperky. Děti se obešly bez šatů do doby než dospěly, to je asi do věku 12 let. V tomto věku podstoupili chlapci obřízku a jejich hlavy se vyholily. Matky byly odpovědné za péči o děti, zatímco otec poskytoval rodině příjem.\n\nZáklad stravy běžného Egypťana se skládal z chleba a piva z ječmene, doplněného zeleninou jako jsou luštěniny, cibule a česnek, a ovocem jako jsou datle a fíky. Víno a maso bylo svátečním jídlem, zatímco u vyšších tříd to byl pravidelný základ stravy.\n\nPro ty, kteří si to mohli dovolit, byla populární zábavou hudba a tanec. Mezi první nástroje patřily flétny a harfy, zatímco nástroje podobné trubkám, hoboji, a píšťalám se vyvinuly později. V období Nové říše používaly při hudební zábavě Egypťané zvonky, činely, tamburíny, žestě a dovážené loutny a lyry z Asie. Při náboženských ceremoniích bylo důležité sistrum (druh chrastítka).\n\nStarověcí Egypťané se ve volném čase těšili z různorodých činností, včetně her a hudby. Senet byla stolní hra, kde se podle náhodného padnutí nějaké značky pohybovalo žetony po obdélníkové desce s nejčastěji třiceti poli. Podobnou hrou byl mehen, který se hrál na kruhové desce. Mezi dětmi bylo populární žonglování, míčové hry a zápas. Bohaté vrstvy se bavily lovem a plavbou po Nilu.\n\nStarověcí Egypťané vyznávali polytheistické náboženství, tedy náboženství obsahující mnoho božstev. Toto náboženství existovalo v mnoha podobách, které společně koexistovaly ve stejný čas na různých místech země. Přesto však většina pantheonu byla společná pro celý Egypt, třebaže role některých bohů/bohyň ve fungování světa se mohly, v závislosti na kraji, více či méně lišit. Existovalo několik rozdílných mýtů o vzniku světa, kde v čele každého z nich stálo jiné božstvo.\n\nPřes svou variabilitu byly mnohé aspekty tohoto náboženství společné pro celý Egypt, a proto hovoříme stále o egyptském náboženství.\nVýznamnou roli v egyptské mytologii hrál posmrtný život. Významné osoby (faraoni, kněží, vysocí úředníci) byly mumifikovány a uloženy do hrobek, spolu s velkým bohatstvím (například Tutanchamonův poklad). O tom, zda dotyčná osoba půjde do Říše mrtvých rozhodoval tzv. 'Usirův soud'. V opačném případě duše nebo srdce (záleží na verzi mýtu) pozřela Amemait (=velká požíračka), démon s hlavou krokodýla, tělem lva a zadkem hrocha. To pro dotyčného znamenalo definitivní smrt a žádný posmrtný život.\n\nDalší věcí, která značně ovlivňovala život Egypťanů a která byla součástí náboženství, je pojem maat. Tento pojem byl jedním ze základních kamenů (nejen) náboženského myšlení starověkých Egypťanů – jeho dodržování mělo zajistit stabilitu světa a jeho řádný chod. O jeho důležitosti vypovídá i fakt, že i faraon, který byl v jistém smyslu sám chápán jako božská (tedy z pravidel lidského světa vyňatá) bytost, byl tomuto principu podřízen a jeho hlavním úkolem bylo nést zodpovědnost za dodržování \"maat\". Ve staroegyptském náboženství tento princip představovala bohyně Maat, která byla bohyní pravdy a ztělesněním řádu.\n\nSamotné slovo \"maat\" je pro svou komplexnost jen obtížně přeložitelné a spojuje v sobě pojmy jako \"„pravda“\", \"„harmonie“\" a \"„stabilita“\" či prostě \"„správné jednání“\". Reprezentuje všechno to, co je správné a nutné pro správný běh věcí. Je to univerzální neměnný kosmický řád zahrnující svět lidí i svět bohů a jejich vzájemné nejen propojení, ale i závislost. Výrazem fungování \"maat\" ve světě bohů jsou především mýty a legendy, ve světě lidském to jsou společenská pravidla a osobní lidská mravnost. V důsledku toho v egyptském pojetí splývalo respektování morálních pravidel v jedno s podporováním a udržováním kosmického řádu, jejich nedodržování naopak mohlo vést k jeho narušení. Zhroucením \"maat\" by došlo k zániku světa a vítězství chaosu (egyptsky \"isfet\").\nSamotné náboženství prošlo během tisíců let své existence i jistým vývojem. Za panování králů čtvrté dynastie se do státního náboženství (ta podoba náboženství vyznávaná královským dvorem) dostal na nejvyšší místo sluneční bůh Re. V téže době se součástí královské titulatury stala fráze „\"sa-Ré\"“, znamenající syn Reův. Když později (ke konci druhého přechodného období) došlo k obnovení jednotného egyptského státu a vyhnání hyksóských panovníků ze země, pravilo se, že faraon a jeho armáda to dokázali, protože byli chráněni vesetským bohem Amonem, který se v Nové říši dostal na vrchol státního pantheonu. Ale protože zde byla konkurence v podobě boha Rea, došlo nakonec v tomto pojetí k jejich splynutí: Amon-Ré. Původní podoby samostatných bohů však nezanikly a Amon-Ré, psaný též jako Amonra, se stal novým božstvem.\n\nVe Třetím přechodném období, v pozdním období a hlavně pak v Ptolemaiovském období byl Egypt pod silným řeckým vlivem (tzv. helenizace), která se promítala i do náboženství. Za Ptolemaiovců se v egyptském pantheonu objevuje jako Esetin manžel bůh Serapis, což je božstvo spojující v sobě aspekty řeckého Dia a egyptského Usíreva. Helénský vliv na kulturu a náboženství však byl nejsilnější v Alexandrii a čím jižněji v Egyptě, tím v menší míře se helénizace projevovala. Zároveň však ovlivňování probíhalo i opačným směrem a například kult bohyně Eset se postupně rozšířil po celé Římské říši a její chrám lze nalézt i v troskách Pompejí.\n\nRaná forma písma se objevuje již v období 3. tisíciletí př. n. l. Pro zápis se používalo nejdříve hieroglyfického písma, z něhož později vzniklo na papyry používané písmo hieratické a démotické. Hieroglyfy se psaly zleva doprava, zprava doleva nebo shora dolů. Orientace textu se pak dala určit podle orientace určitých znaků. Hieroglyfické písmo rozluštil v roce 1822 Jean-François Champollion, díky nálezu Rosettské desky.\n\nPsalo se na papyrus, svitky vyrobené ze zvířecí kůže, střepy nádob a úlomky vápence (tzv. ostraka), dřevěné desky potažené štukem. Text se také vytesával do kamene nebo maloval na stěny hrobek.\n\nJazykem používaným pro zápis byla archaická egyptština (používaná před rokem 2600 př. n. l.), stará egyptština (2600 př. n. l. – 2000 př. n. l.), střední (klasická) egyptština (2000 př. n. l. – 1300 př. n. l.), nová egyptština (1300 př. n. l. – 700 př. n. l.), démotština (7. století př. n. l. – 5. století n. l.) a koptština (4. století n. l. – 17. století n. l.). Za doby Ptolemaiovců a později v Římské době byly některé texty psány i v řečtině.\n\nNalezené texty mají náboženský obsah, autobiografický, byla psána naučení pro následníky trůnu, sepsány byly činy některých faraonů. Také byly nalezeny texty obsahující povídky a bajky, matematické a lékařské texty a poezie.\n\nNejstarší známý text obsahují štítky nalezené v hrobce U-j, nacházející se v Abydu. Zpočátku se zaznamenávaly pouze údaje související s administrativou, činy panovníků a náboženské texty. Později, hlavně v období Nové říše, došlo k rozvoji staroegyptské literatury a zápisu povídek, pohádek, bajek, poezie a matematických a lékařských textů. Vznikly také texty, které obsahovaly rady do života (Egyptská naučení).\n\nNejznámějšími náboženskými texty jsou Texty pyramid a Texty rakví, které vznikaly v době Staré říše a Střední říše jsou psány střední (klasickou) egyptštinou. V období Střední říše vznikl Příběh Sinuhetův. Texty, vzniklé během období Nové říše byly psány v nové egyptštině.\n\nEgypťané věřili v pokračování života po smrti. V říši mrtvých vládl bůh Usirew (Usir). V říši mrtvých žije lidská duše dál plnohodnotných životem, ale jen za určitých podmínek.\nMumifikace byla nedílnou součástí smrti pro každého starého Egypťana. Mumifikace měla dvě podoby, přirozenou a umělou. Bytost pro ně byla součást elementů. Tělo bylo určeno ke smrti. Srdce bylo centrem citů, emocí a racionálního uvažování, bylo také pomyslným vstupem do ráje prostřednictvím vah boha Anupa. Podle Knihy mrtvých je srdce položeno na váhu, na druhé misce je položeno pero, to symbolizuje pravdu a spravedlnost. Pokud bude tělo zemřelého těžší než pero, projeví se tak vina zemřelého. Zemřelý tak musí pronést doznání. Srdce tak určuje, zda bude mrtvému uložena odměna nebo trest. Umělá mumifikace by měla probíhat takto: nejdříve byl vyňat mozek pomocí nosní dutiny, poté byla speciální tekutinou vypláchnuta dutina lebeční, nabroušeným kamenem byla rozříznuta dutina břišní a vnitřnosti byly vyjmuty a omyty. Břišní dutina se naplnila vonnými rostlinami. Poté se tělo sedmdesát dní potíralo natronem, aby se tělo vysušilo. Proti ochabnutí bylo tělo vycpáno jílem, drtinami a dalšími materiály. Pryskyřicemi a oleji promazané tělo bylo zavinuto do bílých lněných obinadel, mezi které se vkládaly amulety. Na víčka se položily kamenné oči. Při přirozené mumifikaci docházelo k vysušení mrtvoly v pouštním písku. Vnitřní orgány kromě srdce a ledvin byly vyjmuty a uloženy v kanopách. Kanopy jsou nádoby, které slouží k uložení vnitřních orgánů balzamovaného člověka.\nV Egyptě bylo nejhorším zločinem zohavení a zničení mrtvoly, neboť tak byla podmínka pro posmrtný život zničena.\nEgypťané nemumifikovali jen lidi, ale i některá zvířata, která byla uctívána, např. býci, kočky.\n\n\n\n"}
{"id": "143615", "url": "https://cs.wikipedia.org/wiki?curid=143615", "title": "Kompozitní materiál", "text": "Kompozitní materiál\n\nKompozitní materiál, nebo zkráceně kompozit, je obecně vzato materiál ze dvou nebo více substancí s rozdílnými vlastnostmi, které dohromady dávají výslednému výrobku nové vlastnosti, které nemá sama o sobě žádná z jeho součástí.\n\nJedním z nejznámějších kompozitních materiálů je železobeton, kompozit z ocelových drátů a betonu (beton je kompozit z kameniva a cementu), dalším známým zástupcem je skelný laminát, kompozit ze skleněných vláken a pryskyřice, obvykle polyesterové. Hojně užívaný kompozitní materiál je asfaltová směs na výrobu povrchu komunikací.\n\nDalšími zástupci jsou kompozity z vláken uhlíkových a aramidových, ze kterých se vyrábějí extrémně pevné a lehké díly pro konstrukce letadel a raket, užití mají i v automobilovém průmyslu a v ozbrojených složkách (neprůstřelné vesty).\n\nObvykle jedna ze součástí dodává výrobku pevnost a druhá slouží jako pojivo.\n\nPřednosti kompozitních materiálů tkví zpravidla především v jejich hmotnosti. Oproti tradičním ocelovým součástem mají i při větším objemu stále podstatně nižší hmotnost, což usnadňuje jejich přepravu a rychlou a snadnou montáž a demontáž. Kompozitní materiály se výrazněji nedeformují (jejich mez elasticity odpovídá mezi pevnosti). Mají velmi vysokou mez únavy a jsou stabilní a spolehlivé. Kompozitní materiály mají výbornou ohnivzdornost v porovnání s lehkými slitinami, nicméně výpary mohou být toxické. Nevýhodou kompozitních materiálů s epoxidovou matricí může být citlivost na ředidla. Jiné běžné chemikálie užívané ve strojích jako oleje, plastická maziva, rozpouštědla, barvy či ropa kompozity nepoškozují. Kompozity stárnou v závislosti na vlhkosti a teplotě.\n\nVyrábí se i třísložkové kompozity, které tvoří nosná složka (vlákna, střiž, tkanina, termoplastická folie), pojivo (reaktoplastické a termoplastické pryskyřice, kaučuky) a plnivo (anorganické – slída, křemen, sklo; organické – dřevěná moučka).\n\nNežádoucí může být nasákavost kompozitů. Kromě vynikajících mechanických a pevnostních charakteristik mají kompozitní materiály absolutní odolnost proti korozi i v agresivním prostředí, včetně UV záření, a výborné tepelně izolační vlastnosti. Kompozitní materiály jsou stálobarevné a laminátové konstrukce jsou prověřeny dlouhodobým provozem. Variabilita tvarů a barev bez omezení umožňuje dokonalé přizpůsobení specifiku dané stavební struktury.\n\n\n"}
{"id": "143618", "url": "https://cs.wikipedia.org/wiki?curid=143618", "title": "Tomáš Vorel", "text": "Tomáš Vorel\n\nTomáš Vorel (* 2. června 1957 Praha) je český režisér, scenárista a příležitostný herec. Od roku 1976 působil v satirickém divadle Sklep a pantomimické skupině Mimóza.\n\nŽije v Rabštejně nad Střelou v Plzeňském kraji. V roce 2019 točí nový film \"Cesta domů\".\n\n\n\n"}
{"id": "143625", "url": "https://cs.wikipedia.org/wiki?curid=143625", "title": "Brodce (rozcestník)", "text": "Brodce (rozcestník)\n\nNázev Brodce nese více sídel:\n\n"}
{"id": "143627", "url": "https://cs.wikipedia.org/wiki?curid=143627", "title": "Perlín ostrobřichý", "text": "Perlín ostrobřichý\n\nPerlín ostrobřichý (\"Scardinius erythrophthalmus\" (Linnaeus, 1758)) je nedravá sladkovodní ryba z čeledi kaprovitých.\n\nPerlín je vedle plotice obecné, které se velmi podobá, dalším zástupcem skupiny tzv. \"bílých ryb\". Jeho typickým znakem jsou sytě červené ploutve, díky čemuž si vysloužil přezdívky jako \"červenopeřice\", \"červenka\" atd. Od plotice se liší zejména vyšším tělem (plotice má více „proudnicový“ tvar), dále tmavší duhovkou oka a také postavením břišních ploutví vzhledem k ploutvi hřbetní – perlín má břišní ploutve poněkud předsunuté, zatímco u plotice začínají zhruba ve stejné úrovni jako hřbetní ploutev.\n\nPerlín dorůstá obvykle do délky 30 cm a hmotnosti 0,1–0,30 kg. Největší exempláře však mohou měřit až 40 cm a vážit kolem 1 kg.\n\nPerlín se vyskytuje zejména ve stojatých nebo jen mírně tekoucích vodách s bahnitým nebo písčitým dnem, které jsou hojně porostlé vodním rostlinstvem. Jde tedy zejména o tůně, odstavná ramena, pískovny, rybníky a úseky cejnového pásma, méně často také parmového pásma řek. V České republice se nejhojněji vyskytuje na Jižní Moravě.\n\nPerlín stejně jako plotice žije v hejnech. Mladší exempláře se živí především planktonem a jinými drobnými bezobratlými, postupně se ale téměř výhradně orientují na rostlinnou potravu, například řasy nebo zblochan vodní.\n\n"}
{"id": "143631", "url": "https://cs.wikipedia.org/wiki?curid=143631", "title": ".cr", "text": ".cr\n\n.cr je národní doména nejvyššího řádu pro Kostariku.\n\n\n"}
{"id": "143635", "url": "https://cs.wikipedia.org/wiki?curid=143635", "title": "Kalous", "text": "Kalous\n\nKalous (\"Asio\") je rod čeledi puštíkovití. Zahrnuje 7 druhů ušatých sov, z nichž se na českém a slovenském území běžně vyskytují dva druhy: kalous ušatý a kalous pustovka. Pustovka v Česku ovšem spíš protahuje a zimuje, k zahnízdění dochází jen výjimečně.\n\n\nFosilní zástupci rodu \"Asio\":\n\nJako kalousi jsou také nazýváni další dva druhy podčeledi \"Asioninae\", patří však do jiných rodů:\n\n"}
{"id": "143640", "url": "https://cs.wikipedia.org/wiki?curid=143640", "title": "Jan-Ove Waldner", "text": "Jan-Ove Waldner\n\nJan-Ove Waldner (* 3. října 1965 Stockholm) je švédský stolní tenista.\n\nWaldner vydržel více než 20 let v absolutní světové špičce (svou první medaili na mistrovství Evropy získal v 16 letech) a stal se legendou nejen ve Švédsku, ale i v kolébce stolního tenisu – v Číně. V této zemi byl znám pod přezdívkou „Lao Wa“. Podle výsledků několika anket se v devadesátých letech jednalo (v Číně) o nejoblíbenějšího evropského sportovce – celosvětově byl druhý za basketbalistou Michaelem Jordanem.\n\nJan-Ove Waldner je mezi stolními tenisty všeobecně považován za jednoho z vůbec nejlepších hráčů historie. Patří sice k útočným, avšak velice technickým hráčům s velmi jistým oboustranným topspinem, drivem i smečí. K oceňovaným mimořádnostem jeho hry patří variabilní servisy, velmi přesná a jistá \"krátká hra\" kolem síťky, účinné střídání tempa hry, skvělé bloky a flipy nad stolem, mimořádně efektivní práce nohou a poziční hra. Díky tomu Waldnerova hra působí dojmem neobyčejné lehkosti. Byl dlouhá léta členem švédského reprezentačního týmu, který dokázal opakovaně přehrávat asijské stolně-tenisové velmoci a získávat medaile na mistrovství světa. Bylo to i díky tomu, že v mládí strávil rok na tréninkovém kempu v Číně a naučil se tam hrát proti \"penholderům\". Kromě hry proti útočníkům skvěle ovládal i hru proti obranářům.\n\nV dnešní době Waldner ještě stále aktivně hraje – konkrétně v německé bundeslize. Čeští diváci ho měli možnost vidět v roce (2006) na turnaji Prague Open. Jedná se o praváka s evropským držením pálky.\n\n\n\n"}
{"id": "143645", "url": "https://cs.wikipedia.org/wiki?curid=143645", "title": "Waldner", "text": "Waldner\n\nPříjmení Waldner nosí následující osobnosti:\n"}
{"id": "143649", "url": "https://cs.wikipedia.org/wiki?curid=143649", "title": "Televizní norma", "text": "Televizní norma\n\nJako televizní norma se označuje souhrn standardů kódování signálu pro televizní vysílání. Této normě musí být přizpůsobena zařízení vysílače i přijímače. V analogové televizi definují zejména technické parametry přenosu obrazového signálu, systém kódování barevné informace, případně systém pro vícekanálový zvuk či další informace šířené s televizním signálem (např. teletext). U digitální televize jsou všechny tyto složky součástí jediného systému.\n\nZákladní princip přenosu televizního obrazu je u všech standardů stejný: signál se chápe jako posloupnost rychle následujících snímků (snímková frekvence je nejčastěji 25 Hz), z nichž každý se rozloží na vodorovné řádky, které se snímají zleva doprava a shora dolů (obdobné uspořádání jako u psaného textu na stránce), přičemž se zaznamenává jas a (u barevného vysílání) barva. Ačkoli teoreticky je signál jednoho řádku spojitý, z praktických důvodů je potřeba stanovit konečný limit na šířku pásma vysílaného signálu, takže se stanoví konečné horizontální rozlišení signálu a obraz se tak dělí do diskrétních bodů.\n\nVšechny užívané televizní normy používají prokládání, tj. obraz se snímá a přenáší ob jeden řádek, po přenesení jednoho takového půlsnímku se stejným způsobem přenese druhý půlsnímek obsahující druhou polovinu řádků (obecně ovšem získaných o něco později, půlsnímky se tedy od sebe mírně liší). Cílem této techniky je vylepšení kvality obrazu při zachování potřebné šířky pásma – přestože snímková frekvence je stále např. 25 Hz, zobrazovací frekvence je dvojnásobná, 50 Hz (tato frekvence se odvozuje od frekvence elektrické sítě jednak kvůli jednodušší synchronizaci (dnes už se však řízení síťovou frekvencí nepoužívá), jednak kvůli omezení blikání způsobeného zázněji). V normě PAL se nejprve vysílají liché půlsnímky (půlsnímek obsahující liché, horní řádky), poté sudé, v normě NTSC naopak nejprve sudé a poté liché.\n\nTelevizní vysílání bylo navrženo na tehdy jediné existující obrazovky typu CRT, ve kterých obraz vzniká dopadem elektronového paprsku na luminofor, kterým je potažena skleněná stěna obrazovky. Elektronový paprsek je směrován pomocí silných elektromagnetů. Ve chvíli, kdy elektronový paprsek dokončí vykreslování jednoho řádku, je třeba paprsek přesunout na začátek dalšího řádku, na opačnou stranu obrazovky; totéž platí ve chvíli, kdy je dokončen půlsnímek a elektronový paprsek se musí vrátit do levého horního rohu obrazovky. Takový přesun nelze provést v nulovém čase, v těchto obdobích je tedy potřeba na krátký okamžik elektronový paprsek vypnout, aby na obrazovce nevytvářel stopu. Doba potřebná pro návrat na následující řádek (vodorovný zpětný běh) je rezervována na konci každého řádku, doba potřebná pro snímkový zpětný běh odpovídá fiktivním dodatečným řádkům, tzv. pasivním řádkům, které jsou sice započteny do celkového počtu řádků normy, neslouží však pro přenos obrazového signálu a nezobrazují se (tzv. zatemňovací směs). Jelikož je v době snímkového zpětného běhu elektronový paprsek vypnutý, lze v těchto pasivních řádcích přenášet jiný signál; v praxi se zde přenáší např. teletext, pomocné či synchronizační signály.\n\nŘádkové zpětné běhy se využívají k přenosu synchronizačních impulsů pro horizontální vychylování a synchronizaci obvodů pro přenos barvy (tzv. synchronizační směs). Pro snímkový zpětný běh je rezervováno 25 řádků (23 řádek před prvním půlsnímkem, 25 řádek mezi půlsnímky a 2 řádky po druhém půlsnímku), ve kterých se vysílají synchronizační impulsy pro vertikální vychylování, informace o obrazu (viz též PALplus), časové razítko, signál teletextu, případně titulky pro sluchově postižené.\n\nPůvodně byl televizní signál pouze černobílý; při pozdějším rozšíření na barevný musela být zachována zpětná kompatibilita, aby nebylo potřeba starší černobílé přijímače okamžitě vyměnit. Kvalitní barevná přenosová soustava, jak se systém pro přenos barevné informace také nazývá, se z důvodu zpětné kompatibility musí vypořádat především s těmito úskalími:\nSystémů kódování barevné informace vzniklo několik, každý se používá v jiné části světa a každý se se zpětnou kompatibilitou vyrovnal po svém. Geografické rozšíření jednotlivých barevných přenosových soustav souvisí v mnoha případech s tím, jakou přenosovou soustavu používá některý velký a tím pádem i ekonomicky vlivný sousední stát. Ve světě tedy najdeme oblasti, kde kraluje norma NTSC s mnoha drobnými úpravami, dále oblasti, kde se používá norma PAL a konečně oblasti, kde se používá norma SECAM. Pro úplnost je vhodné zmínit i soustavu MAC, která však není zpětně kompatibilní.\n\nV zásadě je princip přenosu barvy u všech soustav stejný: je potřeba přenést barevnou informaci o třech barvách: Red (červená), Green (zelená) a Blue (modrá), zkráceně RGB. Tyto tři barvy najdeme při pohledu na obrazovku barevného televizního přijímače. Tvůrci přenosových soustav využili skutečnosti, že tři signály jednotlivých barev kromě výsledné barvy nesou současně i informaci o celkovém jasu obrazového bodu. Pokud tedy sečteme příspěvky R+G+B (případně transformované Y+U+V) získáme hodnotu jasu. Jas ale známe, je to vlastně nám dobře známý černobílý obraz. Pokud jednotlivé signály vhodně onormujeme, můžeme z hodnoty jasu a z hodnot signálů dvou barev dopočítat hodnotu signálu barvy třetí. Místo přenosu informace o třech barvách přenášíme informaci o jasu, tedy jasový signál a o dvou barvách, tedy chrominanční signál. Úkol přenosu barvy se tedy podařilo značně zjednodušit a to s ohledem na zpětnou kompatibilitu. Černobílý signál je tedy důležitou součástí v celém systému přenosu barevného televizního signálu. Barevná informace je uložena pomocí kvadraturní amplitudové modulace (NTSC a PAL) nebo pomocí frekvenční modulace (SECAM) do spektra jasového signálu. Spektrum barvonosného signálu je úzké, s čímž souvisí to, že rozlišení barvy není tak vysoké, jako je rozlišení černobílého obrazu. Navíc některé barvy mají rozlišení menší než ostatní, což přímo souvisí s fyziologií lidského vidění. Ve výsledku většina diváků nevnímá nízké rozlišení barvy jako rušivé.\n\n\nObrazový signál se skládá z jasové a barevné složky (přičemž norma musí stanovit \"polaritu\" tohoto signálu: u pozitivní modulace je maximální jas reprezentován maximální úrovní elektrického signálu, u negativní modulace je maximální jas reprezentován nulovou úrovní signálu; většina moderních norem používá kvůli vyšší obrazové kvalitě negativní modulaci, neboť se předpokládá (se znalostí typického šumu), že tmavé skvrny v obraze ruší méně než světlé); tento analogový signál (víceméně spojitý) je před odesláním do vysílače nutno modulovat. Všechny dnešní analogové televizní normy používají pro terestrický přenos jasového obrazového signálu amplitudovou modulaci s částečně potlačeným jedním postranním pásmem (VSB, C3F) – oproti modulaci jen s jedním postranním pásmem (SSB) poskytuje zmenšené postranní pásmo částečnou ochranu proti rušení z vedlejšího kanálu a především tato modulace umožňuje přenos stejnosměrné složky a signálů s velmi nízkou frekvencí, což jsou v obrazovém podání scény typu celá černá obrazovka, celá bílá obrazovka nebo jakýkoliv šedý či barevný odstín po celé obrazovce a pro nízké frekvence jde o scény, kdy se jas mění na ploše obrazu velmi pozvolna. Původně bylo také toto řešení technicky snáze zvládnutelné, dnes se zachovává zejména z historických důvodů.\n\nV analogové televizi se zvuk přenáší zásadně nezávisle na obrazu. Obrazová a zvuková složka se zpravidla kombinují před vysílačem, někdy je však lze i vysílat zcela odděleně. Ve většině dnes používaných norem se zvuk vysílá pomocí běžné frekvenční modulace podobně jako u rozhlasu. Pro přenos vícekanálového zvuku existuje několik standardů: NICAM (používaný v několika evropských a asijských zemích) je digitální formát využívající 14bitovou PCM s vzorkovací frekvencí 32 kHz a vysílaný s modulací QPSK, MTS (používaný v Americe a na Tchaj-wanu) do signálu NTSC multiplexuje rozdílové složky pro levý a pravý signál, německý Zweikanalton (označované též A2, FM-FM, IGR, německé stereo, i dalšími názvy; používá se i v Česku, kde se označuje jako české stereo) používá oddělený signál na vedlejší nosné (posunuté o 242 kHz oproti hlavnímu zvukovému signálu), na hlavním kanálu se vysílá monofonní zvuk (průměr levého a pravého kanálu), na druhém se vysílá pravý kanál.\n\nV úplných počátcích televizního vysílání bylo testováno mnoho systémů s různými parametry; úplně zpočátku se používaly mechanické systémy s velmi nízkým rozlišením a někdy bez zvuku, později se přešlo na elektroniku.\n\nV roce 1961 proběhla ve Stockholmu mezinárodní konference, na které Mezinárodní telekomunikační unie definovala soubor norem pro vysílání televizního signálu. Každá norma pro vysílání černobílého signálu má přiděleno jednopísmenné označení (A – M), které spolu s označením systému kódování barevné informace (NTSC, PAL, SECAM) jednoznačně definuje libovolný standard monofonního analogového televizního vysílání (např. PAL-B, NTSC-M apod.).\n\nNovější digitální televize nenese potřebu zpětné kompatibility a situace je tak výrazně jednodušší. Jednotlivé složky digitálního televizního vysílání (kompletní obraz, zvuk, doplňkové informace) se sloučí do výsledného datového toku pomocí multiplexování datových proudů, dnes v drtivé většině prostřednictvím standardu MPEG-2. Teprve výsledný datový tok je jako celek vysílán.\n\nDigitální televizi lze provozovat jak v původním nižším rozlišení (SDTV), tak v kvalitnějším HDTV. Obsah je dnes obvykle komprimován pomocí kodeku MPEG-2 (do budoucna se plánuje přechod na H.265 alias HEVC).\n\nKromě obrazu a zvuku mohou být součástí datového toku proudy obsahující doplňkový obsah jako např. teletext, EPG či interaktivní obsah.\n\nExistují tři hlavní normy pro vysílání digitální televize, u každé pak varianty podle způsobu vysílání (-T pro terestrické šíření (pozemními vysílači), -S pro satelitní vysílání a -C pro kabelovou televizi).\n\nČasto se (ačkoli ne zcela přesně) používají názvy označující televizní normy jako zkratky pro v nich používané formáty; tzn. jako „PAL“ se označuje video s 576 zobrazovanými řádky (obvykle prokládané, označované jako „576i“) a 25 snímky za sekundu (případně také s barevným kódováním PAL), horizontální rozlišení je zhruba 720 bodů; „NTSC“ pak označuje video s 480 viditelnými řádky („480i“) a 30Hz snímkovou frekvencí (a případně barevným kódováním NTSC) a horizontálním rozlišením zhruba 720 bodů.\n\n\n"}
{"id": "143651", "url": "https://cs.wikipedia.org/wiki?curid=143651", "title": "Mikael Appelgren", "text": "Mikael Appelgren\n\nMikael Appelgren (* 15. října 1961 Stockholm) je bývalý švédský stolní tenista.\n\nJedná se o nejstaršího člena „zlaté generace“ švédského stolního tenisu, kam kromě něj patří například Jan-Ove Waldner, Jörgen Persson nebo Peter Karlsson. V osmdesátých letech a první polovině devadesátých let patřil k absolutní světové špičce.\n\nAppelgren je (nebo spíše byl, protože již ukončil sportovní kariéru) levák proslulý přesnou hrou z větší vzdálenosti za stolem. Díky těmto vlastnostem byl vždy vyhledávaným a úspěšným hráčem ve čtyřhře.\n\nNa rozdíl od svého vrstevníka ze švédské reprezentace Jan-Ove Waldnera se hůře prosazoval proti čínským a japonským hráčům, jeho úspěchy pocházejí spíše z evropských, než ze světových šampionátů.\n\n\n"}
{"id": "143653", "url": "https://cs.wikipedia.org/wiki?curid=143653", "title": "Václavice (rozcestník)", "text": "Václavice (rozcestník)\n\nNázev Václavice má více sídel:\n\n"}
{"id": "143660", "url": "https://cs.wikipedia.org/wiki?curid=143660", "title": "Kapucínský klášter na Jejkově", "text": "Kapucínský klášter na Jejkově\n\nKapucínský klášter na Jejkově je kulturní památka v Třebíči. Na místě renesančního bratrského sboru vznikl barokní klášter řádu kapucínů, který svému účelu sloužil do roku 1950. Vedle toho i později sloužily prostory i jiným účelům včetně vzdělávacích, v současnosti zde sídlí Katolické gymnázium Třebíč.\n\nKostel Proměnění Páně býval součástí kapucínského kláštera na Jejkově, dokončen v roce 1693 na místě bratrského sboru. Nyní je farním kostelem farnosti Třebíč-Jejkov.\n\nKapucínský klášter na Jejkově byl založen na podnět \"Františka Augustina z Valdštejna\" (1666–1684) roku 1684 na místě bývalého bratrského sboru s modlitebnou, školou, zvonicí a špitálem; sbor si vybudovali v letech 1520–1524. Součástí sboru byla veliká ovocná zahrada s malým rybníčkem. V její jižní části nazývané \"Pohřební zahrada\" našli poslední odpočinutí páni \"Osovští z Doubravice\" a jejich příbuzní v hrobce uzavřené čtyřmi renesančními mramorovými náhrobky ze začátku 2. poloviny 16. století. V roce 1952 hrobka musela ustoupit staveništi \"Domu zdraví\", proto byly ostatky asi sta osob 18. dubna 1952 přeneseny na městský hřbitov do zděné hrobky rodiny Stašovy. Druhému uložení předcházely obřady v evangelickém kostele. Náhrobkům se stal novým domovem rajský dvůr, resp. „kamenný plácek“ na zámku při bazilice svatého Prokopa.\n\nPrvní kapucíni přišli na Jejkov o dva roky později za vlády \"Karla Ferdinanda\" (1684–1702).\n\nBratři kapucíni se usadili v bývalém špitále. Stavba kláštera byla zahájena roku 1687 a skončena o tři roky později; kostel, funkčně součást kláštera, se začal stavět o rok dříve než klášter. Prvními kapucíny byli superior \"Chrysogon Budějovický\", stavitel \"Jiří Mnichovský\", kazatel \"Mauric Čech\" a dva laikové – \"Ctibor Fulnecký\" a \"Sigmund Jihlavský\".\n\nV klášteře žilo asi 25 osob, většinou kněží (v roce 1773 konkrétně 15, avšak v roce 1905 pouze čtyři).\n\nVelkým svátkem bývaly Velikonoce, o nichž bývala klášteru hostem třebíčská vrchnost, patronka klášterního kostela. Tradičně se slavil i 22. listopad, svátek svaté Cecilie; ve velkém množství se peklo klášterní cukroví. Dalším velkým kapucínským svátkem byl 2. srpen – Porciunkule, svátek Panny Marie Andělské. Slavily se nepřetržitě od roku 1693, bez ohledu na to, na který den připadly. Jejkovské náměstíčko bývalo v ten den plné kramářů a cukrářů.\n\nKlášter několikrát vyhořel, například v roce 1822, nejničivější požár však přišel v roce 1847; klášter vyhořel, avšak kostel se podařilo zachránit. Po následující dva roky byl klášter a kostel postupně opravován, byla vybudována nová klášterní knihovna, která celá shořel. V roce 1878 byl klášter opět opraven.\n\nV roce 1899 byl zvolen novým kvadriánem třebíčského kláštera Jan Nepomuk Rubringer, v roce 1903 byla zavedena v klášteru křížová cesta, tentýž rok byla také vysvěcena. V témže a příštím roce také došlo ke generální opravě kláštera, jak exteriéru, tak i interiéru. V roce 1905 pak došlo i k opravám přilehlého kostela. V roce 1912 byl z třebíčského kláštera odvolán vikář Linus Mann a na jeho místo nastoupil Aegidius Pytlíček, ten působil v Třebíči do roku 1914, kdy nastoupil na místo vojenského kuráta. Vystřídal jej Metoděj Frank, v červenci 1915 se dalším vikářem stal Klement Hudec a v roce 1916 se kooperátorem stal Vojtěch Netál. V srpnu 1917 pak místo otce Netála nastoupil Timotej Kyselý.\n\nKonventní kostel byl od kláštera oddělen v roce 1784, kdy byla zřízena Římskokatolická farnost Třebíč-Jejkov. Faru zprvu obsazovala světská moc, ke kapucínskému řádu byla fara inkorporována v roce 1803.\n\nPo roce 1948 byl zřísen státní úřad pro věci církevní, ten v lednu 1950 přijal usnesení, které konkrétně vymezovalo plán rušení mužských klášterů v českých zemích. Kláštery měly být centralizovány a postupně měli být odvlečení příslušníci řádů. Jejkovský klášter byl zrušen násilně v noci ze 27. na 28. duben 1950 v rámci Akce K. Z třebíčského kláštera byli odvlečeni P. kvardián Felicián a P. Libor (do kláštera v Želivě), ředitel serafínského gymnázia P. Gaudenc, P. Milon, P. Matouš, kostelník František Benignus, kuchař František Faustin a František Fulgenc (do kláštera v Broumově); 4. května pak kooperátor P. Evarist (do Želiva) a P. Mořic do semilské nemocnice. V klášteře, resp. na faře zůstal P. Aegidius Pytlíček (z důvodu pokročilého věku 75 let a chatrného zdraví, odešel na trvalý odpočinek a byl vyvázán z duchovní správy, zemřel v domově v Moravci v roce 1966); toho pak vystřídal P. Kassián Válek. V padesátých letech byla zlikvidována i klášterní zahrada, mezi lety 1956 a 1959 byl na jejím místě postaven zimní stadion. V klášteře působila Nemocnice Třebíč a od roku 1963 v budovách klášteru působila SPŠ strojnická. Mezi lety 1968 a 1969 se uvažovalo o obnovení klášterů, v této době přechodně opět působili otec Metoděj Josef Sládek a Marek-Jakub Majer, společenství nakonec čítalo pět kapucínů, ale brzy se rozpadlo. V roce 1980 zemřel administrátor jejkovské farnosti otec Kassián Válek a na jeho místo byl dosazen Antonín Zdeněk Kovář, ten byl posledním kapucínským farářem na Jejkově (zemřel 22. října 2000). V roce 1989 byly budovy kláštera vráceny kapucínskému řádu, klášter však obnoven nebyl.\n\nŠkolství se v areálu kláštera usadilo v 30. letech 20. století. V letech 1934–1935 byla vybudována budova serafínského gymnázia. Za druhé světové války v této školské budově sídlilo ušní oddělení nemocnice a poté po celých dvacet let vojsko (vojenská správa). Od roku 1963 se objekt vrátil školství: do roku 1998 zde sídlila střední průmyslová škola strojnická, od roku 1999 se sem z ulice Devátého května přestěhovalo Katolické gymnázium Třebíč.\n\n\n"}
{"id": "143661", "url": "https://cs.wikipedia.org/wiki?curid=143661", "title": "Lenka Reinerová", "text": "Lenka Reinerová\n\nLenka Reinerová (17. května 1916 Karlín – 27. června 2008 Praha) byla česká německy píšící spisovatelka, překladatelka, novinářka. Byla poslední žijící představitelkou pražské německé literární scény.\n\nNarodila se 17. května 1916 v Karlíně (tehdy samostatném městě) do česko-německo-židovské rodiny. Navštěvovala \"Stephans-Gymnasium\", tj. Německé státní reálné gymnázium ve Štěpánské ulici. V necelých šestnácti letech musela vinou špatné finanční situace rodiny ukončit studium a nastoupit do zaměstnání, a tak i přestože měla talent a zájem pokračovat později ve studiu, nemohla tak učinit. Tato i další sociální nespravedlnosti, ji přiměly ke vstupu do Komunistické strany. Tehdy pracovala tři roky jako úřednice v evidenci v kanceláři papírenské firmy Oskar Stein (spolu s Jaroslavem Foglarem). Ve stejné budově sídlilo exilové nakladatelství Malik, jeho šéfredaktorem byl Wieland Herzfelde.\n\nV roce 1935 nechal židovský básník Rudolf Fuchs uveřejnit její první báseň v deníku \"Prager Tagblatt\". V letech 1936–38 pracovala jako novinářka v pražské redakci emigrantského časopisu \"Arbeiter Illustrierte Zeitung\" (vycházel v Praze v letech 1933–1938 v němčině pro německé emigranty, kteří utekli po roce 1933 z Hitlerovy Třetí říše; šéfredaktorem byl Franz Carl Weiskopf). \n\nPro svůj židovský původ a politickou orientaci se nevrátila po obsazení 14. března 1939 do ČSR a podařilo se jí uprchnout do Paříže, kde nejprve bydlela ve Versailles ve stejném hotelu jako Egon Erwin Kisch a jeho manželka Gisl. 18. září 1939 byla spolu s dalšími více než 20 českými emigranty (mnozí z nich byli apolitičtí) zatčena u snídaně policií převlečenou do civilu a internována nejdříve v pařížském ženském vězení Petite Roquette, kde strávila 6 měsíců v samovazbě (je a posléze v ženském internačním táboře Rieucros v jižní Francii. Po nejprve nezdařeném pokusu přeplavit se do Mexika byla opět vězněna v uprchlických táborech francouzského kolaborantského (tzv. vichistického) režimu ve francouzské západní Africe (Qued-Zem a Sidi-el-Ajachi v dnešním Maroku, 1939–1941), ale s pomocí přátel se jí podařilo pokračovat do Mexika, kde pracovala na velvyslanectví československé exilové vlády a kde se provdala za jugoslávského lékaře MUDr. Theodora Balka (1900–1974, původním jménem \"Dragutin Fodor\"), který předtím bojoval s francouzskou interbrigádou ve španělské občanské válce a v šedesátých letech pak vedl vydávání pražského německého deníku \"Aufbau und Frieden\".\n\nPo válce se vrátila do Evropy a vzhledem k tomu, že všech jedenáct členů její rodiny zavraždili nacisté v Terezíně, v Osvětimi a Birkenau, vrátila se s manželem tam, kde byl doma on, do jugoslávského Bělehradu (1945–48). Mnozí další lékaři, kteří působili s manželem Reinerové v interbrigádách ve španělské občanské válce, zastávali v poválečné Jugoslávii vysoké funkce. Jeho zdravotní stav však byl natolik špatný, že ošetřující lékaři hovořili o hrozbě smrti. Reinerová pak prostřednictvím československé ambasády zařídila léčbu manžela v Československu, kde již předtím plánovala s dcerou návštěvu rodiny. Kvůli sovětsko-jugoslávské roztržce se však rodina do Jugoslávie vrátit nemohla. \n\nV letech 1952–53 strávila patnáct měsíců ve vyšetřovací vazbě v Ruzyni pro podezření z trockismu, sionismu a proto, že za války v Paříži spolupracovala s Janem Švermou (v té době měla doma malou dceru). Po propuštění pracovala v Pardubicích jako prodavačka skla. Snažila se o návrat do veřejného života, např. spoluprací s československými germanisty, jako Eduard Goldstücker. Účastnila se kafkovské konference na zámku v Liblicích (1963), která byla později označena za výhybku vedoucí k pražskému jaru. V roce 1964 se dočkala rehabilitace, tehdy už byla šéfredaktorkou časopisu \"Im Herzen Europas\" (1958–1970; časopis vydáván ministerstvem zahraničních věcí, ale pro cizinu, tj. pro Německo), kde uveřejnila mj. i první německý překlad úryvků z Havlovy \"Zahradní slavnosti\".\n\nJejí veřejné vystoupení na protestním shromáždění Svazu novinářů ve velkém sále Lucerny na podzim roku 1968, kdy přednesla projev mj. o svých dlouholetých zkušenostech ze střetů s agresivitou moci, v nichž se nedobrovolně ocitla během svého života několikrát a v různých zemích a kde apelovala na „lidskou tvář“ žurnalistů mělo na její život dopad za normalizace (prověrky, kádrování, represe). V roce 1970 ji postihl zákaz publikovat i pracovat v jakékoli redakci, byla opět vyhozena ze zaměstnání, směla pouze simultánně tlumočit z němčiny a naopak (1970–89), živila se také překládáním knih pod jiným jménem. Od roku 1983 jí bylo dovoleno vydávat knihy v NDR; dodnes její německy psané knihy vydává berlínské nakladatelství \"Aufbau\".\n\nJedná se o první nositelku \"Schillerova prstenu\" (Schiller-ring 1999), což je jedna z nejprestižnějších cen pro německy píšící autory, udělovaná ve Výmaru. Prezident Václav Havel jí v roce 2001 udělil státní vyznamenání – Medaili Za zásluhy I. řádu (za zásluhu o sbližování české, německé a židovské kultury). V r. 2002 se stala čestnou občankou hlavního města Prahy a v březnu 2003 byla poctěna vysokým německým vyznamenáním, Goetheho medailí. Byla iniciátorkou přípravného výboru pro založení \"Muzea německy psané literatury v Čechách\". Lenka Reinerová přežila tři rakoviny a jejím krédem bylo: \"„Využít každý den života. “\" Až do své smrti žila v Praze a neustále publikovala, převážně ve své mateřštině, tj. v němčině, ačkoliv stejně dobře ovládala i češtinu. Její knížky tak vycházejí v českých překladech Olgy Walló a Jany Zoubkové. Proto není oficiálně řazena do české literatury a není uvedena ve \"Slovníku českých spisovatelů od roku 1945\".\n\nVšechny její prózy jsou laděné silně autobiograficky. Sama říkala, že se snažila ze svých osobních traumat vypsat. Povídky Reinerové zahrnují její osobní zážitky z doby, kdy byla vězněna nebo nucena žít v exilu. Její dílo v českých zemích začalo soustavně vycházet až od roku 2001 v nakladatelství Labyrint; účastnila se řady akcí veřejného života, zejména pak veřejných čtení svých textů. Zemřela 27. června 2008 doma v Praze.\n\nRežisér Jiří Věrčák o ní natočil portrét v cyklu \"GEN – Galerie elity národa\" (2002), dále dokumentární film \"Nevšední život Lenky Reinerové\" (2001), německé televize ARD pořad \"Mein Prag\" (1998) a SAT 3 dokument s názvem \"Zur Person\" (2001). Přispívala do všech významnějších německých literárních časopisů, do MF Dnes, LN, Literárních novin atd.\n\n\n\n\n"}
{"id": "143665", "url": "https://cs.wikipedia.org/wiki?curid=143665", "title": "Pierre-Jules Hetzel", "text": "Pierre-Jules Hetzel\n\nPierre-Jules Hetzel (15. ledna 1814, Chartres – 17. března 1886, Monte Carlo) byl francouzský vydavatel proslulý především vydáváním bohatě ilustrovaných svazků \"Podivuhodných cest\" spisovatele Julese Verna, které jsou dodnes vysoce ceněny sběrateli po celém světě. Hetzel byl také hlavní vydavatel Victora Huga a dalších francouzských spisovatelů a také spisovatel knih pro mládež (pod pseudonymem P. J. Stahl).\n\nHetzel se narodil roku 1814 v Chartres, po vystudování práv v Strasbourgu se stal nejprve společníkem nakladatele Paulina a roku 1837 založil své vlastní nakladatelství. Stal se hlavním vydavatel Honoré de Balzaca, jehož \"Lidskou komedii\" začal vydávat roku 1841.\n\nHetzel byl známý svými republikánskými názory. Zúčastnil se únorové revoluce v roce 1848, stal se ředitelem ministerstva zahraniční a hlavním tajemníkem prozatímní vlády. Roku 1851 byl vypovězen do Belgie a žil do roku 1859 v Bruselu, kde pokračoval ve vydávání knih především Victora Huga. Když se režim ve Francii poněkud zliberalizoval, vrátil se do Paříže, vydal pohádky Charlese Perraulta překrásně ilustrované Gustavem Doré, vydával díla Charlese Baudelaira, Émila Zoly a také filozofické spisy anarchisty Pierra-Josepha Proudhona. Do běžné nakladatelské praxe zavedl vydávání nádherně vypravených dětských knih pro vánoční trh. Jeho ideou bylo vydat cyklus románů, který by \"\"shrnul všechny znalosti zeměpisné, geologické, fyzikální, astronomické, tak jak je shromáždila moderní věda, čímž by se zpracovaly barvitým a poutavým způsobem … dějiny světa“\". Tento jeho plán se mu podařilo uskutečnit po seznámení s Julesem Vernem, který pro něho vytvořil více než šedesátisvazkový cyklus dobrodružných a vědeckofantastických románů, pro něž Hetzel vymyslel souhrnný název \"Podivuhodné cesty\" (\"Les Voyages extraordinaires\").\n\nVernovy knihy byly nejprve publikovány v Hetzelově časopise a pak následovalo okamžitě knižní vydání, nejlépe ke konci roku, aby kniha mohla být koupena jako vánoční dárek pro starší děti, a to ve třech různých úpravách: jedno bylo levné bez ilustrací, další v malém formátu s několika ilustracemi a třetí ve velkém bohatě ilustrovaném formátu.\n\nHetzel měl nesporně velký vliv na Vernovu tvorbu. Nejprve odmítl vydat jeho ještě ne příliš zralé dílo \"Cesta pozpátku do Anglie a Skotska\" z roku 1860 s odůvodněním, že román \"„ještě nedosáhl úrovně vědeckého románu, který hodlá vydávat“\". S vydáním dalšího Vernova dobrodružného románu \"Pět neděl v balóně\" však slavil roku 1863 tak obrovský nakladatelský úspěch, že nabídl autorovi exkluzivní smlouvu na dvacet let, v níž se Verne zavázal napsat dva svazky ročně. Hetzel odmítl rovněž roku 1871 Vernovi vydat poměrně slabý román \"Strýček Robinson\" s tím, aby jej přepracoval, čímž jej inspiroval k napsání jedné z jeho nejlepších knih, \"Tajuplného ostrova\".\n\nHetzelovo rozhodnutí nevydat roku 1863 Vernův vědeckofantastický román \"Paříž ve dvacátém století\" pro jeho přílišný pesimismus a pro vizi budoucnosti, která by pro čtenáře byla neuvěřitelná, se zdá z dnešního hlediska ne příliš správným rozhodnutím, zvláště když se mnohé Vernovy předpovědi dosti přesně vyplnily. Je ovšem otázkou, zda by tehdejší čtenáři knihu opravdu přijali.\n\nPierre-Jules Hetzel zemřel roku 1886 v Monte Carlu. Po jeho smrti vedl nakladatelství jeho syn a roku 1914 jej koupilo dnes nejvýznamnější francouzské nakladatelství Hachette Livre.\n\nPierre-Jules Hetzel napsal pod pseudonymem P. J. Stahl několik ve své době poměrně oblíbených knih pro mládež, z nichž jsou nejznámější:\n\nNejvýznamnější knihou spojenou se jménem Stahl je však sborník bajek s názvem \"Obrazy ze soukromého i veřejného života zvířat\" (1842, \"Scenes de la vie privée et publique des animaux\"), který pod jeho vedením napsali přední francouzští spisovatelé své doby, například Honoré de Balzac, Alfred de Musset, George Sandová, Jules Janin a další, a do kterého také sám přispěl. Jde o velkolepou satiru na soudobé poměry ve Francii. Forma bajky, dovolující spojení charakteru zvířete s určitým lidským typem, satirické soudy autorů ještě vyhrotila. Vedle posměšků na kult Napoleonův, narážek na zahraniční politiku, vedle zesměšňování šovinismu tu nacházíme ostré, na tehdejší dobu překvapivě útočné posměšky na poměry ve vědě, lékařství, soudnictví, literatuře i ve společenském životě. Knihu doprovází více než 300 původních ilustrací vynikajícího francouzského kreslíře a karikaturisty Grandvilla. Česky kniha vyšla roku 1956 v překladu Radovana Krátkého v SNKLHU, Praha.\n\n"}
{"id": "143667", "url": "https://cs.wikipedia.org/wiki?curid=143667", "title": "František Xaver Richter", "text": "František Xaver Richter\n\nFrantišek (Franz) Xaver Richter (francouzsky \"François-Xavier Richter,\" 1. prosince 1709 Holešov – 12. září 1789 Štrasburk) byl český barokní hudební skladatel, houslista, učitel hudby a zpěvák, představitel tzv. Mannheimské školy založené krajanem Janem Václavem Stamicem.\n\nMísto jeho narození není zcela jisté. Johann Georg Meusel v roce 1778 zaznamenal, že se narodil v Holešově na Moravě a nejspíše tento údaj získal od samotného skladatele. Historici však v holešovských matrikách zmínku o Richterově narození nenalezli. Dohledáno bylo naopak to, že v letech 1722-1727 studoval Richter na jezuitském gymnáziu v Uherském Hradišti (i ve zdejších úředních záznamech je jako místo narození studenta uveden Holešov). Je též pravděpodobné, že v Uherském Hradišti navštěvoval hudební seminář sv. Františka Borgiáše. Nejasnosti kolem původu vedli i k diskusím o jeho národnosti - jméno Richter bylo běžné v české i německé komunitě na Moravě, takže etnicitu nelze určit. Jedna z verzí říká, že jeho otcem mohl být strážný na zámku v Holešově Matěj Richter, o němž byla nalezena zmínka z roku 1722. Jméno Matěj by mohlo svědčit spíše pro český původ.\n\nPo ukončení gymnázia v roce 1727 se František (či Franz) Xaver historikům na devět let ztrácí z dějin. Spekulace hovoří o pobytu ve Vídni a Itálii. Druhá verze vychází z toho, že roku 1736 se prokazatelně nacházel mezi italskými zpěváky vévodské opery ve Stuttgartu. Zpíval zde bas. Roku 1737 byl jmenován hudebním ředitelem Rytířské akademie v benediktinském klášteře v Ettalu. Zde složil svou první známou skladbu: oratorium \"Der Mensch vor Gottes Gericht\". V roce 1740 se stal vedoucím kapely knížete biskupa v Kemptenu. Stvořil pro ni další průlomovou skladbu, své \"Te Deum\".\n\nRoku 1746 odešel Richter do Mannheimu, kde v kurfiřtském orchestru sice ponížil - stal se znovu jen zpěvákem-basistou - ale prestiž orchestru byla taková, že mu to stačilo, a i tak si finančně polepšil. Orchestr tehdy řídil jeho krajan: Jan Václav Stamic. V roce 1748 kurfiřt biskup Karel Teodor zadal Richterovi úkol složit oratorium \"La deposizione della croce\". Za ně byl roku 1768 jmenován dvorním komorním skladatelem. Pro kurfiřta Richter také napsal učebnici hudební skladby \"Harmonische Belehrungen\" (1767). Během svého mannheimského období napsal 80 symfonií, které měly zásadní význam pro rozvoj symfonie romantické, ač sám Richter zůstal vždy na půdě barokní.\n\nV letech 1757-1758 cestoval Richter po Evropě a uváděl zde své skladby - koncertoval v Anglii, Holandsku i Francii. Právě tam měl největší úspěch a proto také z Francie přišla v roce 1769 nabídka na místo kapelníka v kapitule katedrály Notre-Dame ve Štrasburku. Richter přijal, neboť podmínky byly vynikající - 20 zpěváků, 40 členů orchestru a jako pomocník Haydnův žák Ignaz Pleyel. Pro kapitulu skládal dvacet let, až do své své smrti, a to hlavně chrámovou hudbu (mj. 27 mší a 2 requiem). Tato díla byla zachráněna, když byl roku 1791 archiv štrasburké kapituly přestěhován do německého Offenburgu, aby nebyl zničen revolucionáři. Přesto je jeho štrasburské dílo dodnes méně známé, neboť dlouho bylo ve výhradním majetku kapituly.\n\nNěkdy je označován za zakladatele smyčcového kvartetu.\n\n\n\n"}
{"id": "143673", "url": "https://cs.wikipedia.org/wiki?curid=143673", "title": "Grand Prix Austrálie 1999", "text": "Grand Prix Austrálie 1999\n\nGrand Prix Austrálie (LXIV Qantas Australian Grand Prix) se v roce 1999 konala 7. března na okruhu v Melbourne.\n\n\n\n\n\n\n\n"}
{"id": "143675", "url": "https://cs.wikipedia.org/wiki?curid=143675", "title": "Ajmag", "text": "Ajmag\n\nAjmag ( \"аймаг\", \"oymak\") je slovo, které v mongolských a tureckých jazycích znamená \"kmen\". V Mongolsku a Číně je použito pro pojmenování administrativních jednotek. V Mongolsku jsou to správní jednotky nejvyšší úrovně. V Čínské lidové republice existují jako tři celky druhé (prefekturní) úrovně v autonomní oblasti Vnitřní Mongolsko.\n\nVe 12. století pojem ajmag znamenal skupinu aulů. Velký ajmag mohl zahrnovat několik kmenů a fungovat jako kmenová federace. V říši Jüan byly jako ajmag označovány kmeny a lidé pod vládou člena Čingisova rodu, ajmagy nesly jména svých pánů.\n\nNa ajmagy se dělilo též území Kalmyků v Ruské a Čchingské říši. V Sovětském svazu bylo označení ajmag použito v letech 1921–1973 pro okresy v Burjatské autonomní republice a v letech 1922–1963 pro okresy v Hornoaltajské autonomní oblasti.\n\nV Mongolsku jsou ajmagy administrativní jednotky nejvyšší úrovně. Každý ajmag se dělí na několik somon. \n\nPůvodně (po připojení vnějšího Mongolska k říši Čching roku 1691) existovaly na území dnešního Mongolska tři ajmagy, od roku 1725 čtyři. Po vyhlášení nezávislosti Mongolska roku 1921 se postupně ajmagy rozdělovaly, od roku 1996 je jich 21. \n\nV systému administrativního členění Čínské lidové republiky jsou ajmagy celky druhé (prefekturní) úrovně, vedle městských prefektur, prefektur a autonomních prefektur. Existují pouze v autonomní oblasti Vnitřní Mongolsko. Z původních 13 ajmagů zabírajících téměř celou provincii zůstaly jen tři (Alšá na východě a Šilijn gol a Chjangan na západě). \n\nAjmagy se dělí na korouhve, případně okresy, nebo městské okresy.\n"}
{"id": "143676", "url": "https://cs.wikipedia.org/wiki?curid=143676", "title": "Dielektrická pevnost", "text": "Dielektrická pevnost\n\nDielektrická pevnost je fyzikální pojem vyjadřující odolnost materiálů vůči elektrickému poli. Používá se v následujících významech: \n\n\nTeoreticky je dielektrická pevnost materiálu jeho charakteristickou vlastností, která nezávisí na uspořádání elektrod ani na tom, z jakého materiálu jsou vyrobeny. Působením elektrického pole se při průrazu uvolňují vázané elektrony. Je-li přiložené pole dost vysoké, může urychlit elektrony natolik, že při jejich srážkách s neutrálními atomy nebo molekulami jsou uvolňovány další elektrony; tento jev se nazývá \"lavinovitý průraz\". K průrazu dochází velmi rychle (typicky během nanosekund) a vzniká při něm elektricky vodivá dráha skrz materiál izolantu. Jedná-li se o pevnou látku, průraz natrvalo podstatně zhorší nebo dokonce zcela odstraní jeho izolační schopnosti.\n\nNapětí při němž dojde k průrazu v daném případě závisí na vzájemném uspořádání dielektrika (izolátoru) a elektrod na které je přiloženo elektrické pole; dále na časovém průběhu (rychlosti růstu) napětí na elektrodách. Protože dielektrikum vždy obsahuje mikroskopické defekty, jeho dielektrická pevnost je daleko nižší než teoretická hodnota v ideálním materiálu. Dielektrická pevnost tenkých vrstev bývá vyšší než v případě silnějších destiček téhož materiálu. Napětí se rozloží do sériové kombinace více virtuálních kondenzátorů. V aplikacích, kde se vyžaduje co nejvyšší dielektrická pevnost, např. pro vysokonapěťové kondenzátory nebo pulzní transformátory, se proto používají vícenásobné tenké vrstvy dielektrik, nebo vakuové provedení. \n\n"}
{"id": "143678", "url": "https://cs.wikipedia.org/wiki?curid=143678", "title": "Ústavní zákon o zániku České a Slovenské Federativní Republiky", "text": "Ústavní zákon o zániku České a Slovenské Federativní Republiky\n\nÚstavním zákonem ze dne 25. listopadu 1992 o zániku České a Slovenské Federativní Republiky vyslovilo Federální shromáždění ústavní rozhodnutí o zániku České a Slovenské Federativní republiky. Nešlo o způsob, kterým federace může zaniknout, ale o nový ústavní zákon, podle kterého měla existence federace prostě skončit 31. prosince 1992 o 24.00 středoevropského času.\n\nVe středu 25. listopadu 1992 dopoledne se Federální shromáždění sešlo k jednání a dohodovací výbor předložil kompromisní návrh. Hlasování proběhlo přesně ve 13.21.\n\n143 poslanců v Sněmovně lidu hlasovalo takto:\n\n\n72 poslanců slovenské části Sněmovny národů hlasovalo takto:\n\n\n72 poslanců české části Sněmovny národů hlasovalo následovně:\n\n\nČeská a Slovenská Federativní Republika zanikla uplynutím dne 31. prosince 1992. Jejími nástupnickými státy se stala Česká republika a Slovenská republika.\n\n"}
{"id": "143679", "url": "https://cs.wikipedia.org/wiki?curid=143679", "title": "Grand Prix Brazílie 1999", "text": "Grand Prix Brazílie 1999\n\n28° Grande Premio Marlboro do Brasil\n\n\n\n\n"}
{"id": "143683", "url": "https://cs.wikipedia.org/wiki?curid=143683", "title": "Nikósie", "text": "Nikósie\n\nNikósie respektive Lefkósie (, ) je hlavní a také největší město ostrova Kypru. Je jeho přirozenou metropolí a střediskem obchodu i financí. Leží na řece Pedieos zhruba v centrální části ostrova. Od roku 1963 je město rozděleno na jižní řeckou a severní tureckou část, oddělené demilitarizovanou zónou spravovanou Organizací spojených národů; tu lze překročit na dvou hraničních přechodech.\n\nŘecká část metropolitní oblasti, totiž jižní, západní a východní část Nikósie s předměstími, má něco přes 200 000 obyvatel, turecký sever města (Severní Nikósie) pak něco přes 84 000 obyvatel. Turecká část města je rovněž metropolí tzv. Severokyperské turecké republiky, kterou však uznává pouze Turecko.\n\nV Nikósii sídlí také Kyperská univerzita, která patří mezi nejvýznamnější vzdělávací organizace na ostrově. Mnoho památek ze středověkých časů se nedochovalo, vzhledem k tomu, že Nikósie často střídala své správce a vojenské akce zde způsobovaly v průběhu let znatelné ztráty budov i obyvatelstva. Mezi nejznámější dochované památky patří mešita Selimiye (v tureckokyperské části města), jež vznikla přestavbou gotické katedrály. Mešita tvoří výraznou dominantu města, doplňuje ji historické centrum (také rozdělené na dvě části), obehnané masivní středověkou hradbou. Mezinárodní letiště, které bylo otevřeno v první polovině 70. let, je dnes opuštěné, neboť rovněž spadá do oblasti demilitarizované zóny.\n\nV Nikósii se narodilo deset olympioniků: Lina Aristodimou, Alekhis Fotiadis, Pavlos Fotiadis, Theodoros Christodoulou, Khristos Kourtellas, Sofia Miaouli, Kyriakos Onisiforou, Khrysanthos Papakhrysanthou, Antonis Petris i Giannos Pipis.\n\n"}
{"id": "143685", "url": "https://cs.wikipedia.org/wiki?curid=143685", "title": "Seznam olympijských medailistů ve stolním tenisu", "text": "Seznam olympijských medailistů ve stolním tenisu\n\nStolní tenis je olympijským sportem od roku 1988. Následující tabulky obsahují seznamy olympijských medailistů v jednotlivých kategoriích.\n\n! width=80px style=\"background:#efefef;\" | Rok\n! width=250px style=\"background:gold;\" | Zlato\n! width=250px style=\"background:silver;\" | Stříbro\n! width=250px style=\"background:#CC9966;\" | Bronz\n"}
{"id": "143686", "url": "https://cs.wikipedia.org/wiki?curid=143686", "title": "Grand Prix San Marina 1999", "text": "Grand Prix San Marina 1999\n\nGrand Prix San Marina 19° Gran Premio Warsteiner di San Marino\n\n\n\n\n\n"}
{"id": "143689", "url": "https://cs.wikipedia.org/wiki?curid=143689", "title": "Grand Prix Kanady 1999", "text": "Grand Prix Kanady 1999\n\nGrand Prix Kanady 1999 ( XXXVII. Grand Prix Air Canada), 6. závod 50. ročníku mistrovství světa jezdců Formule 1 a 42. ročníku poháru konstruktérů, historicky již 636. grand prix, se uskutečnila na okruhu Circuit Gilles Villeneuve.\n\n\n\n\n\n\n"}
{"id": "143690", "url": "https://cs.wikipedia.org/wiki?curid=143690", "title": "Niulakita", "text": "Niulakita\n\nNiulakita je nejmenším a nejjižnějším ostrovem Tuvalu. Ostrov je dlouhý 1 km a je přibližně vejčitého tvaru. Podle sčítání obyvatelstva v roce 2002 měl 35 obyvatel.\nV roce 1949 byla Niulakita osídlena obyvateli z přelidněného Niutao. Do té doby byl ostrov neobydlený.\n\nNa ostrově jsou čtyři jezera či nádrže a vesnice.\n\nNiulakita, angl.\n"}
{"id": "143691", "url": "https://cs.wikipedia.org/wiki?curid=143691", "title": "Grand Prix Velké Británie 1999", "text": "Grand Prix Velké Británie 1999\n\nGrand Prix Velké Británie LII. RAC British Grand Prix\n\n\n\n\n\n\n\n"}
{"id": "143692", "url": "https://cs.wikipedia.org/wiki?curid=143692", "title": "High school", "text": "High school\n\nHigh school je anglicky střední škola. V tomto článku jde o střední školy v anglicky mluvícím světě.\n\nStřední škola High school trvá obvykle 7 let (od věku 11 let do 18) a studenti ji zakončují maturitou, zvanou\nZároveň kromě těchto zkoušek studenti skládají zkoušky dovedností SAT, které je částečně opravňují ke vstupu do bakalářského programu univerzit.\n\nPojem college má dva různé významy podle toho, v jaké zemi ho použijete.\n\nPublic school je pojem rozdílně chápaný v USA a v Británii\n"}
{"id": "143697", "url": "https://cs.wikipedia.org/wiki?curid=143697", "title": "Medúzovci", "text": "Medúzovci\n\nMedúzovci (Scyphozoa) je třída mořských živočichů z kmene žahavců, do níž je řazeno přibližně 220 druhů v 71 rodech. Medúzovci žijí v mořích po celém světě od jižního pólu k severnímu, nejčastěji v pobřežních šelfech, ale jsou známy i hlubinné druhy. V životním cyklu se vždy vyskytuje stadium „medúza“, volně plovoucí forma se zvonem a žahavými rameny, nicméně v případě medúzovců chybí plachetka (velum). Většina druhů má dále rovněž přisedlé stádium známé jako „polyp“, na jehož ústním konci se obvykle strobilací odštěpují nové mladé medúzy. Ramena obsahují jedovaté látky, které mohou při požahání vyvolat bolest a v některých případech jsou pro člověka dokonce životně nebezpečné (např. kořenoústka \"Lobonema\").\n\nPolypy jsou zpravidla malé a nenápadné, jsou koloniální nebo žijí jednotlivě, mají jeden tělní otvor a uvnitř těla se nachází relativně tenká vrstva gelovité tkáně, tzv. mezoglea.\n\nMedúzy představují čtyřstranně souměrné, volně plovoucí a samostatně žijící stadium. Tělo, složené z 97 % z vody, bývá zvonovité a poloprůhledné či mléčného vzhledu. Na povrchu se nachází pokožka (epidermis), pod ní mezoglea (tlustá želatinózní vrstva) a zcela uvnitř je gastrovaskulární dutina (trávicí a „cévní“ soustava) s obalem zvaným gastrodermis. Na okrajích zvonu se tyto tři vrstvy spojují. Naspodu zvonu (v místě zvaném subumbrella) se nachází ústní otvor. V mezogleální vrstvě se nachází svalovina umožňující pohyb (vypuzováním vody pod zvonem pomocí svaloviny po obvodě zvonu). Nervová soustava má síťovitou stavbu, u některých druhů se nachází nervový kruh kolem dokola zvonu. K důležitým smyslovým orgánům patří statocysta (orgán sloužící k určování polohy), obvykle i jednoduchá očka umožňující vnímání světla a občas také speciální orgány hmatu. Koncentrují se v oblastech na obvodu zvonu, tzv. ropáliích.\n\nŽivotní cyklus je vlastně rodozměna (metageneze) ve zvláštní podobě – dochází při ní k přechodu od přisedlé formy (vzniklé pohlavní cestou) k volně se pohybující (vzniklé nepohlavně). Na dospělém polypu se vytvoří nový jedinec (efyra), který se příčně odškrtí (strobiluje) a doroste do formy medúzy, zvané scyfomedúza (nepohlavní část rozmnožování). Ta z gonád uvolní do gastrovaskulární soustavy pohlavní buňky a ústním otvorem vypustí do vody vajíčka nebo spermie (pohlavní část rozmnožování, medúzovci jsou odděleného pohlaví – gonochoristé). K oplození dojde ve vodě a rýhováním vzniká larva (planula), která přisedne a vytvoří se nový polyp (scyfopolyp, scyphistoma).\n\nřád: Kalichovky (Stauromedusidae)\nřád: Korunovky, syn. Kruhovky (Coronata)\nřád: Talířovky (Semaeostomea)\nřád: Kořenoústky (Rhizostomea)\n\n"}
{"id": "143715", "url": "https://cs.wikipedia.org/wiki?curid=143715", "title": "Mezinárodní federace stolního tenisu", "text": "Mezinárodní federace stolního tenisu\n\nMezinárodní federace stolního tenisu (zkratka ITTF - International Table Tennis Federation) je zastřešující organizací jednotlivých národních svazů sdružujících hráče stolního tenisu. ITTF má v současné době 218 členských organizací a sídlí v Lausanne ve Švýcarsku. Je členem v organizacích IOC (MOV), ASOIF a SportAccord.\n\nČinnost ITTF spočívá v několika oblastech:\n\nJako součást péče o historii sportu i zajímavost provozuje ITTF v Lausanne také muzeum historie stolního tenisu.\n\nV roce 1926 u příležitosti mezinárodního turnaje ve stolním tenise v Berlíně byla založena federace stolního tenisu - budoucí ITTF. Kromě domácího Německa se zakládajícími členy stalo také Rakousko, Švédsko a Maďarsko.\n\nIhned v roce 1926 se konalo první mistrovství světa, na kterém byly uděleny medaile v kategoriích mužská dvouhra, mužská čtyřhra, mužské týmy, ženská dvouhra a smíšená čtyřhra (poslední dvě kategorie byly zpočátku považovány spíše za raritu, teprve postupně získaly prestiž srovnatelnou s ostatními kategoriemi). Od roku 1928 přibyla i ženská čtyřhra, od roku 1934 také soutěž ženských týmů.\n\nVe třicátých letech řešila ITTF první zásadní problém, kterým bylo stanovení maximální délky trvání setu a zápasu. Zavedením pravidla o časovém limitu byla úspěšně vyloučena sportovně i divácky \"nezáživná\" situace, kdy se setkali za stolem dva výhradní obranáři, kteří byli schopní si „pinkat“ v podstatě neomezeně dlouho. Druhý problém z počátků stolního tenisu přinesl tzv. \"fingerspin\" - neboli „cvrnkané podání“. To poskytovalo podávajícímu hráči neúměrnou výhodu a velice ztěžovalo jeho příjem. Následoval celkem logický zákaz. Podání bylo během 20. století omezováno pravidly ještě několikrát, protože situace, kdy hráč vyhrává díky tomu, že soupeři je příliš ztížena možnost „přečíst“ rotace u jeho podání, má záporný vliv na atraktivitu hry.\n\nV roce 1957 bylo rozhodnuto o konání mistrovství světa v intervalu dvou let na místo dřívějšího každoročního konání. Důvodem byl i fakt, že těžiště světového stolního tenisu se v té době přesouvalo z Evropy do východní Asie a financování každoročních výjezdů na mistrovství se pro některé chudší národní asociace stalo problémem.\n\nVedená snahou o větší atraktivitu hry, provedla i v sedmdesátých a osmdesátých letech ITTF několik dalších úprav pravidel. Hlavní z těchto úprav souvisela s požadavkem různých barev potahů na obou stranách pálky. Šlo zejména o reakci na vývoj nových potahů typu \"antitopspin\" či \"tráva\", které mají oproti nejčastějším potahům typu \"soft\" podstatně odlišné a pro většinu hráčů nezvyklé herní vlastnosti. Tím se zamezilo situaci, kdy hráč používá pálku s rozdílnými typy potahů na obou stranách, které by ale byly stejné barvy a tudíž obtížně \"čitelné\" pro soupeře.\n\nVýznamné změny v pravidlech byly provedeny v roce 2000:\n\n\nStolní tenis patří k nejrozšířenějším sportům, dlouhá léta chyběl na programu Olympijských her, což se ITTF snažila změnit. Tato snaha byla nakonec úspěšná a stolní tenis je zařazen mezi olympijské sporty od Letních olympijských her 1988.\n\n\n"}
{"id": "143720", "url": "https://cs.wikipedia.org/wiki?curid=143720", "title": "Vivárium", "text": "Vivárium\n\nVivárium je zařízení pro chov různých druhů živočichů (zejména cizokrajných), obvykle upravené tak, aby se co nejvíce podobalo přirozenému prostředí. Mezi vivária patří například akvária, terária, paludária, akvaterária či formikária, insektária, medvědária.\n"}
{"id": "143723", "url": "https://cs.wikipedia.org/wiki?curid=143723", "title": "Minor Threat", "text": "Minor Threat\n\nMinor Threat byla americká hudební skupina hrající hardcore punk z města Washington. Existovali v letech 1980-1983. Za svou krátkou existenci stihli nahrát dvě sedmipalcové desky a jedno LP. Zpěvákem Minor Threat byl Ian MacKaye, který zároveň stojí za labelem Dischord Records. Skupina je známá hlavně kvůli hnutí straight edge, které se tak jmenuje kvůli stejnojmenné písničce.\n"}
{"id": "143724", "url": "https://cs.wikipedia.org/wiki?curid=143724", "title": "Dischord Records", "text": "Dischord Records\n\nDischord Records patří mezi vydavatele hardcore/punk hudby. Bylo založeno v roce 1980 ve Washingtonu Ianem MacKayem (Minor Threat, Teen Idles, Fugazi, The Evens, Embrace). Label se orientoval a stále orientuje především na lokální scénu Washingtonu D.C. Díky kapelám z tohoto labelu vznikl poddruh hardcoru zvaný emo\n"}
{"id": "143734", "url": "https://cs.wikipedia.org/wiki?curid=143734", "title": "Knedlík", "text": "Knedlík\n\nKnedlík je vařený pokrm vyrobený z těsta. Složení těsta se podle různých receptů velmi liší. Knedlíky mohou být bez náplně nebo s nejrůznější náplní. Formují se do tvaru koule nebo šišky a vaří se v osolené vodě nebo v páře.\n\nVe starověku i středověku se názvem knedlík označovaly kuličky či šištičky z nasekaného masa, které se smažily na sádle. Zhruba od 17. století se začala využívat jako základ i mouka. Původně se pekly (šlo tedy o pečivo). Na počátku 19. století nebyly knedlíky přílohou k masu, ale hlavním jídlem. Postupně vznikaly různé jejich varianty, používala se i rýže, různé náplně a tvary. A vznikaly i typické národní pokrmy, např. známé \"Vepřo knedlo zelo\".\n\nDnes již existují desítky různých receptů. Zde je výčet základních.\n\n\n\n\n\n\n\n"}
{"id": "143738", "url": "https://cs.wikipedia.org/wiki?curid=143738", "title": "Ray Davies", "text": "Ray Davies\n\nSir Raymond Douglas Davies (* 21. června 1944 v Muswell Hill v Londýně) je znám především jako zpěvák, kytarista, skladatel a vůdčí osobnost britské rockové kapely The Kinks. Po rozchodu Kinks v roce 1996 pokračuje ve své sólové kariéře. Tu začal v roce 1984, kdy napsal scénář a režíroval úspěšný a kritiky ceněný televizní film \"Return To Waterloo\". Na soundtracku k filmu se podíleli Kinks s výjimkou Davea Daviese. Ray Davies se ve filmu objevuje na začátku jako potulný zpěvák v londýnském metru. V roce 1998 vydal album \"The Storyteller\", které doprovodil úspěšnými vystoupeními společně s kytaristou Petem Mathisonem. Při vystoupeních předčítal mezi skladbami ze svého autobiografického románu \"X-Ray\". Prvním oficiálním studiovým sólovým albem Ray Daviese byla deska \"Other People's Lives\" z roku 2006.\n\nRay Davies se rovněž věnuje literatuře. Kromě autobiografie je také autorem sbírky na sebe navzájem navazujících povídek \"Waterloo Sunset\", které vydalo nakladatelství Hyperion v roce 2000. Každý z krátkých příběhů ve svém jádru vychází z některých jeho skladeb.\n\nDavies se narodil v Denmark Terrace čp. 6 ve Fortis Green v Muswell Hill v severním Londýně rodičům Fredovi a Annie Daviesovým. Měl sedm starších sester a mladšího bratra Davea Daviese. Navštěvoval William Grimshaw Secondary Modern School (nyní Fortismere School).\n\nV letech 1962–1963 byl Davies studentem umění na Hornsey College of Art v Londýně. V této době se z The Kinks začala stávat profesionální kapela. Na začátku roku 1964 The Kinks získali nahrávací smlouvu a z Daviese se stal hlavní skladatel a \"de facto\" lídr kapely. V srpnu téhož roku kapela vydala svůj třetí singl „You Really Got Me“, který byl velmi úspěšný a pro The Kinks znamenal významný průlom v jejich kariéře.\n\nV letech 1966 and 1975 kapela procházela obdobím hudebního experimentování a zaznamenala řadu významných uměleckých i komerčních úspěchů. Mezi rokem 1976 a jejich rozpadem o 20 let později se The Kinks navrátili k mainstreamovému rocku a dosáhli dalších úspěchů, například s hity „Destroyer“, „Come Dancing“ nebo „Do It Again“. The Kinks se rozpadli v roce 1996 a Ray Davies od té doby vystupuje sólově.\n\nV roce 1973 se Davies pokusil o sebevraždu kvůli rozpadu jeho prvního manželství; později u něj byla diagnostikována bipolární afektivní porucha.\n\nDavies má se svým bratrem Davem (kytaristou The Kinks) velmi bouřlivý vztah, což mělo na kapelu velký vliv. Davies byl třikrát ženatý a má čtyři dcery (Louisa, Victoria, Natalie a Eva). V osmdesátých letech měl vztah s Chrissie Hynde z The Pretenders, se kterou má dceru Natalie.\n\nV roce 1990 byl Davies spolu s The Kinks uveden do Rock and Roll Hall of Fame a v roce 2005 do UK Music Hall of Fame.\n\n4. ledna 2004 byl Davies ve French Quarter v New Orleans postřelen do nohy, když pronásledoval zloděje, kteří ukradli kabelku jeho přítelkyni. K tomu došlo ani ne týden poté, co byl Davies jmenován komandérem Řádu britského impéria.\n\n\n\n"}
{"id": "143741", "url": "https://cs.wikipedia.org/wiki?curid=143741", "title": "Perioda (matematika)", "text": "Perioda (matematika)\n\nPerioda je skupina číslic, které se pravidelně opakují za desetinnou čárkou u čísla. Při početních operacích se perioda značí pruhem nad skupinou opakujících se čísel.\n\nnapř.: formula_1\n\nVíceciferná perioda může začínat libovolnou svou cifrou:\nPlatí (přesně!):\n\n"}
{"id": "143745", "url": "https://cs.wikipedia.org/wiki?curid=143745", "title": "IEEE 802.11e", "text": "IEEE 802.11e\n\nIEEE 802.11e je WiFi doplněk standardu IEEE 802.11 vylepšující takzvanou \"Media Access Control\" (MAC) podvrstvu linkové vrstvy rozšířením podpory kvalitu služeb (\"Quality of Service\", QoS). Standard je důležitý pro aplikace citlivé na zpoždění jako jsou Voice over Wireless IP a proudové multimédia. \n\nZáklad 802.11 MAC vrstvy používá takzvanou \"Distributed Coordination Function\" (DCF, česky \"Funkce rozložené koordinace\"), ke sdílení média mezi více komunikujícími stranami. DCF je založeno na \"Carrier Sense Multiple Access with Collision Avoidance\" (CSMA/CA), česky: \"metodě mnohonásobného přístupu s nasloucháním nosné a zabráněním kolizí\" a volitelně na 802.11 RTS/CTS, což má za následek několik omezení:\n\n\"Point Coordination Function\" (PCF), česky: \"Funkce bodové koordinace\", lze použít pouze v „infrastrukturním“ módu (komunikují spolu přístupový bod a více klientů). Tato funkce je volitelná a zřídka používaná. Přístupové body posílají takzvané „beacon“ rámce v pevně stanovených intervalech (obvykle desetina sekundy), a PCF je dělí na dva časové úseky. V jednom se jednoduše používá DCF a ve druhém přístupový bod posílá klientům signál, který klient má právo dále vysílat.\n\nIEEE 802.11e vylepšuje DCF a PCF novou hybridní koordinační funkcí: takzvanou \"Hybrid Coordination Function\" (HCF). HCF má dvě metody přístupu ke kanálu podobné původním metodám z 802.11 MAC:\nObě definují třídy provozu (\"Traffic Classes\", TC). Například e-mailům může být přiřazena nízká prioritní třída, zatímco hlasovým službám vysoká.\n\nNavíc k HCCA, EDCA a TXOP přidává standard 802.11e další možnosti protokolu pro vylepšení QoS v 802.11 MAC vrstvě:\n\n\"Automatic Power Save Delivery\", česky: \"Automatická úspora energie\", je efektivnější metoda správy napájení než původní 802.11 \"Power Save Polling\", česky: \"Úspora energie na základě výběrů\". \n\n\"Block Acknowledgments\", česky: \"Blokové potvrzování\", umožňuje potvrdit celý TXOP v jediném rámci. Což snižuje režii protokolu zejména při delších TXOP.\n\nSlužba pro posílání rámců v QoS módu může nabývat dvou hodnot: QosAck a QosNoAck.\nRámce s QosNoAck nejsou potvrzovány (zkratka z \"QoS not acknowledged\"), což zamezí znovuposílání dat, které mají být s malým zpožděním.\n"}
{"id": "143746", "url": "https://cs.wikipedia.org/wiki?curid=143746", "title": "Lasicovití", "text": "Lasicovití\n\nLasicovití (resp. kunovití, věd. Mustelidae) je čeleď šelem. Zahrnuje drobné štíhlé a hbité šelmičky, jako je lasice kolčava, i poměrně velké a mohutné šelmy, jezevce a rosomáka.\n\nJsou to malé až středně velké šelmy s krátkýma nohama, protáhlým tělem, mimořádně ohebnou páteří a s pachovými žlázami v okolí řitního otvoru. Nemají zatažitelné drápy, proto například kuny našlapují jen na prsty, aby byla jejich chůze co nejtišší.\n\nModerní členění čeledi Mustelidae uvádí Lariviére, S. & Jennings, A. P. (2009)\n\nStarší klasické členění uvádělo 5 podčeledí\n\n\n\n\n\n\nDo čeledi se také někdy řadí skunkové (jako podčeleď \"Mephitinae\"), někdy jsou však uváděni zvlášť; vyřazení skunků z lasicovitých je podporováno zejména studiem DNA. Navíc se zdá, že někteří z jezevců ve skutečnosti patří spíše ke skunkům a vůbec tak nejsou lasicovitými šelmami.\n\nV Česku je největší lasicovitou šelmou jezevec lesní, nejmenší je lasice kolčava. Mezi tamější lasicovité šelmy patří i tchoř tmavý a fretka, jeho zdomácnělá forma. K životu ve vodě je z českých lasicovitých šelem nejlépe uzpůsobena vydra říční. V dnešní době jich na území české republiky žije asi osm druhů.\n\n"}
{"id": "143755", "url": "https://cs.wikipedia.org/wiki?curid=143755", "title": "Mongolské ajmagy", "text": "Mongolské ajmagy\n\nAjmag (mongolsky \"аймаг\") je slovo, které v mongolských a tureckých jazycích znamená \"kmen\". V Mongolsku (a Číně) je použito pro pojmenování administrativních jednotek.\n\nV Mongolsku jsou ajmagy administrativní jednotky nejvyšší úrovně. Každý ajmag se dělí na několik somon. Hlavní město Ulánbátar je spravováno zvlášť.\n\nPo připojení vnějšího Mongolska (tedy území dnešního Mongolska) bylo toto rozděleno ve tři ajmagy – Secenchánský, Tüšetuchánský a Džasaktuchánský, od roku 1725 i Sajn-nojonchánský. Samostatné postavení měla Chovdská oblast a pohraniční regiony.\nPo vyhlášení nezávislosti Mongolska v roce 1921 zůstalo vnitřní Mongolsko součástí Číny a Tannu Tuva se stala nezávislou republikou (dnes autonomní Tuvinská republika v Rusku). Nově vzniklá Mongolská lidová republika vzala stávající uspořádání za své počáteční.\n\nPo skončení nevyhlášené sovětsko-japonské pohraniční války (1938-1939) proběhla v roce 1941 reorganizace administrativního uspořádání, jejímž výsledkem byly ajmagy. Vznikly Severochangajský ajmag, Čojbalsanský ajmag, Východogobijský ajmag, Zavchanský ajmag, Chentijský ajmag, Chovdský ajmag, Chövsgölský ajmag, Jihogobijský ajmag, Jihochangajský ajmag, Centrální ajmag a Uvský ajmag. Dlouhý pás jižní Gobi připadl v roce 1954 zpět Číně. Administrativní rozdělení bylo dokončeno vytvořením dalších ajmagů. Byly to\nBajanchongorský ajmag, Bajanölgijský ajmag, Bulganský ajmag, Středogobijský ajmag, Gobialtajský ajmag a Süchbátarský ajmag. Selengský ajmag se od \"Centrálního ajmagu\" oddělil o dva roky později.\n\n\"Čojbalsanský ajmag\" byl přejmenován na Východní ajmag v roce 1963 a hlavní město Ulánbátar se oddělilo od \"Centrálního ajmagu\" a vytvořilo zvláštní oblast na úrovni ajmagu. Stejný status dostala nově vzniklá průmyslová centra Darchan (1961 v \"Selengském ajmagu\") a Erdenet (1975 v \"Bulganském aymagu\"). V roce 1994 byly dva somon odděleny od \"Bulganského ajmagu\" a okolo města \"Erdenet\" byl vytvořen Orchonský ajmag a dále byly čtyři somon odděleny od \"Selengského aymagu\" a byl vytvořen Darchanúlský ajmag okolo \"Darchanu\" a zároveň byl ukončen speciální status obou měst. Gobisümberský ajmag vznikl v roce 1996 oddělením od \"Východogobijského ajmagu\".\n\n"}
{"id": "143761", "url": "https://cs.wikipedia.org/wiki?curid=143761", "title": "Jan Saudek", "text": "Jan Saudek\n\nJan Saudek (* 13. května 1935 Praha) je český umělecký fotograf. Patří mezi nejvýznamnější české umělecké fotografy. \n\nJeho práce ovlivnila celosvětovou fotografii. Jedním z příkladů je jeho originální nápad vyfotit torzo nahého muže, který svírá v náručí novorozeně. Tato kompozice je dnes reprodukována asi stejně běžně jako fotky školních tříd. Jeho původně zavrhovaný svět, komunisty dokonce nazývaný pornografií, dnes vstupuje do života běžných lidí, kteří jeho kompozice spontánně fotografují znovu a znovu. Umělecké vyjádření Jana Saudka „zlidovělo“. \n\nDlouhou dobu žil Jan Saudek v jediné přízemní místnosti, která mu také sloužila jako ateliér, kde u oprýskané zdi, s oknem vedoucím do dvora, nafotil nesčíslný počet modelů a modelek, všech věkových a váhových kategorií, společenských postavení a osudů.\n\nVětšinu svých prací Jan Saudek ručně koloruje.\n\nUznání se mu ve vlasti, komunistickém Československu, nedostalo, zato byl hojně vystavován a publikován v zahraničí. V době komunistického režimu byl Jan Saudek za svojí vizi režimem perzekvován a stíhán.\n\nDnes je Jan Saudek rytířem Řádu umění a literatury, byly o něm natočeny dokumentární a dokonce hrané snímky, jeho práce jsou vystavovány na všech 5 kontinentech.\n\nV roztržce se svojí družkou Sárou Jan ztratil přístup k negativům svých fotografií, které jsou ke stažení, možná ve své celistvosti, na internetu zdarma.\n\nJan Saudek měl jednoho bratra (dvojče), Karla Saudka. \n\nDne 13. května 1935 se bankovnímu úředníkovi Gustavovi a jeho ženě v Praze narodila dvojčata Jan a Karel. Jan se narodil jako druhý „a to ho předurčilo být celý život číslo dvě“. Když v roku 1939 začala v Evropě druhá světová válka byli jako malé děti svědky německé okupace hlavního města. Otec Gustav, který žil ve smíšeném manželství, strávil tři měsíce v ghettu Terezín. Bratři v koncentračním táboře nikdy nebyli.\n\nStudoval grafickou školu v Praze, od roku 1950 pracoval jako produkční fotograf v tiskárnách a poté začal kreslit. Když dostal svůj první fotoaparát Kodak Beau Brownie, začal také fotografovat.\n\nV letech 1954 až 1956 absolvoval povinnou vojenskou službu. Roku 1958 se oženil s Marií a měl s ní dvě děti Samuela a Davida. Roku 1959 začal používat středoformátový fotoaparát Flexaret 6×6.\n\nNa konci 60. let odletěl do Ameriky, kde se seznámil s Hughem Edwardem, šéfem oddělení fotografie v Institutu umění v Chicagu. Jeho první vlastní výstava se uskutečnila v University of Indiana v Bloomingtonu. Roku 1970 se se svou ženou Marií rozvedl. O dva roky později se objevila „Zeď“, která se stala typickým prvkem jeho tvorby.\n\nPracoval s nejrůznějšími umělci z celého světa. Vystavoval v muzeu moderního umění v Paříži a vyšla jeho první monografie \"Svět Jana Saudka\". Stal se členem Spolku českých malířů a pořádá mnoho výstav.\n\nRoku 1990 získal francouzský umělecký \"Řád umění a literatury\". Francouzský režisér Jerome de Missolz o něm natočil film \"Jan Saudek – český fotograf\". V jeho životě má důležité místo jeho dlouholetá přítelkyně a zároveň manažerka Sára Saudková, která přijala jeho jméno, i když nebyli oddáni.\n\nJan Saudek (* 13. květen 1935) \n\nJan Saudek se narodil 13. května 1935 v Praze jako mladší dvojče Karla, dnešního známého kreslíře. Do svých 15 let navštěvoval školu ve svém rodném městě. Jeho otce nacisté odvedli do koncentračního tábora v Terezíně, kde zemřelo jeho dalších 6 bratrů. Z propagačních důvodů o sobě tvrdil, že byl s bratrem 6 týdnů v koncentračním táboře.\n\nPo válce se Jan setkal s americkými komiksy a různými, tehdy ještě neznámými časopisy, kde se dozvídá o světových osobnostech, jako o Evitě Perónové, Margaret Bourke-Whiteové, Eugenu Smithovi či Gisèle Freundové, kterými se inspiroval.\n\nPrvní poválečná léta se zajímal o české poválečné umění. V tomto období jej zaujal zpěvák Frankie Lain. Asi v průběhu roku 1950 dostal svůj první fotoaparát.\n\nO rok později aranžoval a koloroval jedny ze svých prvních fotografií. Nejprve se setkal s ostrou kritikou od lidí. Kupříkladu jejich rodinný lékař, kterému tyto fotografie Janova matka ukazovala, je okomentoval bez jakýchkoliv servítek, že je to hnusné, kýčovité a nemoderní. Kvůli tomu Saudek na čas přestal s fotografováním. Po několika letech se mu tyto obrázky dostaly do rukou a viděl je opět z jiného pohledu a úplně jinak. Nyní si všímal, jak jsou krásné a jak z nich je cítit dech mládí. \n\nV roce 1955 absolvoval základní vojenskou službu. Dnes vzpomíná, jak znovu zažil velký pocit bezmocnosti, neboť byl jednou při nočním vojenském cvičení vyslán s nějakou zprávou a uvízl v pasti drátů. Intenzivně se snažil ze zamotaných drátků zoufale vyprostit. Tato bezmocnost jej prý provází po celý jeho další život.\nKe konci padesátých let začal být s bratrem ovlivněn Itálií, sledovali italské filmy a jezdili spolu na italském skútru.\nV roce 1959 se oženil s Marií, od které dostal fotoaparát Flexaret 6×6, se kterým pracuje dodnes. S Marií měl 2 syny, Samuela a Davida.\n\nV šedesátých letech se mu dostal do rukou katalog výstavy \"Family of Man\" (\"Lidská rodina\"), která ho inspirovala, a předsevzal si, že takovou knížku o rodině člověka nafotografuje také. V této době také se začínaly ve světě hudby objevovat jména zpěváků, jako jsou Roy Orbison, The Rolling Stones s jejich písněmi \"I can’t get no satisfaction\", což udělalo na Jana obrovský dojem. Byla to doba rock and rollu, který rád tancoval. \nKe konci šedesátých let začal cestovat, navštívil New York a mnoho významných míst, které na jeho tvorbu působily. Jeho cestování a zvláštní způsob života se odrazil v tom, že když se vrátil domů z cest, děti ho nepoznávaly. V této době se zároveň setkává s legendárními jmény Simon & Garfunkel, jejichž melodie Saudka také inspirovaly.\n\nCelá sedmdesátá léta byla ve znamení samoty a smutku, bál se o syna Davida, že by mohl zemřít. David se nakonec uzdravil, nicméně ho jeho otec dávno ztratil navždy.\n\nV roce 1972 Saudek našel „Zeď“, na jejíž nápad použít jí jako pozadí na svých fotografiích ho přivedla tehdy začínající, později jeho nejznámější fotomodelka Evelyn Schloss (vl. jm. Eva Šlosárová, *1953), která si \"Zdi\", jakožto vhodnou na pozadí fotografie, všimla a Janovi jí použít navrhla, když jí Jan ve svém sklepním ateliéru v Koněvově ulici, jakožto zeď nevzhlednou, vlhkou a plesnivou, chtěl přemalovat. Tato \"Zeď\" se stala symbolem, který se později v jeho dílech často vyskytuje. Tenkrát si ještě neuvědomoval, jaký to v jeho další tvorbě bude mít význam. Přibližně o rok později Jan začíná malovat a psát.\n\nO jeho fotografiích panuje prozatím jen naprosté mlčení, ale až mnohem později možná pochopí, proč tomu tak asi bylo – proto, že umělci zpravidla nebývají nikým pochopeni. V sedmdesátých letech prožívá velice mnoho krátkých známostí, ze kterých má dokonce i několik dětí.\n\nV roce 1976 umřel Saudkův otec.\n\nKonec sedmdesátých let byl ve znamení depresí a beznaděje, které ho dokonce přiměly až k tomu, že snědl barbiturát, a tak vlastně mohl uniknout ze světa. Trochu radosti ho v těchto černých a smutných letech nakonec potkalo, neboť se setkává s Gisèle Freundovou, která mu dá Rolleiflex, co s ním tenkrát fotila Evitu Peronovou.\n\nPočátkem osmdesátých let dostal svou první velkou odměnu za své nadání ve výši tisíc dolarů, což se rovnalo jeho celoročnímu platu dělníka, jímž v této době ještě stále byl.\nPo tomto úspěchu nastal obrat k lepší a zároveň skončila jeho každodenní práce v továrnách. Zapříčinila to skutečnost, že k jeho velké radosti dostal legitimaci Fondu československých výtvarných umělců. A právě od té doby se cítil „na svobodě“.\n\nV těchto letech se poprvé ocitl na nudistické pláži a byl ohromen, jak jsme, my lidé, krásní a „naprosto ubozí“. Z nudistické pláže načerpal velkou inspiraci pro své fotografie.\n\nV 1985 roce mu byl přidělen malý podkrovní byt, kde měl jen věci nezbytné pro svůj životy – fotokomoru, postel a stůl.\n\nRok poté se pokusil o sebevraždu, která se mu nepodařila.\nV roce 1987 se mu narodilo další dítě, s jinou ženou. Také tohoto léta jednou uprostřed noci potkal svou kdysi nejmilejší dceru Karolinu. Nepoznali se navzájem, naposledy ji viděl před mnoha lety jako dítě.\n\nO několik let později došlo k tomu, že mu členové rodiny zabavili negativy a začali ho vydírat, byli si velice dobře vědomi, co tyto negativy pro Saudka znamenají. Po pěti měsících dostal své negativy zpět, ale čas bez nich pro něho byl prý ten nejhorší v jeho životě.\n\nV roce 1988 se stal kandidátem \"Svazu výtvarných umělců\" a v tomto roce se snažil tvořit trochu jinak a to se symboly lásky, oddanosti, věrnosti apod. V osmdesátých letech se v jeho snímcích vyskytují protikladné pocity – vztahy lásky a nenávisti, upřímnosti a falše, krásy a ošklivosti, mládí a stáří.\n\nVe svých dílech zobrazoval všechno, co se týkalo štěstí, rodinného domova. Počátkem devadesátých let byl Saudek velmi populární.\n\nJan Saudek byl vybrán filmovou společností Febio pro projekt GEN (100 Čechů dneška).\nO několik málo let později vystavuje své fotografie naposledy ve své vlasti. Z výstavy byl výtěžek 7 milionů 200 tisíc korun. Tuto částku dává Jan na dobročinné účely.\n\nJednou se také účastnil narození dítěte, po kterém si uvědomil a pochopil, že všechno ostatní co doposud považoval za závažné a důležité, bylo naprosto nepodstatné, a konečně poznal, co je ve skutečnosti láska a mateřství.\nV roce 2005 nakladatelství Slovart vydalo výpravnou knihu Saudkových obrázků, současně jeho přítelkyně Sára připravila a uspořádala k jeho 70. narozeninám jako dárek velkou výstavu. Kniha se okamžitě vyprodala, a Saudek zažívá úspěchy. A přestože původně už v Čechách nechtěl vystavovat, v roce 2005 proběhla v domě U bílého jednorožce na Staroměstském náměstí přehlídka jeho tvorby \"The Best of Jan Saudek\".\n\nV roce 2006 dostal za šíření dobrého jména vlasti v zahraničí od ministra kultury vyznamenání \"Artis Bohemiae Amicis\", které dostal spolu se spisovateli Vladimírem Körnerem a Milanem Kunderou. Portrétoval známé osobnosti včetně sta portrétů členů činohry, baletu a opery (v roce 2006).\n\nV roce 2014 si na českém velvyslanectví v Pekingu vzal svoji dlouholetou přítelkyni a matku svých dětí, novinářku Pavlínu Saudkovou.\n\nV lednu 2015 mu jeho manželka Pavlína porodila třetí dítě, holčičku Josefínu.\n\nV komunálních volbách v roce 2018 do Zastupitelstva hlavního města Prahy kandidoval z pozice nestraníka jako lídr hnutí PLUS a tudíž byl i kandidátem tohoto hnutí na post primátora města. Hnutí se však do zastupitelstva vůbec nedostalo.\n\nVětšina fotografií je kolorovaná. Jan Saudek začal fotografovat sám sebe, své fotografie inscenoval. Ze začátku jeho tvorby se věnoval zachycení mateřství a otcovství. Se svoji ženou Marií měl dva syny – Davida a Samuela a oba jsou předmětem jeho fotografování v období jejich dětství i dospívání.\n\nV osmdesátých letech 20. století jeho tvorbě dominovala „Zeď“. Jeho díla byla erotičtější a provokativnější. Vyjadřovala vztahy mezi mužem a ženou, a to jak lásku a přitažlivost, tak i nenávist až agresivitu. Námětem jeho fotografií byly mladé dívky, dospělé krásné ženy, i obtloustlé starší dámy.\n\nV devadesátých letech 20. století pracoval na cyklu „Karty“, což byly polonahé ženy naproti sobě spojené v pase, podobně jako na hracích kartách. Dalším jeho oblíbeným motivem je otevřené okno a před ním žena, muž či milenci v různých situacích. V tomto období je jeho tvorba mnohem více erotická, velmi živočišná až perverzní. Saudek je motivován těly žen různých tvarů, od příliš hubených, přes opravdu obézní až po různě zdeformovaná.\n\nJan Saudek není pouze fotograf, ale i malíř. Jeho malby jsou většinou inspirovány jeho fotografiemi. Dílo Jana Saudka je kontroverzní a provokativní, možná obsahuje i řadu sdělení a je snad také oslavou lidství.\n\n\nJan Saudek je autorem celé řady samostatných i společných výstav.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "143764", "url": "https://cs.wikipedia.org/wiki?curid=143764", "title": "Lev Prchala", "text": "Lev Prchala\n\nLev Prchala (23. března 1892 Slezská Ostrava – 11. června 1963 Feldbach, Rakousko) byl český generál a exilový politik.\n\nBěhem první světové války byl v roce 1916 jako nadporučík rakousko-uherské armády zajat na východní frontě. Již dalšího roku vstoupil do Československých legií v Rusku, v jejichž řadách se účastnil bojů proti německým vojskům a později proti Rudé armádě.\n\nZpět do své vlasti se dostal v roce 1920 přes Vladivostok. Po studiu na vysoké válečné škole v Paříži působil v několika funkcích v československé armádě. V roce 1925 se stal brigádním generálem, 1928 divizním generálem a 1936 armádním generálem. V době Mnichovské krize velel 4. armádě, která měla bránit jižní Moravu. Stavěl se důrazně proti kapitulaci, navštívil i Edvarda Beneše, aby mu tlumočil svůj názor, a účastnil se i příprav nikdy neuskutečněného převratu.\n\nPo kapitulaci byl Prchala jmenován vojenským velitelem Podkarpatské Rusi a členem tamní vlády. 15. března 1939 nařídil vojenskou obranu proti maďarskému útoku, která se udržela tři dny. Po obsazení Podkarpatské Rusi Prchala odešel do Protektorátu, odkud uprchl do Polska. Zde organizoval československé vojenské jednotky a velel Legii Čechů a Slováků. 17. září 1939 odjel do Francie, později byl nucen emigrovat do Velké Británie. V exilu patřil mezi výrazné odpůrce politiky Edvarda Beneše, který jej také v říjnu 1940 postavil mimo vojenskou službu.\n\nDo Československa se Prchala již nikdy nevrátil. V červenci 1945 byl na návrh čs. vlády zbaven hodnosti armádního generála, kterou později úspěšně vysoudil u britského soudu zpět. V exilu se nadále politicky angažoval, mimo jiné spolupracoval i se sudetoněmeckými organizacemi a v roce 1958 obdržel Evropskou cenu Karla IV. Zemřel při rekreačním pobytu ve štýrském Feldbachu a je pohřben na lesním hřbitově v Mnichově.\n\nJedním z hlavních odpůrců odbojové koncepce prezidenta Edvarda Beneše během druhé světové války byl armádní generál Lev Prchala. Po skončení války v roce 1945 zůstal se svými stoupenci v britském exilu a politicky bojoval proti režimu v Československu.\n\nInformace, že pod jeho velením existují v západních okupačních zónách Německa československé vojenské jednotky (tzv. „Prchalova armáda“) složené z dobrovolníků odhodlaných bojovat v případném válečném konfliktu mezi Východem a Západem proti Československu, byla jen fámou. Takováto armáda nikdy nevznikla, i když v to věřily desítky osob nespokojených s vývojem politické situace v nově se rodícím poválečném Československu.\n\nDezinformace o činnosti Lva Prchaly a jeho „Prchalově armádě“ (i o podpoře, které se jí dostává ze Západu) záměrně šířily a živily tehdejší tajné služby (ovládané už před únorem 1948 komunisty) ve snaze využít je k promyšlené propagandě. Aby nebezpečí získalo na věrohodnosti, bylo třeba čas od času odhalit a zneškodnit „prchalovské podhoubí“ přímo v republice:\n\n\n\n"}
{"id": "143766", "url": "https://cs.wikipedia.org/wiki?curid=143766", "title": "Cesta z města", "text": "Cesta z města\n\nCesta z města je český film režiséra Tomáše Vorla z roku 2000 (v pořadí čtvrtý Vorlův celovečerní film). Jedná se o „lyrickou komedii o útěku z civilizace a zase zpět, o pasti měst a prapůvodní energii“.\n\nProgramátor Honza se rozhodne vyčistit si o víkendu hlavu od svého hektického zaměstnání (to je představeno v úvodu filmu), vyzvedává u své bývalé manželky syna Honzíka a společně vyrážejí na výlet do přírody. Jejich přecivilizovanost je ve filmu zvýrazněna zuřivým používáním mobilu, notebooku a digitální kamery. Poté co se seznámí s půvabnou Markétou a její babičkou, žijící v domku provoněném bylinkami a domácími likéry, se však víkendový výlet protáhne na několikatýdenní pobyt v malé vesničce. Honza se synem stráví na venkově nejhezčí a nejveselejší chvíle svého života. Ve filmu se představuje defilé svérázných venkovských postaviček. Honzova nepřítomnost v zaměstnání a Honzíkova ve škole se ovšem neobejdou bez následků a otec se synem jsou přinuceni k návratu do civilizace. Na týdny na venkově, ani na dívku Markétu však Honza nemůže zapomenout.\n\nVe filmu se objevuje několik původních písní, Cesta z města, Dva skřítci, ale také úryvek z velikonočního chorálního responsoria O Filii et Filiae od Jeana Tisseranda (z něj je zde použit asi jen český text, hudba se od originálu liší).\n"}
{"id": "143771", "url": "https://cs.wikipedia.org/wiki?curid=143771", "title": "Životní cyklus", "text": "Životní cyklus\n\nŽivotní cyklus je biologický pojem, který představuje popis života (resp. stadií) organismu počínaje jeho zrozením a konče reprodukcí a vznikem nového organismu. Může mít mnoho podob a různé stupně složitosti. Pojem převzaly i některé další vědy, resp. obory, takže se lze setkat např. s pojmy životní cyklus rodiny, životní cyklus produktu, životní cyklus informačního systému atp. Latinské slovo „cyklus“ je odvozeno z řeckého slova „cyklos“, což znamená „kolo“, „kruh“, zde tedy „koloběh“.\n\nZ hlediska ploidie somatických buněk eukaryotického organismu můžeme každý pohlavně se množící druh přiřadit k jednomu z těchto tří životních cyklů:\n\nStřídání generace vzniklé nepohlavně s generací vzniklou pohlavní cestou se nazývá rodozměna (metageneze). Tento pojem je spojen zejména ze střídáním sporofytu a gametofytu v rámci sporického cyklu, ovšem jako rodozměna se označují i životní cykly některých skupin organismů, u kterých ke střídání haploidní a diploidní generace nedochází. Střídající se generace se neliší ploidií buněk, ale jinými, především morfologickými nebo ekologickými znaky. \nPříkladem mohou být některé skupiny žahavců, u kterých z přisedlého stadia polypa vzniká nepohlavně (pučením) pohyblivé stadium medúzy, které se množí pohlavně. Oplozené vajíčko se vyvíjí v larvu, která přisedá a vytváří opět polypa. Z hlediska ploidie se však jedná o cyklus diploidní, jako je tomu ostatně u všech živočichů.\n"}
{"id": "143775", "url": "https://cs.wikipedia.org/wiki?curid=143775", "title": "Higgsův boson", "text": "Higgsův boson\n\nHiggsův boson je hmotná skalární elementární částice ve standardním modelu částic. Hraje klíčovou roli ve vysvětlení původu hmotnosti ostatních elementárních částic, zejména rozdílu mezi nehmotným fotonem a velmi těžkými bosony W a Z. Hmotnosti elementárních částic a rozdíly mezi elektromagnetismem a slabou interakcí jsou rozhodující v mnoha mikroskopických dějích, a tak má Higgsův boson na náš vesmír významný vliv.\n\nHiggsův boson poprvé předpověděl roku 1964 britský fyzik Peter Higgs, který rozpracoval myšlenky s Philipem Andersonem a nezávisle několika dalšími fyziky.\n\nNa konferenci ICHEP2012 v australském Melbourne 4. července 2012 byl na základě dat z experimentů ATLAS a CMS v CERNu oznámen objev nového bosonu, jehož vlastnosti jsou konzistentní s Higgsovým bosonem. 14. března 2013 vědci z Cernu objev na základě dalších experimentů potvrdili.\n\nDle zjištění vědců se Higgsův boson rozpadá prostřednictvím čtyř módů: na fotony, bosony W, bosony Z a tauony. V srpnu 2018 dokázali fyzici experimentálního programu Atlas ve výzkumném centru CERN rozpad Higgsova bosonu na elementární částice, dva kvarky b.\n\nHiggsův boson je často masmédii označován jako „božská částice“, a to na základě názvu knihy ( \"Božská částice: Pokud je Vesmír odpovědí, co je otázkou?\") Leona Ledermana. Zatímco takové pojmenování zvyšuje zájem médií o částicovou fyziku a Velký hadronový urychlovač, mnoho vědců jej odmítá. Ve snaze částici přejmenovat vybral výbor fyziků název „boson šampaňského“ jako její nejpopulárnější označení.\n\nHiggsův boson nelze pozorovat přímo, neboť má příliš krátkou dobu života. Je ale možné zaznamenat produkty jeho rozpadu a z nich rekonstruovat vlastnosti původní částice.\n\nBez existence Higgsova bosonu by vesmírem létaly všechny částice standardního částicového modelu světelnou rychlostí a nebylo by možné, aby utvořily žádné atomy, předměty, planety, hvězdy apod.\n\n"}
{"id": "143778", "url": "https://cs.wikipedia.org/wiki?curid=143778", "title": "Damon Hill", "text": "Damon Hill\n\nDamon Graham Devereux Hill (* 17. září 1960, Londýn) je bývalý britský pilot Formule 1, mistr světa z roku 1996. Je synem bývalého dvojnásobného mistra světa ve formuli 1 Grahama Hilla a je prvním potomkem mistra světa, který dokázal zopakovat otcův triumf (druhým je Nico Rosberg, šampion roku 2016, jehož otec Keke je mistrem světa 1982). Jeho otec zahynul při havárii letadla když bylo Damonovi 15 let. Závodit začal až v 21 letech na motokárách, kde nezaznamenal velký úspěch. Přesunul se proto do závodních vozů a postupně se zlepšoval, až se stal šampiónem série Formule 3000 v roce 1989, přestože nevyhrál žádný závod.\n\nV roce 1992 se stal testovacím jezdcem Formule 1 u týmu Williams. Po odchodu Riccarda Patreseho z týmu se v roce 1993 přesunul na jeho místo. První ze 22 vítězství ve Formuli 1 si připsal v Grand Prix Maďarska 1993. V polovině 90. let byl Hill hlavním soupeřem Michaela Schumachera v boji o mistrovský titul. Oba byli soupeři na trati i mimo ni. Jejich kolize při Grand Prix Austrálie 1994 znamenala, že Schumacher získal o bod titul. Hill se stal šampiónem v sezóně 1996, poté byl ale z týmu Williams vyhozen. Závodil potom za slabší týmy Arrows a potom Jordan, kterému v roce 1998 vybojoval první vítězství.\nHill ukončil závodní kariéru po sezóně 1999. Od té doby se věnoval podnikání a objevil se jako kytarista s některými slavnými skupinami. V roce 2006 se stal prezidentem Britského závodního klubu, jeho předchůdcem ve funkci byl Jackie Stewart. V roce 2011 tuto pozici také opustil a jeho následníkem se stal Derek Warwick. Postaral se také o 17letý kontrakt pro okruh Silverstone na pořádání závodu Formule 1, což znamenalo také renovaci okruhu.\n\nHill se narodil ve městě Hampstead, v Londýně, 17. září 1960. Jeho rodiči byli Graham a Bette Hillovi. Graham Hill byl závodní jezdec ve Formuli 1 a vyhrál titul mistra světa v letech 1962 a 1968 a stal se ve Velké Británii známou osobností. Úspěšná kariéra Grahama Hilla zajišťovala rodině dobré zázemí. V roce 1975 žila rodina ve vile s 25 pokoji ve městě Hertfordshire a Damon navštěvoval soukromou školu s názvem Haberdashers‘ Aske’s Boys‘ School. Smrt jeho otce po letecké havárii v roce 1975, znamenala pro 15letého Hilla, jeho matku a sestry Samanthu a Brigitte drastické omezení příjmů. Mladý Damon musel pracovat jako dělník a kurýr aby mohl dále studovat.\nHill je ženatý se Susan George („Georgie“ – narozena 29. dubna 1961) a mají spolu 4 děti, kterými jsou: Oliver (narozen 4. března 1989), Joshua (narozen 9. ledna 1991), Tabitha (narozena 19. července 1995) a Rosie (narozena 1. února 1998). Oliver se narodil s Downovým syndromem a tak Damon a Georgie jsou patrony asociace podporující lidi s tímto postižením. V roce 2008 se stal také Damon prvním patronem speciální školy a univerzity St. Joseph, školy pro děti s poruchami učení a autismem, která se nachází ve městě Cranleigh, Surrey. Jeho syn Joshua se v roce 2008 vydal ve stopách svého otce a začal závodit, v roce 2011 se účastnil šampionátu Britské Formule Renault.\n\nHill odstartoval svou závodní kariéru v roce 1981. Hned od začátku používal jednoduchý, dobře rozeznatelný design své helmy, stejně jako jeho otec: 8 bílých veslovacích lopat na horní straně tmavě modré přilby. Znázorňuje to Londýnský veslovací klub za který Graham Hill na začátku 50. let vesloval.\nPřestože vyhrál klubový šampionát v kubatuře 350cc na okruhu Brands Hatch, jeho peněžní příjem vycházel z práce dělníka. Jak uvedl reportér Motorcycle News, Rob McDonnell, Damon „nevypadal, že by byl předurčen k velkým věcem.“ Damonova matka znala rizika závodění a o syna se bála, proto ho poslala roku 1983 do závodní školy Winfield ve Francii. Přestože prokazoval „nadprůměrné schopnosti“, závodil Hill až do konce roku 1984 spíše sporadicky. V sezóně 1985 se zúčastnil šampionátu Britské Formule Ford, závodil s vozem Van Diemen v týmu Manadient Racing a vyhrál 6 závodů. Ve své první kompletní sezóně se celkově umístil na 3. a 5. místě ve dvou britských šampionátech. Obsadil také 3. místo na Festivalu Formule Ford a pomohl Velké Británii vyhrát závod družstev.\n\nPro sezónu 1986 plánoval Hill přesun do Britské Formule 3, do týmu West Surrey Racing, který minulý rok vyhrál titul. Damon však ztratil sponzora, firmu Ricoh, a následná smrt jeho plánovaného týmového kolegy Bertranda Fabiho, znamenala konec jeho šancí závodit za tento tým. Hill prohlásil: „Když se Bert zabil, uváženě jsem se rozhodl, že nepřestanu dělat sport, který dělám. Není to jen závodění, je to něco více vzrušujícího. Dělám vše naplno, lyžování, závodění i cokoli jiného. A více se bojím toho, že mi vše uteče a já v 60 zjistím, že jsem nic nedokázal.“ Hill si půjčil 100 000 liber, aby mohl závodit a absolvovat průměrnou sezónu 1986 v týmu Murray Taylor Racing. Poté přešel do týmu Intersport a začal i vyhrávat. V roce 1988 skončil celkově třetí. Zúčastnil se také v roce 1989 jednoho závodu v šampionátu britských cestovních vozů na okruhu Donnington Park, kde jel s vozem Ford Sierra RS500.\n\nV 90. letech se v Evropě úspěšný jezdec většinou přesouval z Formule 3 buď přímo do Formule 1 nebo do mezinárodního šampionátu Formule 3000. Hill ovšem neměl dostatek sponzorů, aby mohl závodit ve Formuli 3000. Řekl, že :Skončil jsem tak, že jsem trochu musel přehodnotit svou kariéru. Za prvé jsem si uvědomil, jaké štěstí mám, že vůbec můžu za nějaký tým závodit. Rozhodl jsem se, že ať budu řídit cokoliv, dám do toho všechno a uvidím kam to povede.“ Přešel poté do nižsší série, Britské Formule 3000 a s vozem Porsche 962 a v týmu Richard Lloyd Racing absolvoval 24h Le Mans. Po 228 kolech mu selhal motor. Absolvoval opět také jeden závod v sérii britských cestovních vozů. V polovině sezóny se objevila příležitost závodit ve Formuli 3000 v podprůměrném týmu Mooncraft. Tým testoval Hilla a Perryho McCarthyho. Jejich jízdy byly vyrovnané, ale podle manažera týmu Johna Wickhama, sponzoři týmu preferovali Hillovo jméno. Přestože nejlepší umístění bylo pro Damona 15. místo, dostal nabídku od týmu Middlebridge Racing na rok 1990. To už se mu dařilo více, třikrát startoval z pole position a pětkrát vedl v závodě, nicméně za svou kariéru ve Formuli 3000 nakonec nevyhrál ani jeden.\n\nHill započal svou kariéru ve Formuli 1 v roce 1991 jako testovací jezdec stáje Williams, uřadujícího šampióna. Zároveň jezdil i Formuli 3000. V průběhu sezóny 1992 dostal příležitost jet závod za tým Brabham, který se potýkal s problémy. Bývalý úspěšný tým byl ve vážných finančních potížích.Hned po 3 závodech nahradil po její ztrátě sponzorů v kokpitu Brabhamu ženu, kterou byla Giovanna Amati. Ta se ani jednou nedokázala kvalifikovat do závodu. I Hill s tím měl problémy, do závodu se dostal dvakrát a byl tak lepší než jeho týmový kolega Eric van de Poele. Mohl se tak zúčastnit domácí Grand Prix Velké Británie a také Grand Prix Maďarska. V té době stále testoval za Williams, jehože jezdec, Brit Nigel Mansell, domácí závod vyhrál, zatímco Hill dojel poslední. Po Grand Prix Maďarska se tým Brabham rozpadl a dále nezávodil.\n\nKdyž týmový kolega Nigela Mansella, Riccardo Patrese, opustil tým Williams a odešel k Benettonu pro rok 1993, byl Hill neočekáváně povýšen do role závodního jezdce. Měl se tedy stát týmovým kolegou trojnásobného mistra světa, Alaina Prosta. Hill dostal závodní sedačku na úkor takových zkušených jezdců jakými byli Martin Brundle nebo Mika Häkkinen. Tradicí je, že uřadující mistr světa má další sezónu vyhrazené číslo ‚1‘ a jeho kolega číslo ‚2‘. Jenže Nigel Mansell v sezóně 1993 nezávodil a tak byly Williamsu přiděleny čísla ‚0‘ a ‚2‘. Jako nováček na rozdíl od Prosta, si Hill vzal číslo ‚0‘, a stal se teprve druhým jezdcem v historii Formule 1, který s tímto nezvyklým číslem jezdil. Před ním to byl jen v roce 1973 Jody Scheckter.\nSezóna nezačala pro Hilla příliš dobře, když dostal hodiny při Grand Prix Jižní Afriky a vypadl z 2. místa. V 16. kole kolidoval s Alexem Zanardim a závod nedokončil. Při Grand Prix Brazílie jezdil opět druhý a po havárii Prosta dokonce vedl, vítězství mu ale nakonec vzal trojnásobný mistr světa, Ayrton Senna. Hill si ale i tak připsal první stupně vítězů.\nI v Grand Prix Evropy skončil druhý za Sennou a porazil Prosta, který byl dokonce předjet o kolo. Hill ve své debutové sezóně profitoval ze zkušeností svého francouzského kolegy. V dalším průběhu sezóny se stále zlepšoval. Ve Francii si vyjel pole position a jezdil za Prostem, týmový příkaz mu ale zakázal s Francouzem závodit. Při Grand Prix San Marina se dostal Hill po startu do vedení, Prost a Senna ho ale předjeli a Hill nakonec kvůli brzdám nedokončil. Po selhání motoru nedokončil ani závod ve Španělsku. Smůla ho prvoázela i v domácí Grand Prix Velké Británie, stejně tak v Německu, kde dostal defekt pouhá 2 kola před koncem. První vítězství zaznamenal až při Grand Prix Maďarska, a to stylem start-cíl. Další dvě výhry si připsal v Belgii, kde se dostal do vedení po špatné Prostově zastávce v boxech, a pak v Itálii, kde Prostovi selhal motor. Třetí Hillovo vítězství zajistilo týmu Williams vítězství v poháru konstruktérů a samotného Brita dostalo na 2. místo v poháru jezdců. Na konci sezóny se ale musel spokojit se 3. místem, když se po 2 výhrách v posledních závodech před něj dostal Senna. Titul vyhrál Alain Prost.\n\nV roce 1994 se k týmu Williams připojil Ayrton Senna. Mistr světa Prost ukončil kariéru a Hill tak opět závodil s číslem ‚0‘. Předsezónní prognózy pasovaly do role favorita na titul Sennu. Po zákazu elektroniky, která pomáhala jezdcům, se ale dobře jevil tým Benetton a Michael Schumacher, který vyhrál první 3 závody sezóny. Při Grand Prix San Marina, konané 1. května, tragicky zahynul Ayrton Senna po nárazu do bariéry. Tým byl vyšetřován italskými úřady a Hill musel převzít roli lídra v týmu, přestože to pro něj byla teprve druhá kompletní sezóna. Za nehodu údajně mohlo selhání řídícího sloupku. Hill ale v roce 2004 prohlásil, že si myslí, že Senna prostě najel do zatáčky příliš rychle, když měl ještě nezahřáté pneumatiky kvůli jízdě za safety carem.\nDo Grand Prix Monaka nastoupil za Williams pouze Damon, ale vypadl po kolizi hned v prvním kole. Pro další závod byl angažován testovací jezdec David Coulthard a Hill závod ve Španělsku, měsíc po Sennově smrti, vyhrál. O 26 let dříve, Graham Hill zvítězil ve Španělsku s týmem Lotus za podobných okolností, tenkrát předtím zahynul jeho týmový kolega Jim Clark.\nV polovině sezóny vedl šampionát Michael Schumacher se 66 body, Hill měl na kontě 29 bodů. Při Grand Prix Francie, přivedl Frank Williams do týmu zpět Nigela Mansella, který se pak o druhý vůz dělil na zbytek sezóny s Coulthardem. Mansell vydělal asi 900 000 liber za každý ze 4 závodů který absolvoval, zatímco Hill dostal za celou sezónu jen 300 000 liber, což ale neměnilo nic na jeho pozici lídra týmu. Damon se dostal zpět do hry o titul když vyhrál domácí Grand Prix Velké Británie, závod který jeho otec nikdy nevyhrál. Schumacher byl diskvalifikován a dotal zákaz startu na další 2 závody, když v zahřívacím kole předjel Hilla a poté ignoroval černou vlajku. Hill toho využil a čtyřikrát vyhrál, o titul se tak mělo rozhodnout až v posledním závodě. V první závodě po svém trestu, Grand Prix Evropy, neznačil Schumacher že Hill není jezdec světové třídy. Hill prokázal své kvality v předposledním závodě, Grand Prix Japonska, kde před Schumacherem v deštivém závodě vyhrál. Před závěrečným závodem tak Schumacher vedl pohár jezdců pouze o bod.\nGrand Prix Austrálie nakonec nedokončil ani jeden z nich a to po kontroverzní kolizi. Schumacher vylétl z trati a narazil pravou stranou do zdi když vedl závod. Když ho chtěl Hill předjet, do Schumacherova Benettonu narazil a zlomil svému vozu levé zavěšení. Oba tak ze závodu vypadli a Schumacher vyhrál titul. Komentátor BBC, Murray Walker, velký fanoušek a přítel Hilla, často prohlašoval, že Schumacher havárii nezavinil úmyslně. Spolumajitel Williamsu, Patrick Head, si ale myslel něco jiného. V roce 2006 řekl, že v době incidentu si byl „Williams 100% jistý, že Michael nehrál čistě“, ale tým Williams nepodal protest, jelikož se stále vyrovnávali se smrtí Ayrtona Senny. V roce 2007 Hill obvinil Schumachera, že kolizi způsobil úmyslně. Hill si za svou úspěšnou sezónu vysloužil cenu BBC jako Sportovní osobnost roku.\n\nHill byl jedním z favoritů na titul v sezóně 1995. Tým Williams byl uřadujícím šampionem poháru konstruktérů, když v roce 1994 porazil Benetton. Týmovým kolegou Hilla se stal David Coulthard, který tak měl absolvovat první kompletní sezónu ve Formuli 1 a Hill byl tak jasnou týmovou jedničkou. Sezóna nezačala pro Damona dobře, když nedojel úvodní závod, další dva ale dokázal vyhrát, což ho vyneslo do čela pořadí jezdců. Nicméně Michael Schumacher dokázal vyhrát 7 z následujících 12 závodů a již 2 závody před koncem bylo jasno, že Němec obhájí titul mistra světa. Jeho tým Benetton pak vyhrál pohár konstruktérů. Schumacher a Hill měli v průběhu sezóny několik incidentů. Dvakrát dokonce dostali podmíněný trest zákazu startu v dalším závodě. Při Grand Prix Belgie za to, že Schumacher zablokoval Hilla a donutil ho k výjezdu mimo trať. Hill pak za to, že při brždění kolidoval s Němcem v Grand Prix Itálie. Hill zakončil sezónu úspěšně, když vyhrál poslední závod v Austrálii a druhého Oliviera Panise v Ligieru předjel o celá dvě kola. Celkově skončil v šampionátu opět druhý.\nSezóna 1995 byla pro Hilla zklamáním: někteří lidé z týmu Williamsu byli frustrováni jeho výkony a Frank Williams uvažoval, že by ho mohl nahradit Heinz-Harald Frentzen. Hill měl ale platný kontrakt i na rok 1996, což mu nakonec zajistilo sedačku. V týmu Williams to ale nakonec byla jeho poslední.\n\nV roce 1996 byl tým Williams jasně nejrychlejším vozem ve Formuli 1 a Hill konečně dokázal získat mistrovský titul, když porazil svého týmového kolegu, nováčka Jacquesa Villeneuvea. Stal se tak dosud jediným synem mistra světa, který dokázal sám vyhrát titul. Damon zvítězil v 8 závodech a ve všech závodech startoval z první řady, tato sezóna tak byla Hillova nejlepší v kariéře. V Monaku, kde jeho otec v 60. letech pětkrát vyhrál, vedl závod, ale po poruše motoru odstoupil. Vítězství spadlo do klína Olivieru Panisovi, který vybojoval své jediné vítězství ve Formili 1. Ke konci sezóny se Villeneuve k Hillovi bodově přiblížil a v Japonsku startoval z pole position. Hill ho ale hned po startu předjel, závod vyhrál zatímco Kanaďan nedojel. Damon Hill tak slavil titul a Williams vyhrál pohár konstruktérů.\nHill vyrovnal rekord, když startoval v 16 závodech z první řady. To samé se v roce 1989 povedlo Ayrtonu Sennovi a v roce 1993 Alainu Prostovi. Rekord v počtu startů z první řady za sezónu drží Sebastian Vettel, který to dokázal v 18 závodech v roce 2011.\nPřestože vyhrál titul, byl z týmu Williams nakonec vyhozen a nahrazen Frentzenem pro další sezónu. Hill opustil Williams jako celkově druhý nejúspěšnější jezdec této stáje, když zvítězil ve 21 závodech, víckrát to dokázal jen Nigel Mansell. A za svůj titul opět získal cenu BBC za Sportovní osobnost roku 1996 a stal se jedním z pouhých 3 sportovců, kteří tuto cenu obdrželi dvakrát – dalšími byli boxer Henry Cooper a Nigel Mansell. Damon obdržel také Segrave Trophy od Královského automobilového klubu.\n\nHill se stal čtvrtým jezdcem v posledních 9 letech, který vyhrál pohár jezdců, ale v další sezóně už nejezdil za Williams. Před ním to byli Nelson Piquet (mistr světa 1987, poté v roce 1988 za Lotus), Nigel Mansell (mistr světa 1992, v roce 1993 závodil v sérii Champ Car) a Alain Prost (mistr světa 1993, poté ukončil kariéru). Jako úřadující mistr světa byl Hill žádaným jezdcem a měl nabídky od týmů McLaren, Benetton a Ferrari. Žádný tým mu ale dle Hillova názoru nedal jako mistrovi světa dostatečně lukrativní nabídku. A tak místo toho podepsal u týmu Arrows, který za 20 let ve Formuli 1 nikdy nevyhrál a v poslední sezóně vybojoval pouhý jeden bod. Jeho šance na obhajobu tak byly nulové už na začátku sezóny. Do úvodní Grand Prix se málem nekvalifikoval a poté odstoupil již v zahřívacím kole. Vůz Arrows, používal pneumatiky Bridgestone (které ten rok vstoupily do F1) a motory Yamaha, které již dříve prokázaly, že jsou nekonkurenceschopné. Hill v tomto podprůměrném voze nevybojoval ani bod až do Grand Prix Velké Británie v červenci. Nejlepší výsledek sezóny pak přišel při Grand Prix Maďarska. V ten den byly pneumatiky Bridgestone jednoznačně lepší než Goodyear, Hill se kvalifikoval jako třetí (předtím nebyl lepší než devátý). Během závodu předjel Michaela Schumachera, jenž bojoval o titul a dostal se do vedení před Jacquesem Villeneuvem. Hydraulický problém poté ale drasticky zpomalil vůz Arrows. Villeneuve jej předjel, ale Hill udržel druhé místo a vybojoval pro Arrows první stupně vítězů od Grand Prix Austrálie 1995. Ve zbytku sezóny už ale nebodoval.\n\nHill po roce tým Arrows opustil a byl blízko podpisu smlouvy s týmem Prost, kterému šéfoval jeho bývalý stájový kolega Alain Prost. Nakonec se ale rozhodl podepsat s týmem Jordan a stal se týmovým kolegou Ralfa Schumachera. V první polovině sezóny byl vůz Jordan pomalý a nespolehlivý. Při Grand Prix Kanady se ale začal tým zlepšovat. Hill se posunul na 2. místo, zatímco ostatní odstoupili nebo zastavovali v boxech. V 38. kole se dostal do souboje se Schumacherem, nakonec ale odstoupil pro poruchu elektroniky. Po závodě obvinil Schumacher Hilla z nebezpečné jízdy. Hill mu na to odvětil, že „nemůže obviňovat jiné jezdce, že jezdí nebezpečně, když se sám ve své kariéře choval stejně. “ V Grand Prix Německa zaznamenal Hill první bod v sezóně. Vrchol pak přišel v deštivé Grand Prix Belgie, kde vybojoval pro Jordan první vítězství. Hill v závodě vedl, ale rychle se k němu přibližoval jeho týmový kolega Ralf Schumacher. Damon navrhl šéfovi týmu Eddie Jordanovi, aby Schumacherovi řekl, ať drží svou pozici, než aby riskovali ztrátu obou vozů. Jordan poté opravdu Schumacherovi přikázal, aby Hilla nepředjížděl. Závod dokončilo jen 8 jezdců. Hill vyhrál první závod po vyhazovu z Williamsu, který ten rok ani jednou nevyhrál. Hill zakončil sezónu předjetím Heinze-Haralda Frentzena v Grand Prix Japonska, čímž se dostal na 4. místo v závodě a pro Jordan tak vybojoval 4. místo v poháru konstruktérů.\n\nOčekávání byla pro rok 1999 vysoká, Hill ale neprožil dobrou sezónu. Byly zavedeny drážkované pneumatiky, na kterých se mu nevedlo a byl výrazně horší než jeho týmový kolega Heinz-Harald Frentzen, který ho před dvěma lety nahradil ve Williamsu. Zdálo se, že Hill ztratil motivaci. Po havárii v Grand Prix Kanady oznámil, že po sezóně plánuje ukončit kariéru. Když nedojel Grand Prix Francie, kterou Frentzen vyhrál, rozhodl se skončit okamžitě.\nEddie Jordan přesvědčil Hilla aby ještě zůstal na domácí Grand Prix Velké Británie. Před závodním víkendem oznámil Hill, že po závodě ukončí kariéru a nahradí ho Jos Verstappen, testovací jezdec Jordanu. Hill dojel v závodě pátý a poté se rozmyslel, že sezónu dokončí. Jeho nejlepším výsledkem ve zbytku sezóny byla dvě 6. místa z Maďarska a Belgie. Tři závody před koncem sezóny kolovaly zvěsti, že tým Prost propustí Jarna Trulliho, který podepsal na rok 2000 u týmu Jordan a ten že nahradí Hilla ve zbytku sezóny. Nakonec se tak ale nestalo. Mezitím bojoval Frentzen o titul, nakonec ale obsadil celkové 3. místo. Hill a Frentzen společně dopomohli týmu Jordan k zisku 3. místa v poháru konstruktérů. Poslední závod kariéry, Grand Prix Japonska, Hill nedokončil, když vylétl z trati a poté s nepoškozeným vozem dojel do boxů.\n\nHill sice závodní kariéru ukončil, v oblasti aut a motorsportu ale zůstal. V roce 2000 založil s Michaelem Breenem klub Prestige and Super Car Private Members Club P1 International. V roce 2006 Breen Hilla vykoupil. Hill se také podílel na obchodním zastoupení značky BMW v Royal Leamington Spa a také Audi v Exeteru. V dubnu 2006 se stal Hill prezidentem Britského závodního klubu (BRDC), když převzal funkci po Jackiem Stewartovi.\nV roce 2009 obdržel čestný titul od univerzity Northampton za úspěšnou kariéru a jeho spojení s Northamptonem skrze Silverstone a BRDC.\nHill se také často objevoval v britských médiích. Přispěl mnoha články do časopisu F1 Racing a dvakrát se bojevil jako komentátor pro televizi ITV. Společně s Martinem Brundlem spolukomentoval Grand Prix Maďarska 2007 a 2008. Objevil se také v reklamě společně s komentátorem Murrayem Walkerem, jednalo se o reklamu na pizzu, kde Walker komentoval Hillovo jídlo jakoby šlo o závod. Dále bylo možné vidět Hilla v programech jako Top Gear, This is Your Life, TFI Friday, Shooting Stars a Bang Bang, It’s Reeves and Mortimer.\nZúčastnil se také Festivalu rychlosti Goodwood, kde závodil jak na motorce,tak v autě a v roce 2005 testoval vůz nově vzniklé série GP2. Znovu se objevil v závodním kokpitu v létě 2006, kde testoval vůz pro Grand Prix Masters na okruhu Silverstone. Poté prohlásil, že si jízdu velice užil a že mu chybí závodění.\nV lednu 2012, British Sky Broadcasting oznámila, že Hill podepsal smlouvu jako jejich expert pro sezónu 2012 Formule 1.\n\nHill se zajímal o hudbu již od dětství a založil se svými kamarády ze školy punkovou kapelu „Sex Hitler and the Hormones“ . Po úspěšné kariéře ve Formuli 1 si zahrál na kytaru s některými slavnými hudebníky, včetně jeho přítele George Harrisona. Pravidelně se objevoval při Grand Prix Velké Británie společně s dalším hudebníkem, jeho bývalým šéfem, Eddiem Jordanem. Po konci kariéry se Hill mohl věnovat muzice více a hrál s kapelami SAS nebo Wild Colonial Boys. Založil také svou skupinu s názvem The Conrods, která vystupovala v letech 1999 až 2003 a hrála cover verze známých písní od Rolling Stones, Beatles a Kinks. Když se v roce 2006 stal prezidentem BRDC, řekl Hill, že opustil hraní na kytaru a musí se věnovat jiným věcem.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n (tučné písmo v označení závodu indikuje pole position, \"kurzíva\" indikuje nejrychlejší kolo)\n"}
{"id": "143781", "url": "https://cs.wikipedia.org/wiki?curid=143781", "title": "Johnny Rebel (zpěvák)", "text": "Johnny Rebel (zpěvák)\n\nJohnny Rebel, vlastním jménem Clifford Joseph Trahan (25. září 1938 Moss Bluff, Louisiana – 3. září 2016 Rayne, Louisiana), byl americký zpěvák country známý svými rasistickými texty.\n\nSvé písně začal jako Johnny Rebel vydávat v 60. letech a v drtivé většině z nich se zabývá mezirasovými vztahy a americkým Jihem. Vyjadřuje podporu Ku Klux Klanu, staví se za rasovou segregaci a oslavuje někdejší Konfederaci. Z jeho písní se jen málo zabývá jinými tématy a to např. vyšetřováním atentátu na Johna F. Kennedyho, které vedl Jim Garrison, či americkou finanční pomocí cizím státům.\n\nPo velmi dlouhé odmlce vydal v roce 2001 v reakci na útoky z 11. září 2001 singl \"Infidel Anthem\" (občas uváděná jako \"Fuck You, Osama Bin Laden!\") a v roce 2003 pak album \"It's The Attitude, Stupid!\", ve kterém se vrací k rasové tematice.\n\n"}
{"id": "143783", "url": "https://cs.wikipedia.org/wiki?curid=143783", "title": "13 dní", "text": "13 dní\n\n13 dní je jedno z děl Roberta Kennedyho. V originále se jmenuje \"Thirteen days: The memoir of Cuban missile crisis\".\n\nPojednává o průběhu kubánské raketové krize, třinácti říjnových dnech roku 1962, kdy se svět ocitl vůbec nejblíže atomové válce. Kubánská krize je popisována z pohledu jednoho z nejvyšších amerických politiků své doby, bratra prezidenta Johna Fitzgeralda Kennedyho, který tehdy zastával post ministra spravdelnosti USA a byl jedním z hlavních kontaktů mezi sovětskou stranou a prezidentem Kennedym. Dílo bylo vydáno v New Yorku rok po autorově smrti.\n\nTato kniha byla také zfilmována ve stejnojmenném americkém snímku 13 dní (\"Thirteen Days\",natočen 2000) režisérem Rogerem Donaldsonem. Hlavní postavu ztvárnil Kevin Costner (role hlavního poradce prezidenta Kenny O'Donnella), který hrál i hlavní roli ve filmu JFK z roku 1991.\n"}
{"id": "143784", "url": "https://cs.wikipedia.org/wiki?curid=143784", "title": "Erich Hartmann", "text": "Erich Hartmann\n\nErich Alfred „Bubi“ Hartmann (19. dubna 1922, Weissach u Stuttgartu – 20. září 1993, Weil im Schönbuch) přezdívaný přáteli \"Blonďatý rytíř\" a nepřítelem \"Černý ďábel Ukrajiny\", byl německý nejúspěšnější stíhací pilot (letecké eso) celé historie vzdušných bojů. Během druhé světové války ve službách Luftwaffe sestřelil 352 letadel nepřítele (345 z toho létalo v Rudé armádě) během 825 vzdušných soubojů. Kvůli poškození svého stroje musel čtrnáctkrát nouzově přistát.\n\nHartmann se narodil v městě Weissach v Württembersku. Většinu svého dětství prožil na Dálném východě, protože jeho otec pracoval v Číně jako lékař. Vrátil se do Německa v roce 1928. Později se, jako mnoho jiných mladých lidí, zapojil do výcvikového programu letů s kluzáky, na které ve čtrnácti letech získal pilotní průkaz. Celý program byl především určen pro začínající piloty Luftwaffe, pod záštitou Hitlerjugend. Letecký průkaz na letadla získal v roce 1939 a koncem roku 1940 se začal jako dobrovolník vzdělávat ve škole pro důstojníky – \"Luftkriegsschule II\".\n\nPo absolvování provedl první samostatný let 24. března 1941 po 73 nalétaných hodinách. Při tomto svém prvním letu hrubě porušil letecké předpisy a udělal několik nepovolených manévrů. Za tuto opovážlivost byl potrestán tím, že nesměl létat, nicméně jeho letoun byl druhý den sestřelen s jiným pilotem. Navíc byla zjištěna porucha a Erich Hartmann mohl zahynout jako zcela neznámý, mladý a nezkušený pilot Luftwaffe. Ve dvaceti letech byl povýšen do hodnosti poručíka. V září 1942 byl přidělen k Jagdgeschwader 52. JG 52 byla rozmístěna v oblasti Kavkazu na východní frontě v Sovětském svazu a měla k dispozici letouny Messerschmitt Bf-109G. Po nástupu umístili Hartmanna \"pod vedení\" zkušeného A. Grislawskiho. Po několika náročných dnech cvičných letů a simulace vzdušného boje Grislawski uznal, že ačkoliv se Hartmann musí ještě hodně učit, zejména v taktice vzdušného boje je velmi nadaným pilotem.\n\nPoté \"Bubi\" přešel k 7. letce JG 52 kde sloužil s Waltrem Krupinskim (197 sestřelů), tehdy esem Luftwaffe se 70 sestřely, se kterým se spřátelil.\nPrvní sovětské letadlo Il-2, sestřelil 7. listopadu 1942. Do konce roku přidal jen jediný úspěch.\n7. července 1943 zničil sedm letadel během jediného dne, v průběhu masivních leteckých bojů v rámci bitvy v Kurském oblouku. Do srpna 1943 dosáhl padesátého vítězství a v tomto měsíci dalších 48. Po svém devadesátém vítězství musel přistát s poškozeným strojem a byl zajat, ale uprchl a přes frontu se vrátil do německých linií. V září byl přeřazen na funkci velitele 9. letky JG 52. V říjnu zneškodnil 33 nepřátelských letadel. Po 148. úspěchu byl 29. října vyznamenán Rytířským křížem. Do konce roku vzrostl počet jeho vítězství na 159. „Dubové ratolesti“ k Rytířskému kříži získal 2. března 1944.\n\nV roce 1944 Hartmann pokračoval v ještě rychlejším tempu. Jeho velkolepé úspěchy ve vzdušných soubojích sledovalo i velitelství Luftwaffe s jistou dávkou nedůvěry; jeho zásahy však byly nezřídka potvrzeny dvoj- až trojnásobně a také byly pod dohledem pozorovatele létajícího v jeho letce. V březnu dosáhl 202 vítězství. Sovětské velitelství na jeho hlavu dokonce vypsalo vysokou odměnu. 4. července 1944 získal „meče“ k Rytířskému kříži. Díky tomu, že Hartmann měl černě natřený vrtulový kužel a jeho stroj byl lehce identifikovatelný, se mnoho letců nepřítele zdráhalo začít s ním bojovat. Také díky tomu byli k Hartmannovi přidělováni nováčkové, protože létali v relativním bezpečí.\n\nHartmann dosáhl 300. vítězství 24. srpna, když v tomto dni sestřelil 11 letadel. Po dosažení třístovky však následoval zákaz bojových letů od samotného Hermanna Göringa, který se obával špatného vlivu na německou morálku, pokud by oslavovaný hrdina zahynul. Ale Hartmann dosáhl toho, že se mohl vrátit do bojů. Za získání více než 300 sestřelů mu byly (jako jednomu z 27 německých vojáků) uděleny „diamanty“ k Rytířskému kříži.\n\nV průběhu jediného roku – 1944 zaznamenal 172 vítězství, což je rekord, který nikdy nikdo nepřekonal. V červnu tohoto roku také sestřelil jedno americké letadlo P-51 Mustang nad Rumunskem (starší zdroje mu připisují v tomto období čtyři Mustangy), ale příští měsíc jej jiné Mustangy pronásledovaly tak dlouho, až mu docházelo palivo a musel nouzově přistát.\n\nNa začátku roku 1945 byl Hartmann přizván generálem Gallandem, aby se připojil k jednotkám používajícím nový proudový letoun Messerschmitt Me 262 . Nabídku však odmítl, protože chtěl zůstat u JG 52, kde působil ve funkci velitele 1. skupiny až do konce války. Během dopoledne 8. května 1945 sestřelil v souboji nad Brnem svůj 352. letoun, provádějící vítěznou akrobacii. Toto vítězství je některými vojenskými historiky považováno za poslední německé letecké vítězství druhé světové války, ale dalšího sestřelu dosáhl později během tohoto dne pilot Me 262 z JG 7 nad Krušnými horami. Ještě téhož dne se Hartmannova jednotka po pochodu směrem na Strakonice vzdala americké 90. pěší divizi.\n\nHartmann nalétal 1404 bojových letů, během kterých prošel 825 souboji, a z tratil14 strojů pro poškození a nouzové přistání. Jednou byl donucen užít padák a také nebyl v pravém slova smyslu sestřelen, i když na jeho hlavu byla vypsána odměna 10 000 rublů. Soupis jeho úspěchů zahrnuje 200 různých jednomotorových strojů sovětské konstrukce, více než 80 americké konstrukce (například P-39 Airacobra), 15 bitevníků Iljušin Il-2 a 10 dvoumotorových středních bombardérů. Hartmann často prohlašoval, že je mnohem víc hrdý na skutečnost, že nikdy neztratil v boji svou \"dvojku\", než na vysoký počet sestřelů.\n\nPo zajetí předala americká armáda (podle dohod z Jalty, které určovaly, že mají být vydáni všichni vojáci přímo bojující proti SSSR) Hartmanna, jeho jednotku s piloty i pozemním personálem do zajateckého tábora v Sovětském svazu. Toto předání proběhlo na území ČSR a to u Písku, kde byli Němci internováni v zajateckém táboře. Hartmann byl transportován do zajateckého tábora za Ural, ale přes nátlak NKVD spolupráci s ní nepřijal. Hartmann byl obviněn z válečných zločinů (přesněji z úmyslného zabíjení civilistů) a odsouzen na 25 let. Obzvláště na počátku zajetí byl vystaven krutému mučení a pobytům v tmavé samotce. Navzdory mučení a ponižování své údajné zločiny nikdy nepřiznal a nenechal se zlomit. Sovětští představitelé se také neúspěšně pokoušeli získat Hartmanna na svoji stranu. Nabízeli mu i vysoký post v nově budovaném letectvu východního Německa. Během zajetí zemřel ve věku tří let Hartmannův syn, kterého nikdy neviděl. Po více než deseti letech strávených v zajetí na Sibiři byl v roce 1955 mezi posledními zajatci repatriovanými do Západního Německa. Zde se opět setkal se svou ženou.\n\nRok po návratu se stal důstojníkem západoněmeckého letectva. Později velel první jednotce vybavené americkými proudovými letouny Lockheed F-104 Starfighter – \"Jagdgeschwader 71 „Richthofen“\". Několikrát se účastnil leteckého výcviku ve Spojených státech. Do výslužby odešel na vlastní žádost 30. září 1970 v hodnosti plukovníka.\n\nErich Hartmann zemřel ve věku 71 let 20. září 1993.\nRusko plně rehabilitovalo Ericha Hartmanna v lednu 1997 a potvrdilo také, že podmínky procesu i rozsudek samotný byl nezákonný.\n\n\n"}
{"id": "143789", "url": "https://cs.wikipedia.org/wiki?curid=143789", "title": "Tatarština", "text": "Tatarština\n\nTatarština (\"татар җела, tatar tele\" nebo \"татарча, tatarça\"), jazyk všech tatarských etnických skupin (povolžsko-přiuralské, uralské, sibiřské a astrachaňské), patří do kipčacké skupiny turkických (někdy se uvádí tureckých či turkotatarských) jazyků, mezi které patří také například baškirština, kazaština, uzbečtina, turečtina aj. Tatarsky hovoří více než 5,3 milionu Tatarů (podle sčítání z roku 2002) v Tatarstánu, Baškortostánu, Marijsku, Udmurtsku, Mordvinii a dalších republikách a oblastech Ruska. Další mluvčí, jejichž přesný počet není znám, žijí v Uzbekistánu, Kazachstánu, Ázerbájdžánu, Kyrgyzstánu a Turkmenistánu.\n\nZákladními dialekty tatarštiny jsou tzv. střední dialekt kazaňských Tatarů, západní dialekt mišarských Tatarů\n\nSoučasná spisovná tatarština se zformovala v 19. století na základě středního dialektu. Pro lexiku jsou kromě původních turkických a tatarských slov charakteristické arabismy a farsismy (přejímky z arabštiny a perštiny). Během 20. století přejímala tatarština moderní terminologii a internacionalismy především prostřednictvím ruštiny.\n\nPřízvuk v tatarštině je vždy na poslední slabice slova. Samohlásky se řídí zákony vokální harmonie, tak jako např. v maďarštině či turečtině – to znamená, že slovo může obsahovat buď pouze nízkozvuké, nebo pouze vysokozvuké samohlásky. Mluvnice a větná stavba odpovídají základním rysům turkických jazyků (například nezná rody). Sloveso vždy stojí na konci věty. Při tvoření množného čísla podstatných jmen se kromě přípony -lar/-lär (yılğa – řeka, yılğalar = řeky / kül – jezero, küllär – jezera) setkáváme po nosovkách s tvary -nar/-när (san – číslo, sannar – čísla).\n\nNejstarší písemné památky pocházejí z 15. století. Do roku 1928 byla tatarština zapisována arabským písmem. Poté byla zavedena upravená latinka; tzv. jaŋalif („nová abeceda“). Přechod na latinku měl dva důsledky: mladí lidé nedokázali číst knihy z předrevolučního období a došlo ke zvýšení rozdílnosti a tedy snížení vzájemné srozumitelnosti textů jednotlivých turkických národů. Vzájemná srozumitelnost textů v různých turkických jazycích zapisovaných arabským písmem byla způsobena jejich vzájemnou blízkostí a tím, že arabským písmem nebyly zapisovány samohlásky. Roku 1939 byl na Stalinův příkaz zaveden pravopis na základě upravené cyrilice. V roce 2000, v rámci všeobecné tendence mezi turkickými národy bývalého Sovětského svazu, tatarská politická reprezentace rozhodla o znovuzavedení latinky. Její snahy však narazily na federální zákon o státních jazycích (přijatý roku 2002), dle nějž musí být úřední jazyky Ruské federace zapisovány cyrilicí (popř. upravenými variantami), přechod na latinku se tak stal i přes protesty zástupců Tatarstánu proti přijetí tohoto zákona nezákonným. Přechod na latinku byl proto zastaven a tatarština je nadále zapisována cyrilicí. Latinku nyní používají pouze někteří Tataři v diaspoře; je také široce používána v komunikaci na internetu – inalif („internetová abeceda“).\n"}
{"id": "143791", "url": "https://cs.wikipedia.org/wiki?curid=143791", "title": "Josef Vlach-Vrutický", "text": "Josef Vlach-Vrutický\n\nJosef Vlach-Vrutický (24. ledna 1897 Benátecká Vrutice u Milovic – 18. září 1977 Ústí nad Labem) byl český hudební skladatel, sbormistr, dirigent a hudební pedagog, autor básní, esejí, libret.\n\nPo studiích skladby a hudební pedagogiky na na Pražské konzervatoři byl přijat na mistrovskou školu kompozice do třídy Josefa Bohuslava Foerstera. Absolvoval v roce 1924 a působil jako učitel hudební výchovy a sbormistr. \n\nRoku 1926 odešel do Srbska. Byl sbormistrem a učitelem hudby v Sremské Mitrovici a poté mu bylo nabídnuto místo šéfa filharmonie v Dubrovníku, které zastával vedle dalších významných funkcí téměř dvacet let. Po roce 1946 se vrátil zpět do tehdejšího Československa, kde se vedle pedagogické činnosti věnoval hlavně kompozici. Byl učitelem na hudební škole v Praze, šéfem orchestru v Mariánských Lázních, recenschorim a varhaníkem v Bohosudově a ředitelem hudební školy v Mostě a v Roudnici n. L. V letech 1958-1962 učil církevní zpěv na Cyrilometodějské bohoslovecké fakultě v Litoměřicích.\n\nByl rovněž činný jako spisovatel. Publikoval básně, divadelní hry, eseje a psal i operní libreta.\n\nSkladatelsky vyšel z díla svého učitele Josefa Bohuslava Foerstera. Slohově tíhl k novoromantismu a impresionismu. Je pro něj charakteristický mohutný zvuk orchestru a sborů. Mnoho jeho děl zůstalo v rukopise a nebylo provedeno.\n\n\n\n\nNapsal rovněž více než 30 sborových skladeb, z toho nejméně 8 kantát na světská i náboženská témata. Z jeho písní vyšly tiskem mimo jiné \"Biblické písně\" op. 1.\n\n\n\n"}
{"id": "143796", "url": "https://cs.wikipedia.org/wiki?curid=143796", "title": "Karel Pospíšil", "text": "Karel Pospíšil\n\nKarel Pospíšil (6. dubna 1867 Běstvina u Chotěboře – 6. dubna 1929 Praha) byl český klavírista a skladatel. \n\nZákladní hudební vzdělání získal u svého děda, Josefa Pospíšila, který byl učitelem i jiných znamenitých hudebníků (např. klavíristy Alexandra Dreyschocka, jeho bratra houslisty Raimunda, klavíristy Karla Slavkovského a patrně i hudebního skladatele Zdeňka Fibicha).\n\nStudoval na gymnáziu a na učitelském ústavu v Kutné Hoře, kde byl žákem Karla Strebla. Velký význam pro jeho hudební růst měl i strýc Karel Slavkovský, který byl jedním z nejznamenitějších českých klavíristů té doby. Krátce byl i žákem skladatele Karla Bendla.\n\nNejdřív působil jako učitel (později ředitel) obecné školy v Praze na Žižkově a sbormistr žižkovského pěveckého spolku Vítkov, avšak při jeho klavíristické zručnosti se stal brzy i vyhledávaným korepetitorem. Spolupracoval s nejlepšími houslisty své doby. Doprovázel na desítkách koncertů např. Jana Kubelíka, Františka Ondříčka a Jaroslava Kociana, ale i celou řadu vynikajících operních pěvců. \n\nJako skladatel začal být znám okolo roku 1900 svými sbory, písněmi a komickými scénkami. V roce 1907 zvítězil v soutěži na hudbu ke cvičení mužů na 5. všesokolském sletu. Dále se pak věnoval hudbě pro tělovýchovná vystoupení. Pro tento účel napsal asi 300 skladeb. Hrály se nejen v Česku, ale i v Belgii, Francii a Americe. Ve spolupráci se zakladatelem sokolské pohybové rytmiky Augustinem Očenáškem napsal a v roce 1928 publikoval i teoretickou práci \"Základy rytmického tělocviku sokolského\".\n\nNapsal rovněž několik operet, z nichž nejznámější je patrně \"Poprašek v šalandě\". Řada písniček z těchto operet se stala dobovými šlágry.\n\nZ ostatních skladeb byly populární jeho písně a sbory. Populární je zejména pochod \"Bai-kai-lai\" z roku 1908, vytvořený původně k propagaci pivovaru (podrobněji v článku Výstaviště Praha).\n\n\n"}
{"id": "143798", "url": "https://cs.wikipedia.org/wiki?curid=143798", "title": "Eddie Irvine", "text": "Eddie Irvine\n\nEdmund „Eddie“ Irvine jun. (* 10. listopadu 1965, Newtonards, Severní Irsko) je bývalý pilot Formule 1, pocházející ze Severního Irska. Vyrůstal ve městě Conlig, v hrabství Down a byl ovlivněn svými rodiči, kteří byli také začleněni do motorsportu. Jeho otec, Edmund Sr, a jeho sestra, Sonia (poté fyzioterapeutka), s ním pracovali během jeho kariéry.\n\nJeho profesionální závodní kariéra začala v roce 1983, poté se přesunul v roce 1988 do Formule 3 a následně o rok později do Formule 3000. Průlom do světové špičky zaznamenal v sezóně 1990 když začal jezdit za tým Jordan ve Formuli 3000. V roce 1993 už za Jordan debutoval ve Formuli 1. Jeho reputace se postupně zvyšovala a nakonec vedla k angažmá u Ferrari, kde podepsal v roce 1996 a stal se týmovým kolegou Michaela Schumachera.\n\nSezóna 1999 byla jeho nejúspěšnější v kariéře, Irvine vyhrál 4 závody a až do posledního závodu bojoval o titul mistra světa. Nakonec ale skončil na 2. místě, když titul získal Mika Häkkinen v týmu McLaren. Následující rok Ferrari opustil a závodil za nově vzniklý tým Jaguar Racing. Pro Jaguar vyjel Irvine jejich jediná dvě pódiová umístění.\n\nEddie Irvine se narodil ve městě Newtonards v Severním Irsku. Jeho rodiči byli Edmund Sr. a Kathleen. Mládí strávil v malé vesnici Conlig. Studoval na gymnáziu Regent House, přestože jeho výsledky ve škole nebyly nikdy excelentní.\n\nProslavil se také románky s několika různými ženami, včetně Pamely Anderson. Irvine má dceru jménem Zoe, jejíž matkou je jeho bývalá přítelkyně Maria Drummond.\n\nKariéra Eddieho Irvinea začala ve Formuli Ford, kde v letech 1983 až 1986 zaznamenal několik pódiových umístění. Velký průlom zaznamenal v roce 1987, když podepsal s týmem Van Diemen a vyhrál šampionáty RAC a Esso FF1600, s úctyhodnou bilancí (19 výher z 36 startů). Vyhrál také prestižní Festival Formule Ford.\n\nJeho výkony ve formuli Ford vedly k podpisu s týmem WSR, závodící ve Formuli 3. V průběhu sezóny bylo zjevné, že Irvineův motor Alfa Romeo se nemůže měřit s vozy poháněné motory Toyota a VW. Velkově tak obsadil 5. místo, ani jednou nevyhrál, ale připsal si 8 pódiových umístění.\n\nPo dobrém představení v Grand Prix Macau 1988, kde svůj vůz WSR Ralt dostal na pole position a vyhrál první závod, podepsal s týmem Pacific na sezónu 1989 v šampionátu Formule 3000. Nováčkovská sezóna pro něj byla těžká, obsadil celkové 9. místo, ale porazil tak svého týmového kolegu JJ Lehta, který už v polovině sezóny závodil ve Formuli 1. Na sklonku roku se opět představil v Grand Prix Macau.\nNa rok 1990 podepsal opět smlouvu ve Formuli 3000, tentokrát s týmem Eddieho Jordana. Vyhrál závod v Německu a skončil v klasifikaci na 3. místě, před svými týmovými kolegy, kterými byli Heinz-Harald Frentzen a Emanuele Naspetti. I tento rok se vrátil do Formule 3, závodil v Macau a Fuji, v obou závodech vystoupal na stupně vítězů.\nNabídky z Formule 1 stále nepřicházely a tak se Irvine vydal do Japonska, do šampionátu Japonské Formule 3000. V roce 1991 skončil celkově sedmý, o rok později osmý a v roce 1993 druhý. A právě v roce 1993 si odbyl debut v týmu Jordan ve Formuli 1, v Grand Prix Japonska.\n\nV prvních závodech ve své kariéře ve Formuli 1 byl Irvine známý jako velký bojovník. Přestože jezdil ve slabém voze, se kterým se kvalifikoval až do zadních řad, měl tendenci „zkusit vyhrát závod na startu“. To často vedlo k brzkému opuštění závodu nejen pro něj, ale i pro jeho soupeře. Byl také pověstný svou osobností, která by se dala nejlépe popsat jako „antiautoritativní“. V debutovém závodě na okruhu Suzuka vybojoval první bod.\nV tomto závodě si také vybudoval pověst, která ho pak provázela několik dalších let. Když viděl v zrcátkách, že se k němu blíží Ayrton Senna, nechal ho Irvine předjet. Nicméně když Senna nemohl předjet o kolo Damona Hilla, který byl v souboji s Irvinem, Eddie cítil že je zdržován a tak se rozhodl Sennu předjet. Poté se snažil předjet i Hilla. Senna byl tak zdržen soubojem Hill-Irvine více než jedno kolo, po závodě přišel za Irvinem a udeřil ho do obličeje. Irvine poté o tomto momentu v roce 2007 prohlásil. „Když jsem se dostal zpátky do stejného kola se Sennou, strašně jsem se ve voze smál.“\n\nPři prvním závodě sezóny 1994 byl Irvine zapleten do kolize 4 vozů, za což dostal distanc na další závod. Nakonec byl ale zvýšen na 3 závody, když Irvine proti rozhodnutí protestoval. Při páteční kvalifikaci v Portugalsku se Irvine zachytil za Williams Damona Hilla, což ukončilo jeho účinkování v kvalifikaci. Eddie dostal varování, že další takový incident bude znamenat odebrání jeho superlicence. Ve své druhé sezóně nakonec třikrát bodoval a připsal si 6 bodů.\n\nIrvine pokračoval v Jordanu i v dalším roce, jeho týmovým kolegou byl mladší, ale zkušenější Rubens Barrichello. Irvinova nespolehlivost a tendence zaplétat se do havárií znamenala, že jeho umístění neodpovídalo jeho rychlosti. Přesto si vyjel první pódium, když skončil třetí (druhý byl Barrichello) v památné Grand Prix Kanady 1995. Irvinův sklon k lehkovážnému ježdění se ale postupně rozplynul když přešel k Ferrari. Když se Formule 1 stala více technickou a jezdecké schopnosti šly do pozadí, Irvinův nekonformní přístup byl obecně oceňován.\n\n27. září 1995 Irvine podepsal smlouvu s týmem Ferrari na další sezónu a měl se tak stát týmovým kolegou Michaela Schumachera. Irvine byl hlavně v letech 1996 a 1997 jasnou dvojkou v týmu. To bylo znát i v závodech a celkovém hodnocení. Schumacher si zapsal 59 bodů a 3 vítězství, kdežto Irvine pouhých 11 bodů a žádné vítězství.\n\nV roce 1997 se Irvine oproti předešlé sezóně zlepšil. Při Grand Prix Argentiny si připsal tenkrát nejlepší výsledek v kariéře, skončil druhý když dlouho proháněl Jacquese Villeneuvea, který byl postižen žaludečními potížemi. Když nepočítáme Schumacherovu diskvalifikaci z celého šampionátu, získal Němec 78 bodů a 5 vítězství, oproti Irvinovým 24 bodem a opět žádné výhře. Rozdíl mezi oběma jezdci Ferrari byl opět značný.\n\nV další sezóně panovaly pochyby o Irvinově kondici, jelikož ho provázely bolesti zad. Jeho sedačka v kokpitu byla nastavena tak, aby mu pomohla vyřešit tento problém. Pravděpodobně odtud pocházely výroky novinářů, že Irvine není v pořádku. Paradoxem proto bylo, že Irvine 3 dny před uveřejněním článků o jeho kondici, Irvine zaznamenal jednu z nejlepších hodnot fyzické kondice mezi jezdci Formule 1. V průběhu sezóny Irvine prodloužil smlouvu s Ferrari i na rok 1999. Irvine se celkem osmkrát podíval na stupně vítězů, ale opět nevyhrál žádný závod. Se 47 body skončil celkově čtvrtý.\n\nTato sezóna byla absolutním vrcholem Irvineovy kariéry. Pomohlo mu k tomu nejen to, že se konečně dostatečně sžil s vozem Ferrari, ale vedla k tomu i nehoda Michaela Schumachera v Grand Prix Velké Británie, při které si Němec zlomil nohu. Irvine tak mohl bojovat o titul mistra světa.\n\nHned v prvním závodě sezóny si Irvine připsal první vítězství v kariéře.I v dalších závodech pravidelně sbíral body a prokazoval skvělou formu. Jeho protivníky byli jezdci McLarenu, kteří naopak střádali chybu za chybou. Po Schumacherově zranění se Irvine stal jedničkou v týmu, Němce nahradil v kokpitu Mika Salo. Další dvě vítězství si Irvine připsal v Rakousku a Německu, což zvýšilo jeho šance na zisk titulu. V Rakousku předvedl skvělý boj s Davidem Coulthardem z McLarenu (který zapříčinil v prvním kole výjezd z trati svého kolegy Miky Häkkinena). výhra v Německu byla značně kontroverzní, jelikož ho jeho týmový kolega Salo nechal předjet mimo záběry kamer. Irvine by ale možná Sala předjel i tak, jelikož zajížděl rychlejší časy. Irvine pak předal vítěznou trofej druhému Salovi jako gesto svého vděku.\n\nV Maďarsku dojel třetí a v Belgii čtvrtý, ale Ferrari začínalo mít problémy s vozem, Irvine i Salo si stěžovali na nedostatek přilnavosti a špatné ovládání vozu (proslýchalo se, že to bylo kvůli absenci Michaela Schumachera v týmu). Výsledkem bylo, že Irvine pohrozil týmu Ferrari, že z týmu odejde, jelikož si myslel, že ho Ferrari dostatečně nepodporuje v jeho cestě za titulem. V Grand Prix Itálie dojel Irvine až šestý, když nedokázal držet tempo se špičkou. To se nedalo říct o Salovi, kterému chování vozu Ferrari naopak docela vyhovovalo a dojel třetí. Irvinea to stálo cenné body, štěstím pro něj bylo, že se nedařilo ani jeho hlavnímu konkurentovi Häkkinenovi. Eddieho náskok 8 bodů byl ale Häkkinenem vymazán a před Grand Prix Evropy měli shodný počet bodů. 15. září bylo oznámeno, že Irvine podepsal tříletou smlouvu s týmem Jaguar za 15 milionů liber. Jeho týmovým kolegou v roce 2000 měl být Johnny Herbert.\n\nIrvine jel na okruhu Nürburgring velice slibně a mohl pomýšlet i na výhru když dal tým McLaren Häkkinenovi špatné pneumatiky, závod byl totiž poznamenám častými změnami počasí. Naneštěstí pro Irvinea, jinak bezchybní mechanici Ferrari si tentokrát dobře nevedli a Irvine dojel imo body na sedmém místě. Häkkinen nakonec ještě stihl předjet Irvinea a poté ještě Minardi Marca Geneho a dojet pátý. Do Malajsie už přijel i uzdravený Schumacher a Irvineovi pomohl. Němec startoval z pole position, Eddie ze druhé pozice (vozy Ferrari byly najednou opět rychlé). Schumacher nechal svého týmového kolegu předjet a potom se snažil zdržovat Häkkinena. Několik hodin po závodě byly vozy Ferrari diskvalifikovány kvůli drobné nepovolené aerodynamické součástky na bočnicích. Häkkinen tak mohl slavit titul a McLaren vyhrál pohár konstruktérů. Diskvalifikace byla ale poté zrušena a jezdci Ferrari vráceni do výsledkové listiny. Irvine tak měl náskok před posledním závodem 4 body na Häkkinena.\n\nRozhodovalo se tak až v závěrečné Grand Prix Japonska. Irvinenovi stačilo dojet před Finem a mohl se radovat z titulu. Irvinenovi se ale nedařilo držet tempo a dojel třetí. Häkkinen vyhrál, Michael Schumacher dojel druhý, což znamenalo, že titul připadl Finovi.\n\nPřechod k Jaguaru znamenal, že Irvine se stal konečně jasným lídrem týmu. S nově vzniklým týmem dokázal vybojovat výborné 4. místo v Monaku. Do Grand Prix Rakouska neodstartoval kvůli bolestem břicha. Irvine kromě Monaka dokázal bodovat jen v posledním závodě v Malajsii.\n\nJaguar těžil z Irvinových zkušeností od Ferrari, vůz byl ale nespolehlivý a ne moc rychlý. Přesto dokázal s tímto vozem dojet v Monaku pro třetí místo a první pódiové umístění pro Jaguar. Bodovat se mu ale poté podařilo jen v USA.\n\nIrvine opět prokázal skvělou fyzickou kondici, když v testech zaznamenal mnohem lepší hodnoty než ostatní jezdci. Neshody v týmu a také Eddieho veřejná frustraci z toho, že se vůz dostatečně nevyvíjí znamenaly to, že jeho kontrakt nebyl prodloužen. S týmem ještě dokázal jednou vystoupat na pódium, stalo se tak při Grand Prix Itálie.\nNa další sezónu se měl vrátit do týmu Jordan, finanční problémy týmu ale nakonec znamenaly, že z dohody sešlo. Byl spojován také s Minardi, místo toho ale ohlásil konec kariéry ve Formuli 1.\n\n24. července 2003 byl Irvine zatčen, když řídil skútr rychlostí více než 30 mph skrze Hyde Park a neměl přitom řidičský průkaz ani pojištění.\n\nIrvine hrál v roce 2004 v komedii The Prince and Me, kde sehrál sebe samotného.\n\nJiž před vstupem do Formule 1 byl milionářem díky svým investicím. Irvine údajně vlastní přes 40 nemovitostí po celém světě. Podle Sunday Times Rich List, publikovaném v dubnu 2006, byl Irvine pátým nejbohatším člověkem v Severním Irsku, jeho majetek se šplhal asi k 160 milionům liber.\n\nJe také vlastníkem Eddie Irvine Sports, provozující bazén, fotbalové hřiště, paintball, snooker a závodní dráhu v Bangoru, nedaleko jeho rodného Conligu.\n\nIrvine je výkonným producentem filmu o Paddy Maynovi.\n\nV květnu 2006 bylo oznámeno že Irvine bude jednou z celebrit, která bude vystupovat v projektu Soccer Aid na podporu nadace UNICEF. V této show se utkává Anglie se zbytkem světa ve fotbalovém utkání. Týmy se skládají z různých slavných osobností a bývalých profesionálních hráčů. Irvine ale nakonec kvůli zraněné noze nemohl nastoupit.\n\nZa volant Formule 1 se vrátil v roce 2005 s vozem Ferrari F2001 v rámci Malboro Masters.\n\nNa konci roku 2006 přišel s vlastním pořadem na stanici Sky One, kde proti sobě závodili dva týmy složené ze slavných závodních jezdců. David Coulthard byl kapitán a trenér „ženského“ týmu a Irvine „mužského“. Tým okolo Irvinea nakonec soutěž vyhrál.\nV roce 2002 se Irvine úspěšně soudil s rádiem TalkSport, které použilo Irvinovu image v tištěné reklamě. O osm let později ve stejném rádiu Irvine představil vlastní půlhodinový program, LG Grand Prix Show, společně s moderátorem Andy Goldsteinem.\n\nIrvine se narodil v Severním Irsku, které patří Velké Británii, a proto byl Irvine britským občanem po dobu své kariéry. Vlastnil však také irskou závodní licenci, závodníci totiž nejsou povinni mít licenci ze své rodné země. Mezinárodní sportovní regule stanovené FIA prohlašují, že jezdci by měli závodit v šampionátech organizovaných touto federací za stát, který mají uveden v pase. V jiných sériích totiž závodníci jezdí za stát, ze kterého mají licenci.\n\nTato situace tak vytvořila zmatek ohledně Irvinovy národnosti, když se dostal na pódiová umístění ve Formuli 1. Při svém třetím pódiovém umístění, druhém místě z Grand Prix Argentiny 1997, byla organizátory vyvěšena omylem irská trikolora. To vedlo k tomu, že jeho rodina obdržela několik výhrůžných telefonátů. Irvine požádal, aby byla v dalších závodech vyvěšena neutrální vlajka s trojlístkem a aby hrála Londonderry Air, hymna Severního Irska v případě vítězství. Mluvčí FIA Francesco Longanesi prohlásil: „Tak jak tomu rozumíme, Irvine má britský pas a proto by měla být vyvěšena Union Jack…Rozumím tomu, že by chtěl jinou vlajku, ale naše regule to nedovolují.“\nIrvine v interview z roku 1995 sám sebe prohlásil za Ira: „Nakonec jsem stejně Ir. Sice mám britský pas, ale když jste z Irska, ať už severního nebo jižního, jste Ir. A být „Britem“ je…taková nicneříkající věc, ne?“\n\n† Jezdec závod nedokončil, ale byl klasifikován, protože absolvoval více než 90% délky závodu.\n"}
{"id": "143801", "url": "https://cs.wikipedia.org/wiki?curid=143801", "title": "Anatol Provazník", "text": "Anatol Provazník\n\nAnatol Provazník (10. března 1887 v Rychnově nad Kněžnou - 24. září 1950 v Praze) byl český hudební skladatel a varhaník.\n\nPocházel z hudebnické rodiny. Jeho otec byl hudební skladatel Alois Provazník. Od mládí se věnoval hudbě. Po studiích na gymnáziu byl přijat na Pražskou konzervatoř a po svých studiích získal místo varhaníka v katedrále Sv. Víta. Jeho láskou byl však rozhlas. Přihlásil se ke studiu radiofonie \n\ndo Berlína a po složení zkoušek roku 1929 nastoupil na místo zástupce šéfa hudebního oboru v pražském studiu Československého rozhlasu. Působil tam plných šestnáct let.\n\nJako skladatel a aranžér vytvořil pro rozhlasový orchestr mnoho úprav skladeb našich i světových klasiků, které byly prováděny ještě dlouho po jeho smrti. Je autorem několika desítek zejména klavírních a orchestrálních skladeb, písní a sborů. Z větších prací:\n\n\n\n"}
{"id": "143802", "url": "https://cs.wikipedia.org/wiki?curid=143802", "title": "Garrett Birkhoff", "text": "Garrett Birkhoff\n\nGarrett Birkhoff (19. ledna 1911, Princeton, New Jersey, USA – 22. listopadu 1996, Water Mill, New York, USA) byl americký matematik, syn jiného slavného matematika George Davida Birkhoffa.\n\nBirkhoff studoval mezi lety 1928 a 1932 na Harvard University. Po ukončení tohoto studia odešel na Cambridge University studovat matematickou fyziku ale v průběhu studia ji opustil a nakonec vystudoval abstraktní algebru pod vedením Philipa Halla.\n\nAčkoli tituly získané studiem v Británii nebyly v USA Birkhoffovi uznány, získal přesto místo učitele na Harvard University, kde zůstal až do konce své matematické kariéry.\n\nVe 30. a počátkem 40. let se Birkhoff zabýval abstraktní algebrou. Spolu se svými kolegy Marshallem Stonem a Saundersem MacLanem publikoval mnoho článků a několik knih o této tematice. Nejvýznamnější z těchto prací jsou \"Lattice Theory\" (1940), \"A Survey of Modern Algebra\" (1941), \"Algebra\" (1967) a zejména článek \"On the Structure of Abstract Algebras\" (1935), v němž položil základy univerzální algebry.\n\nBěhem druhé světové války a po ní se Birkhoffův zájem přesunul k aplikované matematice. Za války pracoval na radarovém zaměřování a balistice. V padesátých letech napsal několik článků o hydrodynamice. Spolu se svým přítelem Johnem von Neumannem se začal zajímat o konstruování prvních elektronických počítačů. Pracoval také pro firmu General Motors a při této práci rozvinul několik numerických výpočtových metod jako například reprezentace hladkých křivek kubickým splinem.\n\nBirkhoff publikoval více než 200 článků a vedl více než 50 doktorandů. Byl členem National Academy of Sciences a American Academy of Arts and Sciences.\n\n"}
{"id": "143804", "url": "https://cs.wikipedia.org/wiki?curid=143804", "title": "Williams Grand Prix Engineering", "text": "Williams Grand Prix Engineering\n\nROKiT Williams Racing je obchodní značka britské automobilové stáje formule 1 Williams Grand Prix Engineering Limited, zkráceně Williams. Tým vyhrál devětkrát v Poháru konstruktérů mezi roky 1980 a 1997. Byl založen Sirem Frankem Williamsem a Sirem Patrickem Headem. První závod vozy této stáje absolvovaly v Grand Prix Argentiny 1978 a první vítězství získal Švýcar Clay Regazzoni v Grand Prix Velké Británie 1979.\n\nV britské grand prix v roce 1997 získal Kanaďan Jacques Villeneuve pro tým jeho sté vítězství ve formuli 1, díky němuž se Williams stal pomyslným členem „velké trojky“, společně s týmy Ferrari a McLaren. Všechna šasi Williamsu jsou pojmenována „FW“ (následuje číslo), což představuje iniciály šéfa a zakladatele týmu Franka Williamse.\n\nTým byl založen v roce 1977 po dvou dřívějších, v porovnání s dnešním týmem neúspěšných, projektech, Frank Williams Racing Cars a po podpoře Waltera Wolfa.\n\nVe Williamsu působilo mnoho slavných závodníků včetně Kekeho Rosberga, Nigela Mansella, Damona Hilla, Alaina Prosta, Nelsona Piqueta a Ayrtona Senny. Po Sennově tragické havárii při Grand Prix San Marina v roce 1994 byli Frank Williams, Patrick Head a konstruktér Adrian Newey obviněni ze zabití (nikoli z vraždy). Případ byl nakonec uzavřen až v roce 2005 a Williams, Head a Newey byli zproštěni jakéhokoli přečinu.\n\nWilliams spolupracoval s mnoha známými výrobci motorů (např. Mercedes-Benz, BMW, Honda). Nejvíce úspěchů, pět titulů v Poháru konstruktérů, získal s motory Renault v 90. letech.\n\nPo nevydařené sezóně 2006, ve které tým získal jen 11 bodů, což bylo nejméně od roku 1978, se Toyota stala dodavatelem motorů pro sezonu 2007. To vyvolalo spekulace, že motory ponesou název Lexus, podle amerického výrobce luxusních automobilů, který je vlastněn právě Toyotou. Novým hlavním sponzorem týmu se stala společnost AT&T, která dříve sponzorovala Jaguar Racing a McLaren.\nDruhým pilotem se stal dosavadní testovací jezdec Williamsu, Alexander Wurz, který tak nahradil Marka Webbera. Novým testovacím jezdcem se vedle Naraina Karthikeyna stal Kazuki Nakadžima, syn bývalého pilota formule 1 Satoru Nakazdžimy.\n\nNico Rosberg zajel v Melbourne skvělý závod, když z 12. místa na startu skončil na 7. místě a získal pro tým první 2 body. Alexander Wurz musel ze závodu odstoupit po kolizi s Coulthardem, jehož vůz jen těsně minul Wurzovu hlavu. V Malajsii si Rosberg vedl podobně, ale ze 7. místa musel odstoupit kvůli poruše hydrauliky, Wurz skončil devátý. Bahrajnská grand prix byla také zklamáním, když tým dokázal získat jen 10. a 11. místo. Avšak ve Španělsku Rosberg dokončil závod na 6. místě, což byl zatím jeho nejlepší výsledek ve formuli 1. V Monaku zase tým získal zásluhou Wurze 2 body za 7. místo. V kanadské grand prix, přerušované výjezdy safety caru, tým dosáhl velkého úspěchu, když po dvou letech dokázal jezdec Williamsu vystoupil na stupně vítězů, na 3. místě překvapivě skončil odepisovaný Wurz.\n\nV dalších třech závodech tým žádné body nezískal. Nejlepším umístěním bylo Rosbergovo 9. místo ve Francii. V deštivé Grand Prix Evropy opět překvapil Wurz, když dojel na 4. místě, Rosberg závod nedokončil. Ale v dalších dvou závodech získal 4 body, za dvě 7. místa v Maďarsku, resp. Turecku. Wurz skončil na 14., resp. 11. místě.\n\nWurz po závodě v Číně oznámil okamžité ukončení své závodní kariéry. V posledním závodě sezony, v Brazílii, místo něho jel dosavadní testovací a třetí pilot týmu, Kazuki Nakadžima. Nakadžima předvedl na nováčka velmi pěkný výkon, po startu z 19. místa se probojoval na 10. místo. Rosberg dokončil závod na 4. místě, což bylo v té době jeho nejlepší umístění v závodě v jeho kariéře.\nV sezoně 2008 byli piloty týmu opět Nico Rosberg a Kazuki Nakadžima.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "143805", "url": "https://cs.wikipedia.org/wiki?curid=143805", "title": "Antonín Ausobský", "text": "Antonín Ausobský\n\nAntonín Ausobský (13. června 1885 Písek – 13. června 1957, Praha) byl český architekt a vysokoškolský pedagog. Většinu svých budov navrhl ve dvacátých a třicátých letech 20. století. Výrazně se zasadil o podobu tehdy vznikajících čtvrtí Litomyšli a podílel se na novodobé podobě pražských Střešovic. V letech 1926, 1929, 1936 a 1945 byl děkanem Vysoké školy architektury a pozemního stavitelství při ČVUT.\n\nObor Architektura a pozemní stavitelství absolvoval v Praze roku 1909. Po roční vojenské službě nastoupil jako asistent k Rudolfu Kříženeckému, pozdějšímu rektorovi ČVUT, na Ústav staveb pozemních k účelům zvláštním. Roku 1919 se stal doktorem technických věd, v roce 1921 nastoupil jako mimořádný profesor na ČVUT, od roku 1928 byl řádným profesorem architektonické tvorby a teorie a vývoje architektury. Několikrát (1926, 1929, 1936 a 1945) se stal děkanem Vysoké školy architektury a pozemního stavitelství, kde založil archiv lidové architektury.\n\nAntonín Ausobský je autorem budovy dnešního Gymnázia Aloise Jiráska, která byla postavena přímo pro gymnázium v letech 1921–1923 v nově vznikající Masarykovy čtvrti v Litomyšli. Stavbu vedl Ferdinand Rudolf. Trojkřídlá budova ve stylu geometrické moderny ovlivněné neoklasicismem. Stavbě dominuje předsazený trojboký rizalit se schodištěm a vstupním portálem neseným polosloupy v konvexně prohnutých zdech členěných pilastry. Nad vstupní částí budovy ční věž s krytým ochozem. Budova má sedlovou zvalbenou střechu, nad tělocvičnou v severozápadní části je střecha mansardová. Od 3. května 1958 je chráněná jako kulturní památka.\n\nV téže ulici vystavěl Václav Medek podle Ausobského projektu výrazně členitou administrativní budovu pro potřeby okresního úřadu (T. G. Masaryka 650). Plány vznikly v roce 1924, stavba začala o dva roky později. Nová budova s dvěma byty a 70 kancelářemi byla dokončena v roce 1928. Hlavní fasáda vychází z Ausobského návrhu úpravy průčelí renesančního Olympijského divadla v italské Vicenze, kterou architekt vytvořil v rámci své disertační práce. Po zrušení okresu Litomyšl v roce 1960 budovu převzala Střední odborná škola technická, která jej využívá jako internát. \n\nRoku 1927 vypracoval Ausobský zastavovací plán obytné Husovy čtvrti navazující na tu Masarykovu. Přiblížil se v ní anglické koncepci zahradního města s domy zasazenými v zahradách. Největší stavební rozmach čtvrť prožila v letech 1928–1929, Ausobského vizí se však výstavba inspirovala jen volně. V témže roce Ausobský navrhl i občanskou záložnu na Smetanově náměstí, která se však jeho ostatním pracím vymyká. Šlo o rekonstrukci a sjednocení tří měšťanských domů (čísla 57–59). Architekt zachoval původní podloubí, dalšími historizujícími prvky (článkoví, frontony nad okny) objekt sladil s okolní zástavbou a skrze tři rizality na fasádě evokuje úzkou středověkou parcelaci.\n\nDalším příkladem Ausobského tvorby v Litomyšli je pomník padlým v první světové válce z roku 1930. Původně stál v místech dnešní křižovatky ulic Na Lánech a Havlíčkova, kvůli přestavbě silničních komunikací jej však město v roce 1959 přesunulo před sokolovnu. Prostor památníku tak v současnosti ohraničují ulice Trstěnická, U Náhonu a Moravská (silnice I/35).\n\nMimo Litomyšl navrhl Antonín Ausobský budovu poštovního a telegrafního úřadu v Mělníce postavenou roku 1937 (adresa Tyršova 100), která je od roku 1958 kulturní památkou. Dále pak lesní hřbitov v Písku nebo administrativní budovu v Mirovicích na Písecku. Podílel se i na návrhu nové podoby pražské čtvrti Střešovice.\n\n\n\n"}
{"id": "143807", "url": "https://cs.wikipedia.org/wiki?curid=143807", "title": "Jan Ludevít Procházka", "text": "Jan Ludevít Procházka\n\nJan Ludevít Procházka (14. srpna 1837 Klatovy – 19. července 1888 Praha) byl český klavírista, hudební skladatel a hudební pedagog.\n\nStudoval na gymnáziu v Klatovech a později práva na Univerzitě Karlově. Jako nadaný klavírista se stal v Praze žákem Bedřicha Smetany, se kterým se záhy spřátelil. Jako skladatel napsal sborník písní Záboj, kam přispěl i Smetana osobně. Patří k zakladatelům pražského sboru Hlahol. Ve svém bytě a později v Konviktském sále pořádal často koncerty na kterých uváděl novinky českých skladatelů. Zazněly tam poprvé skladby Antonína Dvořáka, Zdeňka Fibicha a dalších českých skladatelů. Jan L. Procházka byl také referentem Národních listů, Dalibora a Hudebních Listů. Po odchodu do Hamburku se stal profesorem klavíru na tamní konzervatoři a dirigentem orchestru. Prosadil též uvedení opery \"Dvě vdovy\" v hamburském městském divadle. V Drážďanech prosadil vydání Smetanových kompozic v renomovaném nakladatelství Bote&Bock.\n\n"}
{"id": "143808", "url": "https://cs.wikipedia.org/wiki?curid=143808", "title": "Wang Li-čchin", "text": "Wang Li-čchin\n\nWang Li-čchin, : , pinyin: \"Wang Liqin\" (* 18. června 1978) je čínský stolní tenista.\n\nJedná se o nejúspěšnějšího stolního tenistu moderní doby. Je trojnásobný mistr světa v mužské dvouhře v současné době je devátý hráč světového žebříčku ITTF (duben 2013), ale byl i světovým hráčem číslo jedna (červenec 2007).\n\nWang je silně ofenzivní, současně však velice technický pravák s evropským držením pálky. Patří k mimořádně atletickým stolním tenistům s obdivuhodnou prací nohou a širokou úderovou technikou. I když jeho nejsilnější a nejpoužívanější úder je tvrdý forhendový kontratopspin ze střední vzdálenosti, je vynikající též při podání i jeho příjmu, v krátké hře nad stolem, a zejména ve schopností koncentrace po celý zápas i turnaj. Právě tuto schopnost mimořádného soustředění a bojovnost prokázal na posledním mistrovství světa, kde v dramatickém a spektakulárním finále proti svému největšímu soupeři posledních let – Ma Linovi – dokázal obdivuhodně zvrátit již téměř prohrané utkání.\n\nWang Li-čchin je vynikající turnajový hráč, který na mezinárodních turnajích dosáhl již více než dvaceti vítězství a tuto svoji sbírku dále pravidelně rozšiřuje.\n\nWang Li-čchin má na kontě dvě olympijské medaile – zlatou ve čtyřhře z roku 2000 a bronzovou ve dvouhře z roku 2004.\n\nKromě toho je:\n"}
{"id": "143811", "url": "https://cs.wikipedia.org/wiki?curid=143811", "title": "Emanuel Baláš", "text": "Emanuel Baláš\n\nPhDr. Emanuel Baláš (31. července 1914 Křivé, dnes součást Valašského Meziříčí – 6. února 1966 Praha) byl český etnograf.\n\nStudoval na gymnáziu ve Valašském Meziříčí a v Novém Jičíně, potom matematiku, fyziku, filozofii přírodních věd. Po válce na filozofické fakultě Karlovy univerzity v Praze se věnoval studiu filozofie, národopisu a religionistiky. Po studiích začal pracovat ve Státním fotoměřičském ústavu v Praze, kde vedl od r. 1947 národopisné oddělení a po jeho včlenění do Státního památkového úřadu v Praze vedl referát ochrany památek lidové architektury. V r. 1953 přechází do ČSAV v Praze, do Ústavu pro etnografii a folkloristiku při ČSAV, kde byl dlouholetým zástupcem ředitele.\nVědeckou práci zahájil studiem lidové architektury v r. 1950 a zařadil se v tomto oboru mezi přední naše i evropské badatele. Za léta shromáždil bohatý materiál o lidových stavbách v českých zemích, z něhož vytěžil řadu studií a pojednání. Zvýšenou pozornost věnoval také záchraně lidových stavebních památek. Provedl rozsáhlý vědecký průzkum o lidových stavbách na Novojičínsku. Zabýval se otázkami rozšíření polygonálních stodol, hrázděných a patrových domů s podvážkou ve středních Čechách a vývojem lidového stavitelství na Voticku. Napsal také články o pověrečném lékařství a zvěrolékařství na Valašsku, o valašských pověstech z Bystřicka, o lidovém řezbáři J. Randýskovi z Hrubé Lhoty a o původu moravských Valachů. Participoval na mapě památek lidového stavitelství v Atlasu československých dějin (Praha 1965).\n\nJe-li název „pohanství“ pro označení náboženství předkřesťanských Slovanů a j. nekřesťanských náboženství správný. In: Český lid, 2, č. 3 (1947), s. 53-54\nMagie. In: Český lid, 2, č. 5 (1947), s. 95-96\nLidová architektura v rámci státní památkové péče. In: Český lid, 6, č.9-10 (1951), s. 214-221\nVýstava modelů lidových staveb. In: Český lid, 40, č.3 (1953), s. 141-142\nTheoretický a praktický význam studia lidových staveb. In: Český lid, 41 (1954), s. 145-149\nVesnické stavby v okrese Votickém. In: Český lid, 41, č.4 (1954), s. 156-168v\nOchrana památek lidové architektury. In: Zpravodaj památkové péče (1955)\nO záchranu vesnických stavebních památek. In: Český lid, 47, č.6 ( 1960), s. 248-252\nK problematice zřízení Muzea vesnických staveb v Československu. In: Český lid, 48, č. 5 (1961), s. 212-219\nMnohoboké stodoly v indikačních skicách stabilního katastru. In: Český lid, 51, č. 1 (1964), s. 33-43\nValašský lidový umělec Josef Randýsek. In: Český lid, 51, č. 1 (1964), s.61-62v\nK problému vzniku a vývoje stodoly se zvláštním zřetelem k polygonálním stodolám v českých zemích. In: Český lid, 57, č.1 (1970), s. 5-15\nMnohoboké stodoly v indikačních skicách stabilního katastru. In: Demos, 6, s. 106\nOblasti hrázděné konstrukce a patrových domů s podvážkou na Mělnicku. In: Demos, 7, s. 50\nOblast čtyřbokých zděných usedlostí na Moravském Kravařsku.\n\nBaláš, M.: Baláš Emanuel. In: Kulturní místopis Novojičínska, Nový Jičín 1967, s.148\nVařeka J.: Emanuel Baláš (1914-1966). In: Národopisné aktuality, č. 3 (1966), s.60-61)\nMišurec Z.: Phdr. Emanuel Baláš. Život a dílo, Praha 1970 \nFicek V.: Biografický slovník širšího Ostravska 1, Opava 1972\nFrolecV. – Vařeka J.: Encyklopedie lidová architektura, Praha 1983, str.15\nFabián, J.: Baláš Emanuel. In: Slovník osobností kulturního a společenského života Valašska, Val. Meziříčí 2000, s.8\nJeřábek,R.: Baláš Emanuel. In: Biografický slovník českých zemí, sv. 2. B-Bař, Praha 2005, s.4\nBrouček, S., Jeřábek, R., Tyllner L.: Emanuel Baláš. In: Lidová kultura, Národopisná encyklopedie Čech, Moravy a Slezska, Biografická část, Praha 2007, s.18\n"}
{"id": "143812", "url": "https://cs.wikipedia.org/wiki?curid=143812", "title": "Jiří Šalamoun", "text": "Jiří Šalamoun\n\nJiří Šalamoun (* 17. dubna 1935, Praha) je český výtvarník, ilustrátor, autor kreslených filmů a plakátů. Jeho známým dílem je kreslený Maxipes Fík. Kromě knihy se podílel i na animovaném seriálu, uváděném zejména v televizní sérii večerníčků.\n\n\n\n\n\n\n\n\n\n"}
{"id": "143818", "url": "https://cs.wikipedia.org/wiki?curid=143818", "title": "Domašín", "text": "Domašín\n\nNázev Domašín má více sídel:\n\n\n"}
{"id": "143820", "url": "https://cs.wikipedia.org/wiki?curid=143820", "title": "Bohumil Váňa", "text": "Bohumil Váňa\n\nBohumil Váňa (17. ledna 1920 Praha – 4. listopadu 1989 tamtéž) byl český stolní tenista.\n\nBohumil Váňa získal celkem třicet medailí na mistrovství světa, z toho třináct zlatých. To mu zajišťuje druhé místo v historických tabulkách za Viktorem Barnou. Vzhledem k tomu, že dnes se hraje mistrovství světa jednou za dva roky a světová špička je mnohem vyrovnanější, není pravděpodobné, že by byl někdy v budoucnosti překonán někým dalším.\n\nTato sbírka medailí by byla pravděpodobně mnohem rozsáhlejší, ale na vrcholu jeho kariéry přišla vynucená sedmiletá přestávka způsobená druhou světovou válkou. O jeho jedinečném postavení mezi světovou špičkou svědčí fakt, že část svých titulů získal před válkou a část po ní, jak je vidět z přehledu na konci tohoto článku.\n\nBohumil Váňa se ke stolnímu tenisu dostal (jak bylo tehdy obvyklé) hraním po sálech hospod se svým starším bratrem. Jeho talent byl brzy rozpoznán a Váňa začal docházet na tréninky do herny Sparty Praha. Podle svědectví spoluhráčů trénoval na tehdejší dobu neuvěřitelné čtyři hodiny denně - pokud neměl s kým, tak často sám o zeď.\n\nV osmnácti letech porazil na mistrovství světa v Anglii nejprve v semifinále tehdy již pětinásobného mistra světa Viktora Barnu a ve finále úřadujícího mistra světa Richarda Bergmanna. Překvapil tehdy celý svět velice útočným pojetím s forehendovým drivem jako hlavním úderem (což byla v době pálek s obyčejnou vroubkovanou gumou bez houby poměrně nezvyklá taktika). Jeho slibně vyhlížející kariéra byla pak přerušena válkou - na rozdíl právě od Barny a Bergmanna nevyužil možnosti odejít do Anglie a pokračovat v hraní na vrcholové úrovni, ale zůstal doma v Čechách.\n\nPo roce 1948 stále ještě reprezentoval a vyhrával, ale začínaly se objevovat problémy. Stolní tenis byl tehdy v Československu amatérský sport a Váňa byl zvyklý vydělávat si na živobytí hraním polooficiálních turnajů po hospodách a exhibicemi. To se v novém socialistickém zřízení ukázalo být nemožné, Váňa pracoval nejprve jako kopáč na stavbě Letenského tunelu, později také jako topič. Tím začala jít jeho výkonnost postupně dolů - navíc se přidala nepříliš dobrá atmosféra v reprezentačním týmu, kde výsledky přestávaly pozvolna být hlavním kritériem pro nominaci. Do stolního tenisu tehdy také velmi výrazně zasáhl příchod nového typu „japonských“ pálek s houbovými potahy, který vyžadoval poněkud jiný způsob hry.\n\nV roce 1956 dostal nabídku na místo trenéra, která byla podmíněna složením trenérských zkoušek. To jako mnohanásobný mistr světa odmítl a znechuceně odešel z vrcholového stolního tenisu do ústraní. Zemřel zatrpklý a v bídě v roce 1989.\n\nMistr světa:\n\n\n"}
{"id": "143821", "url": "https://cs.wikipedia.org/wiki?curid=143821", "title": "Boleslav Vomáčka", "text": "Boleslav Vomáčka\n\nBoleslav Vomáčka (28. června 1887 Mladá Boleslav – 1. března 1965 Praha) byl český hudební kritik a hudební skladatel.\n\nPocházel z muzikantské rodiny. Po maturitě na gymnáziu v Mladé Boleslavi studoval práva na Karlově Univerzitě. Souběžně studoval na varhanním oddělení Pražské konzervatoře a posléze i skladbu v mistrovské třídě Vítězslava Nováka, kterou absolvoval roku 1910. Studoval rovněž zpěv u Josefa Krummera a zpíval pravidelně v kostele svatého Cyrila a Metoděje v Karlíně. Studium práv dokončil v roce 1913 a stal se soudním praktikantem v Mladé Boleslavi. V následujících letech pracoval jako advokátní koncipient v Táboře, Mladé Boleslavi a v Praze. Po vzniku Československé republiky vstoupil roce 1919 do služeb ministerstva sociální péče, kde se vypracoval až na místo sekčního šéfa. Za okupace byl nucen odejít do předčasného důchodu, ale po osvobození se vrátil na ministerstvo práce a sociální péče, kde pak působil až do řádného důchodu na konci roku 1949. Pracoval však ještě dalších 5 let na hudebním odboru ministerstva kultury.\n\nVedle svých úředních povinností byl činný i jako redaktor několika českých i zahraničních novin mimo jiné i Lidových novin či \"L'Europe Centrale\". Byl jedním z nejvýznamnějších českých hudebních kritiků, který spojoval úctu k tradici s živým pochopením soudobého dění. V jeho publikační činnosti bojoval za prosazení děl Leoše Janáčka, Josefa Suka či Otakara Ostrčila na česká i světová koncertní pódia.\n\nPohřben je v Praze na Vyšehradském hřbitově .\n\nVe svém rodišti byl sbormistrem pěveckého sboru \"Boleslav\". Byl členem hudebního odboru Umělecké besedy, spoluzakladatelem \"Spolku pro moderní hudbu\", spoluzakladatelem Ochranného svazu autorského, předsedou obchodní komise \"Hudební matice\", členem představenstva \"Divadelního a literárního jednatelství\", členem ústředního výboru Svazu československých skladatelů a místopředsedou jeho české sekce, členem redakční radu časopisu \"Hudební rozhledy\", lektorem hudební vědy na Filozofické fakultě Univerzity Karlovy a zakládajícím členem \"Svazu divadelních umělců\".\n\nZa svou činnost obdržel řadu čestných uznání. Od roku 1924 byl členem Československé akademie věd a umění. Byl čestným členem mnoha pěveckých sdružení. Mimo jiné byl čestným členem Pěveckého sdružení moravských učitelů (1957). V roce 1955 byl jmenován zasloužilým umělcem a v roce 1957 obdržel Řád práce.\n\nPrvní skladatelské pokusy učinil již jako gymnazista. Přes velké vytížení v zaměstnání, publikační, pedagogickou i organizační činností zkomponoval kromě drobnějších příležitostných skladeb několik desítek závažných číslovaných prací. Mezi světovými válkami patřil k nejvýraznějším členů mladé skladatelské generace. V pozdějších letech svou kompoziční činnost značně omezil a nevyhnul se ani komponování dobových, politicky zabarvených skladeb.\n\n\n\n\nDále zkomponoval mnoho písní, sborů a klavírních a jiných komorních skladeb.\n\n\n"}
{"id": "143822", "url": "https://cs.wikipedia.org/wiki?curid=143822", "title": "Polánka", "text": "Polánka\n\nNázev Polánka či Polanka má více sídel:\n\n\nPolanka jako součást názvu sídla:\n\nPolanka jako místopisné označení:\n"}
{"id": "143825", "url": "https://cs.wikipedia.org/wiki?curid=143825", "title": "Bohumil Vojáček", "text": "Bohumil Vojáček\n\nBohumil Vojáček (10. června 1857 v Lubnu u Nechanic – 3. dubna 1934 v Kyjevě) byl český kontrabasista.\n\nJiž od mládí byl velmi talentovaným dítětem a roku 1870 byl přijat na Pražskou konzervatoř do třídy Josefa Sládka. Po několikaletém působení v pražských orchestrech, se rozhodl odejít do Německa, kde celou řadu let hrál v předních orchestrech. Roku 1884 se rozhodl odejít natrvalo do Carského Ruska, kde se stal koncertním mistrem Velké opery v Kyjevě a později taktéž řádným profesorem na Kyjevské konzervatoři, která patřila k nejvyhledávanějším v celém tehdejším Rusku.\nV osobnosti Bohumila Vojáčka můžeme spatřit jednoho z nejvýznamnějších českých virtuózů na kontrabas 19. a první poloviny 20. století.\n"}
{"id": "143826", "url": "https://cs.wikipedia.org/wiki?curid=143826", "title": "Ovčín", "text": "Ovčín\n\nOvčín (též \"ovčírna\", řídce \"ovčinec\") je název prostoru, který slouží k ustájení ovcí. Obvykle se jedná o roubený či zděný chlév, který se nachází na statku či v jiném hospodářském stavení.\n\nNa českých vesnicích stávaly ovčíny ve staveních obvykle za špýcharem proti chlévům koní a hovězího dobytka, jindy na konci stavení, popřípadě jinde. Uvnitř ovčince bývaly nejméně dva oddělené prostory (pro staré ovce a mladý chov). Nad nimi bývala ukládána píce.\n\nPo většinovém zániku chovu ovcí se ovčíny často měnily v nejrůznější dílny, skladiště, chlívky, řezárny ap.\n\nHorské stavby určené pro chov ovcí bývají také někdy označovány slovem salaš, či nesprávně slovem koliba.\n\n"}
{"id": "143830", "url": "https://cs.wikipedia.org/wiki?curid=143830", "title": "Špejchar", "text": "Špejchar\n\nSlovo špejchar nebo Špejchar může znamenat: \n\n"}
{"id": "143834", "url": "https://cs.wikipedia.org/wiki?curid=143834", "title": "Miklós Szabados", "text": "Miklós Szabados\n\nMiklós Szabados (20. března 1912 Budapešť - 12. ledna 1962 Sydney) byl maďarský stolní tenista.\n\nNa konci dvacátých a v první polovině třicátých let patřil spolu Viktorem Barnou a Lászlem Bellákem do maďarského týmu, který naprosto ovládal evropskou ping-pongovou špičku. Ze stínu jedničky tohoto týmu - Viktora Barny - vystoupil sice pouze jednou (v roce 1931 byl mistrem světa ve dvouhře mužů), ale kromě toho získal dalších 14 zlatých medailí z mistrovství světa ve čtyřhrách a v soutěži družstev.\n\nMiklós Szabados debutoval již ve svých sedmnácti letech na mistrovství Maďarska, kde zvítězil ve dvouhře (nad Barnou), ve čtyřhře mužů (s Barnou) i ve smíšené čtyřhře. Byl nominován do maďarské reprezentace na mistrovství světa a odvděčil se za to stříbrnou medailí ve dvouhře a zlatou v mužské čtyřhře - zlatá v soutěži mužských družstev pro Maďarsko byla v té době považována za samozřejmost.\n\nV následujících letech až do roku 1935 rozšiřoval každoročně s výjimkou roku 1933 svou sbírku medailí z mistrovství světa. V roce 1933 musel kvůli svému židovskému původu odejít z Berlína, kde studoval - důvodem byl nástup německých nacistů k moci. V tomto roce nebyl nominován do reprezentace Maďarska na mistrovství světa.\n\nSvou kariéru v Evropě ukončil roku 1936 - následovalo turné po Austrálii, Japonsku a Novém Zélandu. Nakonec zůstal v Austrálii, kde založil v Sydney první australskou ping-pongovou školu. Až do poloviny padesátých let se účastnil nejrůznějších exhibicí a poloprofesionálních turnajů.\n\nMistrovství světa - dvouhra:\n\nMistrovství světa - mužská čtyřhra s Viktorem Barnou:\n\nMistrovství světa - smíšená čtyřhra s Márií Mednyánszkou:\n\nMistrovství světa - soutěž mužských družstev:\n"}
{"id": "143838", "url": "https://cs.wikipedia.org/wiki?curid=143838", "title": "Salaš", "text": "Salaš\n\nSalaš je název pro letní sídlo pastevců salašnického chovu ovcí (horského pastevectví). Pastevci bydleli v dřevěných domech zvaných kurloky (salaš). V jedné místnosti bylo ohniště. Dům neměl komín a kouř vycházel ven pouze mezerami ve střeše. Zde se zpracovávalo ovčí mléko a v případě chladného počasí i spalo. Ovce byly na noc ustájeny v ohradě zvané na Slovensku \"košiar\" (na Valašsku \"košár\"), v čase nepříznivého počasí v přístřeší zvaném \"pajta\".\n\n\n"}
{"id": "143841", "url": "https://cs.wikipedia.org/wiki?curid=143841", "title": "VarioLF3", "text": "VarioLF3\n\nVarioLF3 je česká tříčlánková nízkopodlažní tramvaj. Vůz byl vyvinut společnými silami firem Pragoimex, Krnovské opravny a strojírny a VKV Praha, které spolupracují v rámci Aliance TW Team.\n\nNadšenci zabývající se tramvajovou dopravou často mluví o VariuLF3 jako o „trojwaně“ (tříčlánkové VarioLF3 je odvozeno z vozu VarioLF = „wana“).\n\nNároky na množství přepravených osob v tramvajích se každý rok mírně zvyšují. Proto také vzrůstá potřeba velkokapacitních vozidel, jako jsou například vozy Tatra KT8D5, které se v současné době úspěšně modernizují. Jenže je třeba také jejich množství zvyšovat, což u KT8D5 nelze. Některé dopravní podniky se rozhodly rekonstruovat starší tramvaje na velkokapacitní tříčlánkové (Brno – Tatra K3R-N, Plzeň – Tatra K3R-NT). Druhou možnost (dodávku nových vozidel) využila Ostrava v podobě tramvaje VarioLF3.\n\nJedná se o jednosměrný osminápravový motorový tramvajový vůz, sestávající ze tří článků, které jsou spojeny klouby a krycími měchy. V pravé bočnici se nachází patery dveře. V každém článku se nachází nízkopodlažní část. Podíl nízké podlahy (350 mm nad temenem kolejnice – TK) dosahuje 50% z celkové plochy. Vysokopodlažní části (860 mm nad TK) se vyskytují v první třetině prvního článku, třetí třetině posledního článku a v obou kloubech nad podvozky.\n\nVarioLF3 je vybaveno asynchronní elektrickou výzbrojí TV Europulse (jež je umístěna na střeše), odpruženými podvozky Komfort a polopantografem. Design čel navrhl Ing. arch. František Pelikán.\n\nPro každý podvozek je určen jeden střídač. K řízení a diagnostice elektrické výzbroje je použit mikroprocesorový distribuovaný řídící systém CECOMM.\n\nV roce 2008 byl vyroben první obousměrný vůz označený jako VarioLF3/2.\n\nDva vozy VarioLF3 byly vyrobeny v letech 2006 a 2007.\n\n"}
{"id": "143842", "url": "https://cs.wikipedia.org/wiki?curid=143842", "title": "Roudný (Zvěstov)", "text": "Roudný (Zvěstov)\n\nRoudný je malá vesnice, jedna ze 14 částí obce Zvěstov v okrese Benešov ve Středočeském kraji. Bývalá dělnická kolonie spjatá s někdejším zlatodolem se nachází cca 2,5 km jihovýchodně od Zvěstova. Je zde evidováno 10 adres. Roudný leží v katastrálním území Bořkovice.\n\n\n"}
{"id": "143853", "url": "https://cs.wikipedia.org/wiki?curid=143853", "title": "Antonín Pustka", "text": "Antonín Pustka\n\nAntonín Pustka (4. května 1877, Kunčice pod Ondřejníkem – 26. října 1960, tamtéž) byl sběratelem lidových písní.\n\nJiž v mládí se věnoval hře na housle a flétnu. Během studií byl pověřen Karlem Kálalem, svým profesorem na reálném gymnáziu ve Frenštátě pod Radhoštěm, aby pro frenštátskou národopisnou výstavu sesbíral 50 písní z Kunčic.\n\nAčkoliv bylo Antonínu Pustkovi teprve šestnáct let, úkolu se zhostil výborně. Tento úspěch ho motivoval k dalším zápisům. Jako jeden z nejvýznamnějších regionálních sběratelů písní se seznámil a poté i spřátelil s Leošem Janáčkem, který do Kunčic několikrát zavítal. Od Antonína Pustky si Janáček vypůjčil jeho sbírku písní k prostudování a úpravě, ale už mu ji nevrátil. Našla se až po několika letech ve Státním ústavu pro lidovou píseň. Leoš Janáček si této sbírky natolik vážil, že z ní uveřejnil celých jedenáct písní ve své sbírce \"Moravských písních milostných\".\n\nV letech 1909–1919 a 1920–1934 byl Antonín Pustka v Kunčicích starostou.\n\n\nObec Kunčice pod Ondřejníkem připomněla v roce 2017 140. výročí narození Antonína Pustky řadou akcí.\n\n"}
{"id": "143854", "url": "https://cs.wikipedia.org/wiki?curid=143854", "title": "Václav Josef Bartoloměj Praupner", "text": "Václav Josef Bartoloměj Praupner\n\nVáclav Josef Bartoloměj Praupner (18. srpna 1745 Litoměřice – 1. dubna 1807 Praha) byl český hudební skladatel.\n\nJiž v mládí byl velmi talentovaným hudebníkem. Za svých studií se seznámil s hrabětem Františkem Nosticem Rheineckem, (pozdějším stavitelem Stavovského divadla), který ho ustanovil svým domácím učitelem a ředitelem vlastního divadla. Václav Praupner byl zároveň ředitelem několika pražských kůrů, zejména u Františkánů, v Týnském chrámu a u Křížovníků, kde byl velmi oblíben a napsal celou řadu skladeb. Roku 1794 byl jmenován také ředitelem divadla hraběte Thuna a roku 1803 také prvním ředitelem Jednoty hudebních Umělců – Tonkünstler Sozietät, podle vídeňského vzoru, se kterou, jako tehdejším nově založeným orchestrem, provedl například Haydnovo oratorium \"Stvoření\", či \"Čtvero ročních období\" a celou řadu vlastních skladeb. Vystupuje i v románu Aloise Jiráska F. L. Věk, v televizním seriálu natočeném podle tohoto románu v roce 1970 režisérem Františkem Filipem hrál Praupnera Vlastimil Brodský.\n\nZa svůj život napsal desítky mší, symfonií, ale i koncertů a melodramů. Pozoruhodný je melodram \"Kirké\", který byl uváděn v Thunovském divadlě v letech 1794–1795.\n\n\n"}
{"id": "143855", "url": "https://cs.wikipedia.org/wiki?curid=143855", "title": "Šlapánov", "text": "Šlapánov\n\nŠlapánov je vesnice v okrese Benešov, je součástí obce Zvěstov. Nachází se 1 km na jih od Zvěstova. Je zde evidováno 22 adres.\n\nPrvní písemná zmínka o vesnici pochází z roku 1318.\n\nPůvodně pozdně románský kostel svatého Petra a Pavla. Věž byla přestavěna v roce 1873 a celý kostel obnoven po roce 1889.\n"}
{"id": "143857", "url": "https://cs.wikipedia.org/wiki?curid=143857", "title": "Vestec (Zvěstov)", "text": "Vestec (Zvěstov)\n\nVestec je vesnice v okrese Benešov, která je součástí obce Zvěstov. Nachází se cca 1 km severovýchodně od Zvěstova. Je zde evidováno 8 adres. Ve vsi se nachází nepatrné zbytky tvrze Veseckých z Vesce. Osadou protéká Strašický potok, který je levostranným přítokem řeky Blanice.\n\nPrvní písemná zmínka o vesnici pochází z roku 1543.\n"}
{"id": "143858", "url": "https://cs.wikipedia.org/wiki?curid=143858", "title": "Vlastišov", "text": "Vlastišov\n\nVlastišov (dříve též Lastišov) je vesnice v okrese Benešov, součást obce Zvěstov. Nachází se cca 3 km severovýchodně od Zvěstova. Je zde evidováno 9 adres. V obci se nachází kravín a za obcí lze zhlédnout dva rybníky.\n\nPrvní písemná zmínka o vesnici pochází z roku 1541.\n"}
{"id": "143859", "url": "https://cs.wikipedia.org/wiki?curid=143859", "title": "Emerson Fittipaldi", "text": "Emerson Fittipaldi\n\nEmerson Fittipaldi (* 12. prosince 1946, São Paulo) je bývalý brazilský automobilový závodník. Jako pilot Formule 1 je dvojnásobným mistrem světa z let 1972 a 1974, dokázal také dvakrát vyhrát titul v sérii CART a v závodě Indianapolis 500.\n\nJeho synovec Christian Fittipaldi je také pilotem F1.\n\nNejmladší potomek z motoristické rodiny byl veden k tomuto sportu už od útlého věku, nakonec měl ve svém okolí dostatek vzorů. Jeho otec Wilson Fittipaldi sr. a matka Juzy Fittipaldi byli aktivními závodníky, otec se stal v 60. letech propagátorem motoristického sportu v Brazílii a stal se všeobecně známou postavou. Emersonův bratr Wilson Fittipaldi jr v roce 1966 vyrazil do Evropy sbírat zkušenosti a Emerson ho po třech letech následoval. Mohl si to dovolit díky finančním prostředkům, které Wilson ve Formuli Ford a F3 vydělal. I díky slušným výsledkům Wilsona měl Emerson poněkud pootevřené dveře, během tří měsíců si vybudoval patřičné renomé a získal místo u Jima Russella v jeho týmu F3. V roce 1970 dochází v holandském Zandvoortu při závodě F1 k tragédii. Brit Piers Courage vylétl z trati a ve vraku svého vozu de Tomaso zahynul. Majitel týmu Frank Williams se poohlížel po náhradě a talentovaného Brazilce už měl v hledáčku několik týdnů. Emerson se však před podpisem smlouvy šel poradit s šéfem týmu Lotus Colinem Chapmanem. Ten ho okamžitě angažoval. Své kvality potvrdil Emerson už ve druhém závodě v nejprestižnější kategorii – dojel čtvrtý. Po tragické smrti Jochena Rindta byl Chapman obviněn z neúmyslného zabití, aby otupil hrot mnohdy hysterických výčitek, poslal na trať v USA identické vozy s Rindtovým – Emerson závod vyhrál a další nováček na stejném voze Reine Wissell dojel třetí.\nRok 1971 byl pro Emersona spíše hledáním vlastní identity v novém prostředí, navíc tým experimentoval s turbínovým vozem, a tak se potenciál týmu zbytečně tříštil. Vše si Brazilec vynahradil v sezóně 1972 – vyhrál pět závodů a s přehledem porazil v té době už dvojnásobného mistra světa Jackie Stewarta. Odborníci cenili jeho dravě dynamický závodnický projev a nejednou se objevil názor, že Emerson může atakovat rekord v počtu mistrovských titulů, který držel Juan Manuel Fangio. Jenže rok obhajoby titulu nevyšel. Především tým trochu usnul na vavřínech po úspěšné první třetině šampionátu, v týmu se navíc objevil ambiciózní Švéd Ronnie Peterson a v neposlední řadě se poněkud zhoršily vztahy mezi Fittipaldim a Chapmanem. Výsledkem byl Emersonův odchod ke konkurenci – nejen po stránce týmové, ale i sponzorské. Od Lotusu v černozlatých barvách John Player Special přešel mladší Fittipaldi k McLarenu a červenobílému koncernu Marlboro, kde uzavřel tříletou smlouvu.\n\nRok 1974 znamenal pro Emersona daleko obtížnější boj o mistrovskou korunu s týmem Ferrari. Dramatickou bitvu s Clayem Regazzonim rozhodl až v posledním závodě a zvítězil o tři body. Jak tvrdili odborníci, bylo to zejména proto, že dokázal uplatnit své zkušenosti a nehnal se slepě za výhrami – oproti roku 1972 vyhrál jen tři závody. Nástupu Ferrari se však neubránil – v roce 1975 ho rozdílem třídy porazil Niki Lauda.\nPřed sezónou 1976 došlo k největší přestupové bombě v 70. letech – Emerson Fittipaldi se smluvně vyvázal od McLarenu a po domluvě se svým bratrem Wilsonem se upsal brazilské stáji Copersucar-Fittipaldi. Prakticky tím skončily jeho úspěchy v F1, protože ani jeho zkušenosti nedokázaly dovést tým k tolik vytouženému vítězství. Za pět let svého působení v týmu pouze dvakrát vystoupil na stupně vítězů (2. v GP Brazílie 1978 a 3. v GP USA-západ 1980). Po roce 1980 se rozloučil s kokpitem a další dva roky vedl potápějící se tým k hořkému konci. Bylo to i jinak velice nepříjemné životní období – v týmu utopil většinu svého jmění, jeho manželka nepřenesla přes srdce mizející peníze a Emersonův neúspěch, a požádala o rozvod.\n\nAčkoliv se mluvilo o tom, že se v roce 1984 vrátí do F1 (uvažoval o týmu Spirit), nakonec se však uchytil v americkém seriálu IndyCars. S velkou slávou tu vyhrál prestižní závod 500 mil Indianapolis (1989 a 1993), ale také těžce havaroval na oválu v Michiganu, čímž jeho jezdecká kariéra skončila. Ale ještě jednu ránu osudu musel překonat – o rok později se zřítil se svým soukromým letadlem do bažinatého kraje a se svým synem čekal několik hodin na záchranu. Bral to jako osudové znamení, takže upustil od jakékoli myšlenky na návrat do kokpitu.\nEmerson Fittipaldi byl v roce 2001 uveden do americké motoristické síně slávy. V roce 2003 se vrátil na půdu amerického seriálu Champcars jako vlastník týmu, v roce 2006 se ale přesunul do seriálu A1 GP, kde vedl brazilský národní tým.\n"}
{"id": "143862", "url": "https://cs.wikipedia.org/wiki?curid=143862", "title": "Býkovice (Louňovice pod Blaníkem)", "text": "Býkovice (Louňovice pod Blaníkem)\n\nBýkovice jsou místní část městyse Louňovice pod Blaníkem v okrese Benešov. Nachází se cca 2,5 km jihovýchodně od Louňovic. Je zde evidováno 33 adres.\n\nBýkovice leží v katastrálním území Býkovice u Louňovic, součástí je i část Rejkovice.\n\nPrvní písemná zmínka o vesnici pochází z roku 1500.\n\n"}
{"id": "143864", "url": "https://cs.wikipedia.org/wiki?curid=143864", "title": "Kostel Nejsvětější Trojice (Třebíč)", "text": "Kostel Nejsvětější Trojice (Třebíč)\n\nKostel Nejsvětější Trojice je filiální kostel třebíčské městské farnosti v Třebíči-Domcích a kulturní památka. Kostel se nachází na tzv. starém hřbitově, který kolem něho začal vyrůstat od roku 1607, když starší hřbitov kolem kostela sv. Martina z Tours přestal sloužit. Kostel stával již počátkem 15. století, v některých zdrojích se však uvádí, že kostel mohl stát již v 9. století – či aspoň jeho předchůdce na stejném místě. Po přechodnou dobu býval též kostelem farním, když faru u svatého Martina ovládli přívrženci podobojí (asi od roku 1525).\n\nKostel je obdélníkovou stavbou s polygonálním závěrem kněžiště, kostel má boční kapli, která slouží jako márnice či zpovědnice, dříve byla zasvěcena svaté Máři Magdaleně. Součástí kostela je dvoupatrová hranolová věž. Ve vchodu je pamětní deska připomínající vysvěcení kostela v roce 1677 biskupem Janem Josefem Breunerem. V kostele jsou v presbytáři umístěny dvě dřevěné sochy, svatého Petra a svatého Pavla.\n\nKostel měl být postaven možná již v 9. století či případně pak až kolem století 15. či 16. V letech 1564–1575 proběhla přestavba, kdy kostel měl být upraven pro ultrakvisty a kostel tak získal částečně dnešní podobu. Další obnova následovala roku 1661, kdy byl opraven sanktusník a také krov střechy kostela. Dne 2. srpna 1677 pak byl kostel znovu vysvěcen, světitelem byl Jan Josef Breuner, roku 1686 pak byl do kostela umístěn nový zlacený oltář. Byly také pořízeny dva zvony, první byl zasvěcen svatému Janu Křtiteli a druhý svatému Josefovi. Roku 1701 byla nákladem města a Karla Ferdinanda z Valdštejna postavena věž. Na věž přispěl právě Karel Ferdinand, který byl požádán i o to, aby daroval dva zvony, které původně sloužily bratrskému sboru na Jejkově, pak byly uloženy na radnici a posléze předány tomuto kostelu.\n\nDalší rekonstrukce přišla v letech 1715–1719, kdy došlo ke spojení kostela s věží a k přístavbě bočních kaplí svaté Anny a svatého Josefa. Roku 1774 a 1775 byla v kostele při úpravách položena kamenná podlaha, připraveno nově ostění dveří, zvětšena gotická okna a kostel byl nově vymalován, také možná došlo k odstranění přístavku při věži. V roce 1782 byl pořízen nový oltářní obraz, po rok později byl pořízen druhý oltářní obraz, v té době měl být snad pořízen i dnešní oltář. Další úprava či oprava kostela proběhla v roce 1827. V roce 1857 byl věží prolomen vchod do chrámu, postupem imitujícím gotickou kamennou práci. V roce 1996 byla provedena další rekonstrukce kostela, střecha byla konzervována a krytina byla změněna na břidlicovou, kostel byl také odvlhčen, ale to se moc nepovedlo a tak příští rok proběhlo odvlhčení nově položeného krovu opět. Roku 1999 pak byla opravena věž a o rok později došlo k sundání vnější fasády a byla tak odkryta původní sgrafita. Kostel pak byl nově omítnut a byl staticky zabezpečen. V roce 2002 pak byly rekonstruovány kostelní obrazy a roku 2008 pak byly opraveny i kamenné prvky v kostele.\n\n\n"}
{"id": "143865", "url": "https://cs.wikipedia.org/wiki?curid=143865", "title": "Richard Zika", "text": "Richard Zika\n\nRichard Zika (9. ledna 1897 Vsetín – 10. listopadu 1947 Praha) byl český houslista, hudební skladatel a pedagog.\n\nJiž v dětství vystupoval jako „zázračné dítě“ a koncertoval od svých šesti let. Jeho prvním učitelem byl otec Karel Zika. Dále studoval u strýce Františka, který byl ředitelem hudební školy v Orlu v Rusku. V roce 1913 byl přijat na Pražskou konzervatoř, kterou vystudoval s vyznamenáním. Kolem roku 1917 se seznámil v rakouském Judenburgu se slovinským klavíristou Janko Ravnikem, se kterým se rozhodl odejít do Lublaně, kde vzápětí zvítězil v konkursu na post koncertního mistra opery slovinského Národního divadla. Později se stal i profesorem na lublaňské konzervatoři.\n\nPo návratu do vlasti hrál v několika komorních ansámblech. Založil Pražské kvarteto (které nějakou dobu neslo jeho jméno). V roce 1932 se stal členem Ondříčkova kvarteta, ale vystupoval i sólově. Premiéroval několik českých houslových koncertů. Byl spoluzakladatelem a od roku 1946 také řádným profesorem Akademie múzických umění.\n\nVedle své koncertní a pedagogické činnosti napsal i několik skladeb. \n\n\n\n"}
{"id": "143866", "url": "https://cs.wikipedia.org/wiki?curid=143866", "title": "Valles Marineris", "text": "Valles Marineris\n\nValles Marineris (latinsky \"údolí Marineru\" – pojmenována po sondě Mariner 9, která je objevila) je největší známý systém kaňonů ve sluneční soustavě nacházející se na planetě Mars.\n\nRozkládá se přes více než šestinu obvodu rovníku planety východně od rozsáhlé sopečně-tektonické oblasti Tharsis. Průměrná šířka je okolo 200 km, ale místy může dosahovat až 500 km. Svahy se zařezávají do hloubky až 10 km. Valles Marineris je tvořeno množstvím vzájemně propojených kaňonů, konkrétně z Noctis Labyrinthus, regionu Chryse, Ius, Tithonium, Melas, Candor, Ophir, Coprates, Eos a Ganges Chasmata, z nichž některé mohly vzniknout dodatečně např. vodní erozí.\n\nDle některých vědců mohl vznik Tharsis přispět ke vzniku Valles Marineris extrémním namáháním litosféry během jejího formování. Jiná část vědců se domnívá, že Valles Marineris vzniklo výsledkem tektonických pochodů, sérií kolapsů či souběhem obou těchto procesů. V roce 2017 byla vydána vědecká studie dokládající, že se na dně nejhlubšího kaňonu Coprates Chasma nachází rozsáhlé sopečné pole tvořené sypanými kužely a lávovými proudy. Hned pod povrchem ve svrchní části stěn roklí, lze rozeznat až na desítky různých vrstev. Jsou to lávové proudy, které vznikaly asi před 3,8 až 3,5 mld. let. Původ Valles Marineris způsobený vulkanickou činností podobně jako sousední oblast Tharsis, je nejjendoduším vysvětlením. Údolí Marinerů je možné přirovnat propadlině ve východní Africe, nicméně je mnohem větší a především hlubší. Na utváření profilu se mohla podílet i tekoucí voda, ale nebyla to voda o síle řeky. Tekutá voda jako řeka měla modelovat hlavní útvar údolí, svažující se od výšin oblasti Tharsis na západě k nízko položenému konci údolí na východě.\n"}
{"id": "143876", "url": "https://cs.wikipedia.org/wiki?curid=143876", "title": "Životní strategie", "text": "Životní strategie\n\nŽivotní strategie je způsob rozmnožování nebo obsazování volných stanovišť živými organismy. Zatímco u živočichů se v rámci r/K teorie výběru rozlišují 2 životní strategie, K-strategie a r-strategie, u rostlin se mimo r/K teorii někdy uvádí i různé strategie populací rostlin: R-stratégové (podle „ruderální“), C-stratégové (podle „konkurence“) a S-stratégové (podle „stresu“).\n\nR/K teorii, které se používá nejen pro živočichy, ale i některé další organismy, rozvinuli v šedesátých letech 20. století na základě studia ostrovní biogeografie ekologové Robert MacArthur a E. O. Wilson. Teorie však někdy bývá kritizována kvůli některým nedostatkům a nejednoznačnosti dat, jimiž by se dala teorie testovat.\n\nJe nutné si uvědomit, že pojmy K-stratég a r-stratég jsou velmi relativní pojmy. Závisí na tom, koho s kým poměřujeme. Koroptev polní je oproti myši nepochybně K-stratég, ale porovnávána se slonem bude jednoznačně označena za r-stratéga.\n\nJako r-stratég je označován organismus, který ve své životní strategii uplatňuje vyšší důraz na rozmnožování a mobilitu potomstva, přičemž kvalita a konkurenceschopnost je odsunuta do pozadí. Typický r-stratég je organismem obsazujícím narušená stanoviště – jedná se o primární fázi sukcese. Písmeno r je matematický symbol pro rychlost reprodukce (rate of reproduction).\n\nMezi početným potomstvem r-stratéga panuje vysoká úmrtnost. U živočichů to znamená relativně mnoho mláďat a zredukovanou péči o ně. Potomstvo r-stratégů musí být pohyblivé, aby mohlo najít a rychle obsadit vhodné stanoviště.\n\nRostliny rostou na stanovištích s velkým množstvím živin, energie a vody. R-stratégové jsou charakterističtí velkou schopností rozmnožování (mnoho semen jen s minimem zásob), rychlá klíčivost, krátký životní cyklus (jednoletky) a málo biomasy.\n\nK-stratég je organismus, který ve své životní strategii uplatňuje vyšší důraz na kvalitu a konkurenceschopnost potomstva (semen nebo mláďat), přičemž jeho kvantita a mobilita je odsunuta do pozadí.\n\nTypický K-stratég bude mít málo velkých mláďat (resp. semen), o které se bude starat. Příkladem může být slon, člověk nebo dub. Během sukcese k-stratégové obvykle významněji nastupují až v pozdních fázích a postupně vytlačují r-stratégy.\n\nPísmeno K je matematický symbol pro únosnou kapacitu prostředí, tj. maximální podíl přeživších jedinců.\n\nV rostlinné ekologii se používá členění na S-stratégy, C-stratégy a R-stratégy. U živočichů se tato koncepce většinou neuvažuje, neboť se předpokládá, že živočich díky své pohyblivosti největšímu tlaku unikne. Lze ji zvažovat pouze u některých přisedlých druhů živočichů.\n\nExistují i kombinace těchto strategií. Takové druhy se pak označují například \"C-R stratégové\" nebo \"S-R stratégové\", atp.\n\nS-stratég (stres snášející stratég) je rostlina, která ve své životní strategii klade důraz na přizpůsobení se vysoce stresovým podmínkám. Vyžaduje přitom stanoviště s těmito podmínkami, protože se na jiných není schopen uchytit. Zpravidla vyžaduje, aby podmínky v okolním prostředí příliš nekolísaly. Příkladem může být jitrocel větší (\"Plantago major\") a další rostliny dobře snášející sešlap, také borovice (\"Pinus\"), smrk (\"Picea\"), brusnice (\"Vaccinium\") nebo vřes obecný (\"Calluna vulgaris\") a také některé halofyty. Pro S-stratégy je typická pomalá rychlost růstu, pomalý metabolismus, malé odchylky od průměrného vzhledu (fenotypu) a vegetativní rozmnožování.\n\nC-stratég (konkurenční stratég) rostou v podmínkách, kde je malý stres a malé narušování biomasy, ale vysoká konkurence ostatních druhů. Typické vlastnosti C-stratégů zahrnují vysokou výšku, velkou plochu relativně velkých asimilačních listů, schopnost větvení, dlouhověkost a podobně. Mezi C-stratégy patří například dub (\"Quercus\"), buk (\"Fagus\") či jasan (\"Fraxinus\").\n\nR-stratég (ruderální, rumištní stratég) je druh, který je adaptován na vysoké narušování. Jeho pojetí je shodné s pojetím v r/K teorii výběru.\n\nPůvodně biologická teorie je aplikovaná i v dalších oborech, například v kulturní antropologii. Jedno z pojetí teorie kulturního výběru popsal Agner Fog. Strategie \"r\" a \"k\" jsou zde přeznačeny na \"regal\" a \"kalyptic\" a popisují způsob fungování určité kultury. \"Regal\" je odvozeno od latinského slova rex (král), prototypem r-kultury je diktatura. Kalyptic je odvozeno od nymfy Kalypso, kterou podle řecké mytologie nalezl Odysseus na opuštěném ostrově. Prototypem k-kultury jsou malá izolovaná společenství, která nemusejí čelit tlaku zvenčí.\n\nR-kultura je ve Fogově pojetí typická pro pevninu s mnoha válkami a kulturními kontrasty, pro říše a nové kolonie. Pro r-kultury je typický monoteismus, asketismus a puritánství, podřízenost jednotlivců blahu společnosti, etnocentrismus a rasismus, materiální rozvoj, expanzivita a imperialismus, silně centralistická moc, uniformita, centralizace a cenzura, těžké tresty, intolerance a čarodějnické procesy. V umění přepjatost a perfekcionismus, přísná geometrie, časté opakování stejných detailů, zpodobování a oslavování symbolů moci, hrdinů, bohů, vládců, nepřátel, vojenských vítězství, nešťastné lásky. Hudba jednotvárná, zdobná, případné pompézní, s přísnými pravidly pro rýmy a rytmické členění, typické jsou chórový zpěv, oslavná hudba, litanie. Tanec je organizovaný a odměřený. Oblékání je decentní, umírněné, uniformní, s přísným rozlišením mužského a ženského, vyjadřuje sociální status. Církevní a vládní budovy jsou grandiózní a pompézní, bohaté na detaily, s nadměrnými branami a věžemi. Sexuální morálka je přísná, spojena se stereotypními sexuálními rolemi, podřízená povinnosti sloužit rozmnožování, děti jsou považovány za asexuální a neznalé, antikoncepce i potrat jsou ilegální, sňatky brzké, populační růst vysoký.\n\nK-kultura je podle Foga typická pro malé, izolované společnosti a pro mírové oblasti s nízkou hustotou obyvatelstva a bez kulturních kontrastů. Převažuje animismus, polyteismus nebo ateismus, kult úrodnosti a plodnosti, uctívání předků. Společnost je podřízena blahu jednotlivců. Hodnotami jsou individualismus, Personalismus, tolerance, lidská práva, ochrana přírodních zdrojů. Moc je decentralizovaná, založená na demokracii, toleranci a míru. Umění je nespoutané, improvizované. Zobrazuje rozkoš, fantazii, barvy, přírodu, zvířata, plodnost, individualismus, vzpurnost a odbojnost. V hudbě basový doprovod převažuje nad melodičností, hudba je rytmická s nepravidelnými a improvizovanými rytmy, imaginativní, témata textů mají široký záběr. Tanec je neorganizovaný a bujarý. Oblékání je kreativní, individuální, barevné, sexy, odráží osobnost. Architektura je funkcionalistická, tvořivá, nepravidelná, bez stylistického zdůrazňování sociálních rozdílů. Sexuální morálka je liberální, na sex je pohlíženo z hlediska různých účelů, chování je flexibilní, individuální, nevyhýbá se rozkoši, sexuální výchova se vztahuje i na děti a přichází už před sňatkem, antikoncepce a potraty jsou akceptovány a populace nevzrůstá.\n\n\n"}
{"id": "143886", "url": "https://cs.wikipedia.org/wiki?curid=143886", "title": "Bradavice", "text": "Bradavice\n\nBradavice (lat. verruca, počeštěně veruka) je nezhoubný výrůstek na kůži nebo na sliznici.\n\nBradavice jsou nezhoubné nádorky (novotvary) způsobené lidským kožním papilomavirem HPV. Papilomaviry se v lidské populaci běžně vyskytují a většina z nich nevyvolává u člověka žádné onemocnění. Viry z této skupiny mohou ale způsobovat i závažnější onemocnění, jako je rakovina děložního čípku nebo jiné infekční kožní choroby. Virus HPV obsahuje dvouřetězcovou DNA, stejně tak jako v lidské populaci se vyskytuje i u jiných živočišných druhů. Všechny HPV viry jsou ale vysoce druhově specifické, proto se nemohou mezi druhy přenášet. Virus je přenosný dotekem a může proniknout do podkoží například malým poraněním. Bradavice mají individuální inkubační dobu od několika týdnů, přes měsíce nebo dokonce roky. Člověk tedy může přenášet bradavice, aniž by sám nějaké měl. Bradavice se nejčastěji vyskytují na rukou, na nohou nebo v obličeji, přičemž hlavním důvodem je, že se v těchto partiích nachází vysoké množství potních žláz, kterými může HPV virus proniknout do pokožky. Pokud je s již vytvořenými novotvary neodborně manipulováno, může infikovaná krev snadno nakazit své okolí a vytvořit tak další bradavice. Tento problém může nastat i v ordinaci dermatologa, kdy lékař bradavici dostatečně neodstraní, což má negativní následek v podobě diseminace bradavice do okolí a růst nových novotvarů.\n\nVýrazná bradavice na nose je součástí stereotypního znázornění čarodějnice.\n\nBradavice jsou zdraví neškodné, jedná se hlavně o kosmetický problém.\n\nOdstraňování bradavic je možné různými způsoby:\n\n\nMůže se stát, že bradavice díky přirozené imunitě lidského těla po letech odpadnou a zmizí i samy bez jakéhokoli léčení.\n\n\n"}
{"id": "143887", "url": "https://cs.wikipedia.org/wiki?curid=143887", "title": "Andi Deris", "text": "Andi Deris\n\nAndreas Deris, známý spíše jako Andi Deris (* 18. srpna 1964 Karlsruhe) je zpěvákem powermetalové skupiny Helloween, zároveň také vystupuje sólově.\n\nDeris založil hudební skupinu Pink Cream 69, ve které zpíval od roku 1987 až do svého odchodu v roce 1993, kdy v Helloween vystřídal zpěváka Michaela Kiskeho. V současné době žije v Tenerife na Kanárských ostrovech.\n\n"}
{"id": "143892", "url": "https://cs.wikipedia.org/wiki?curid=143892", "title": "Vladimír Vašíček", "text": "Vladimír Vašíček\n\nVladimír Vašíček (29. září 1919, Mistřín – 29. srpna 2003, Svatobořice) byl český malíř, jeden z průkopníků i klasiků českého moderního malířství po druhé světové válce.\n\nVladimír Vašíček se narodil 29. září 1919 v Mistříně u Kyjova, většinu života pak žil a celé dílo vytvořil ve Svatobořicích, druhé části později spojené obce, kde 29. srpna 2003 zemřel.\n\nPocházel z malorolnické rodiny, byl nejstarší ze 3 bratrů (rodiče František a Justina, bratři Jaroslav a František).\n\nV letech 1935 až 1938 se vyučil v dekoratérské dílně Antonína Sychry v Kyjově, kde se poprvé setkal s chrámovou malbou. Seznámil se zde také s malířem Jano Köhlerem. Od roku 1938 do roku 1939 byl zaměstnán v reklamní a dekoratérské dílně ve Zlíně, první kontakt se soudobým českým uměním (Zlínské salony).\n\nV roce 1939 byl nuceně nasazen v Říši, odkud byl v roce 1940 vyreklamován a zaměstnán ve Zlíně. V červnu téhož roku byl přijat na zdejší nově otevřenou Školu umění. V období 1940 –a 1944 absolvoval Školu umění, která při tehdy uzavřených vysokých školách neoficiálně suplovala uměleckou akademii. Mezi pedagogy byli architekti Kadlec, Gahura, Fuchs a Bouček, výtvarníci Makovský, Wiesner, Gajdoš, Hroch a Milén, ke spolužákům patřili Václav Chad, Čestmír Kafka, Miroslav Šimorda, Jan Rajlich a další. Mezi lety 1944 a 1945 byl zaměstnán v projekčních kancelářích Baťových závodu, které vedl architekt Karfík, jako asistent architekta Drofy.\n\nOd roku 1945 studoval pražskou Akademii, zpočátku v atelieru Vratislava Nechleby, později u Jána Želibského. Zde navázal řadu celoživotních přátelství (mimo jiných s Richardem Fremundem, M. Tichým, Ladislavem Čepelákem, Vladislavem Vaculkou, Ladislavem Dydkem, Karlem Vysušilem). Studia úspěšně ukončil roku 1949.\n\nV roce 1947 se oženil s Boženou Žďárskou, v roce 1949 se jim narodil syn Vladimír.\n\nPo ukončení studií se trvale usadil ve Svatobořicích; v témže roce měl první výstavu v Kyjově a vstoupil do brněnského SVU Aleš. \n\nOd roku 1951 se postupně formovala skupina pěti moravských malířů (Bohumír Matal, Jan Kubíček, Vladislav Vaculka, M. Tichý, Vladimír Vašíček), jejichž podíl na udržení kontextu s domácími předválečnými proudy i se soudobým světem byl zásadní. \n\nV roce 1955 měl samostatnou výstavu v neoficiálních prostorách brněnského Výzkumného ústavu architektury, kde byl následován dalšími nositeli moderního výtvarného názoru. V roce 1956 uspořádal s Vladislavem Vaculkou, Bohumírem Matalem, M. Tichým, I. Vaculkovou a Richardem Fremundem v chirurgickém pavilonu nemocnici v Kyjově výstavu, která byla v té době zřejmě prvním kolektivním veřejným vystoupením svého druhu u nás. Zároveň se podílel na obnově zdejších Slováckých roků.\n\nDne 6. června 1956 se mu narodil druhý syn Stanislav. \nV lednu 1957 vystavoval Vladimír Vašíček samostatně v brněnském Domě umění . S Bohumírem Matalem, Janem Kubíčkem a Vladislavem Vaculkou (již bez M. Tichého) tvořili základ Brněnské skupiny. Spolu pak vystavovali v Praze, v Galerii mladých (U Řečických), pod názvem \"Výstava čtyř moravských výtvarníků\".\n\nV roce 1958 se účastnil na historicky závažné výstavě současného českého umění v Domě umění města Brna a mezi lety 1959 a 1960 vytvořil své první abstraktní obrazy, byl to počátek celoživotní spolupráce s hodonínskou galerií, kde podnítil přehlídky moderního umění z regionu (Setkání 1965, 1967). Mezi lety 1959 a 1973 podnikl důležité studijní cesty do zahraničí: 1959 (Moskva, Leningrad), 1960 (Rakousko – setkání s Oskarem Kokoschkou a Giacomem Manzú), 1962 a 1964 Polsko – Lodž, Varšava, Gdaňsk), Francie 1965, 1967 (Paříž, Toulouse, Normandie), 1968 a 1970 (Švýcarsko při vlastních výstavách v St. Gallen a v Bienne). Mezi lety 1969 a 1973 obeslal I. bienále malířství v Pistoi (1969) a přehlídky v Collego Arguitectes v Barceloně (1970, 1973). V r. 1969 mu zemřel otec a v r. 1970 matka, ztratil také nejbližšího přítele Richarda Fremunda.\n\nPřátelství v Vladimírem Vašíčkem i jeho dílo ovlivněné jižní Moravou ocenil na počátku šedesátých let spisovatel Milan Kundera.\n\nV 70. – 80. létech s nástupem tzv. normalizace byl znovu nucen k ústupu do ústraní. Za pomoci Msgre. ThDr. Josefem Moštěkem a dalších získával alespoň restaurátorské příležitosti při výmalbách a restaurování vybavení církevních staveb. V tomto období mu také zemřeli oba rodiče. Tato doba vnější umělecké nesvobody, umocněná ztrátou obou rodičů, nejbližšího přítele, stejně jako některých dalších, byla však obdobím dalšího utužování i nacházení mnoha uměleckých i lidských přátelství v dlouhé řadě významných osobností z mnoha oboru, ale také ztížení, zdaleka ne však zpřetrhání styku s jinými, kteří odešli za hranice a kteří pak patřili k významným představitelům našeho exilu.\n\nVašíčkův svatobořický atelierzůstal v těchto letech místem myšlenkové svobody a setkávání. V 70. letech výstavoval méně, v 80. letech se uskutečnilo několik rozsáhlých Vašíčkových výstav.\n\nPoslední léta života byla spojena s novou vlnou tvůrčí aktivity. V r. 1993 vyšla ve Výtvarném centru Chagall Ostrava Vašíčkova monografie (autor Josef Maliva).Vladimír Vašíček sice vystavoval na významných místech, ale ne často. . Jako zásadový individualista si i v nové době hleděl více malířské tvorby než vlastní medializace. Přesto se např. jako patron (spolu s Tomášem Baťou) zúčastnil znovuotevření zlínské Školy umění v r. 1994.\n\nPosledních několik let byla jeho tvorba stejně přelomová, jako někdejší přechod do abstraktního projevu, možná jde i o období nejzávažnější. Výtvarná invence byla přes jeho věk překvapivá, jeho dřívější výrazný a typický kolorismus začal být překrýván složkou duchovní a filozofickou.\n\nDne 29. srpna 2003 Vladimír Vašíček náhle zemřel, doslova do posledního dne vytrval u malířského stojanu.\n\n\nVedle asi 250 výstav kolektivních měl autor téměř stovku výstav samostatných, v čemž je už řada výstav posmrtných. Více informací o jeho díle je možno získat v rámci širší internetové presentace (viz. externí odkazy).\n\n\n"}
{"id": "143893", "url": "https://cs.wikipedia.org/wiki?curid=143893", "title": "Bitva u Eveshamu", "text": "Bitva u Eveshamu\n\nBitva u Eveshamu byla jednou ze dvou hlavních bitev druhé války baronů. Skončila porážkou vojska Simona de Montfort a vzbouřených baronů královskou armádou Jindřicha III., kterou vedl princ Eduard. Odehrála se 4. srpna 1265 poblíž Eveshamu ve Worcestershire.\n\nPo vítězství v bitvě u Lewes se Montfort stal téměř neomezeným vládcem Anglie. Poté co ho opustili někteří jeho původní spojenci a úniku Eduarda z vězení se dostal do defenzívy. Byl přinucen utkat se u Eveshamu s královským vojskem, které mělo asi dvojnásobnou převahu. Bitva se brzy změnila v masakr a Montfort sám v ní padl. I když po bitvě došlo k obnovení autority krále, pokračoval občasný odpor proti němu až do podepsání \"Dictum of Kenilworth\" roku 1267.\n\nSimon de Montfort dosáhl po bitvě u Lewes 14. května 1264 dominantní pozice v anglickém království. Krále Jindřicha, jeho bratra Richarda z Cornwallu a jeho syna Eduarda uvěznil. Nicméně jeho vliv začal postupně slábnout poté, co začal ztrácel klíčové spojence. V únoru byl v Toweru uvězněn Robert de Ferrers, hrabě z Derby a další důležitý spojenec Gilbert de Clare, hrabě z Gloucesteru, se dokonce v květnu přidal na královu stranu. S jeho pomocí se podařilo Eduardovi uniknout z vězení.\n\nMontfort musel řešit vzpouru části waleských pánů. Požádal o pomoc Llwellyna ap Gruffyd, prince waleského, který souhlasil vypomoci s podmínkou, zachování jeho titulu prince a slibu, že může udržovat své vojenské síly. I když tato dohoda přinesla Montfortovi některé výhody, způsobila, že se v Anglii stal velmi nepopulárním.\n\nMezitím Eduard obléhal se svým vojskem Gloucester a 29. června dosáhl vítězství. Montfort se byl nucen spojit se silami vedenými jeho synem Simonem a s jeho podporou se utkat s královským vojskem. Síly jeho syna se ale na přesunu z Londýna pohybovaly příliš pomalu. Nakonec se uchýlili na hrad Kenilworth, který byl v rukou baronů. Eduardovi se ale podařilo jeho vojsku zasadit velke ztráty a mnoho vojáků mladšího Montforta bylo před hradbami hradu rozčtvrceno. Odsud se Eduard přesunul na jih, kde se mu podařilo vojsko staršího Montforta dostat do smyčky, když obsadil jediný most přes řeku Avon a Montfort se tak nemohl spojit s vojskem svého syna.\n\nEduard postavil své síly podél Zeleného kopce, kousek na sever od Eveshamu. Eduard velel levému křídlu a Gilbert z Gloucesteru pravému. Okolo deváté hodiny Montfort vyrazil z města a v té době začala velká bouře. Poměr sil byl asi 10 000 mužů na straně královské a asi 5 000 na straně baronů. Montfort se na základě tohoto nepříznivého poměru sil rozhodl soustředit útok na střed nepřátelské linie. Tato taktika byla zpočátku úspěšná, ale baronské síly ztratily brzy iniciativu a to hlavně poté co waleská pěchota zakolísala a ustoupila na původní pozice. Křídlo královského vojska obklíčilo Montfortovy síly a poté co byli napadeni dvojnásobnou přesilou v nevhodném terénu, se bitva rychle změnila v masakr.\n\nKrálovští vojáci měli stále v čerstvé paměti porážku v bitvě u Lewes a tak bojovali se snahou oplatit pokoření. I když se vojáci baronské armády snažili uniknout a zachránit, byla většina z nich zabita na bitevním poli místo toho aby byli vzati do zajetí kvůli výkupnému, tak jak bývalo v té době zvykem. Bitva je někdy popisována jako \"šlechtické krveprolití, které nemělo od ovládnutí Anglie Normany obdobu\". Montfortův syn Jindřich i Montfort sám v bitvě padli. Montfortovo tělo bylo rozčtvrceno – hlava, ruce a nohy byly odseknuty od zbytku těla. Král Jindřich, který byl Montfortovým zajatcem a byl oblečen v jeho barvách, byl stěží zachráněn z bitvy Rogerem de Leybourne, přeběhlým rebelem.\n\nKrálovští příznivci prahli po Montfortově porážce po pomstě. Všichni kdo se účastnili vzpoury proti králi, byli v září parlamentem vyděděni. I když odpor vedený mladším Simonem de Montfort na konci roku ustal, objevovaly se místní rebelie proti královské moci. Největším problémem byla posádka, která se opevnila na téměř nedobytném hradu Kenilworth, a jehož obléhání bylo zahájeno v létě roku 1266. V říjnu téhož roku byla navržena dohoda (\"Dictum of Kenilworth\"), která umožňovala vzbouřencům odkup svých pozemků za ceny odpovídající úrovni účasti na vzpouře. Tato dohoda byla na konci roku vzbouřenci přijata.\n\n"}
{"id": "143894", "url": "https://cs.wikipedia.org/wiki?curid=143894", "title": "Michael Weikath", "text": "Michael Weikath\n\nMichael Ingo Joachim „Weiki“ Weikath (* 7. srpna 1962 v Hamburgu v Německu) je německý hudebník, skladatel, známý jako kytarista a zakládající člen power/speed metalové skupiny Helloween. \n\nVážný zájem o muziku projevoval od roku 1971 a jako dítě trávil spoustu času posloucháním všech dostupných stanic. První album, které měl, bylo \"1962-1966\" od Beatles. \n\nV roce 1974 začal hrát na kytaru a později s kamarády začal zkoušet. V roce 1978 založil svou první kapelu Powerfool. Předtím, než založil Helloween, pracoval pro nahrávací společnost. V roce 1982 sloužil na civilce. Hlavní hudební skupiny, které na něj měly vliv, jsou Beatles, Deep Purple, Scorpions, UFO, Van Halen, Led Zeppelin, Sex Pistols a Wishbone Ash. Kytaristé, kteří ho ovlivnili, když začal hrát, byli Eric Clapton, Jimi Hendrix, Ritchie Blackmore, Uli Jon Roth a Eddie Van Halen. \n\nWeikath je jedním ze zakládajících členů Helloween, spolu s Kai Hansenem (vokály/kytara), Markusem Grosskopfem (basa) a Ingo Schwichtenbergem (bicí). Spolu s Markusem Grosskopfem je jediným ze dvou původních členů skupiny, kteří jsou v kapele stále aktivní.\n\nV současné době žije na Tenerife.\n\ns Helloween\n\n\n"}
{"id": "143895", "url": "https://cs.wikipedia.org/wiki?curid=143895", "title": "Ekonomická rovnováha", "text": "Ekonomická rovnováha\n\nDůležité je hned na úvod říci, že pojem Ekonomická rovnováha je velmi širokým a obsáhlým pojmem, který lze popisovat z mnoha hledisek. Může to být pojem problematický. Obecnou definicí lze ekonomickou rovnováhu popsat jako :\n\nEkonomická rovnováha (ekvilibrium) znamená stav, ve kterém jsou ekonomické síly vyrovnané a bez vnějších vlivů se základní ekonomické proměnné (nabídka a poptávka) nezmění. Je to bod, ve kterém jsou si rovny množství nabízeného a poptávaného zboží/služby.\n\nEkonomickou rovnováhu lze rozdělit na Makroekonomickou a Mikroekonomickou rovnováhu.\n\nU Mikroekonomické rovnováhy se používá pojem tržní rovnováha, popisující tentýž stav z hlediska trhů. Ceně, za kterou jsou tyto zboží nebo služby poskytovány, se pak říká rovnovážná cena (v angličtině též \"market clearing\" – \"vyčištění trhu\"). ↵Jako rovnovážný bod se také označuje rovnováha spotřebitele z hlediska jeho příjmů, nákladů a užitku. Je to bod, kdy se rozpočtová křivka spotřebitele dotýká jako tečna indiferenční křivky. V tomto bodě má spotřebitel největší možný užitek ze svých možných zdrojů.\n\nRovnovážná cena\n\nCena, při které se poptávané množství zboží v daném časovém období rovná nabízenému množství zboží.\n\nToto však neznamená, že každý subjekt v ekonomice je za tohoto stavu plně uspokojen. Tento jediný výsledek je však efektivní. Rovnovážná cena množství odrážejí kompromis mezi kupujícími a prodávajícími. Žádný jiný kompromis nemá za výsledek rovnost mezi nabízeným a poptávaným množstvím.\n\nTržní přebytek\n\nMnožství, o které při dané ceně nabízené množství přesahuje poptávané množství – převis nabídky.\n\nTuto situaci si můžeme představit jako stav, kdy je zboží nabízené za vyšší cenu, než je právě rovnovážná cena. Vznikl by tedy tržní přebytek v tom smyslu, že by bylo nabízeno více zboží, než by byli za danou cenu spotřebitelé koupit.\n\nTržní nedostatek\n\nMnožství, o které poptávané množství přesahuje nabízené množství při dané ceně – převis poptávky.\n\nTedy opačná situace než v předchozím případě, tedy nemohou být uspokojeny všechny poptávky spotřebitelů.\n\nNeviditelná ruka trhu\n\nNeviditelná ruka trhu znamená, že rovnovážnou cenu neurčuje konkrétní osoba či instituce, nýbrž je určena kolektivním chováním kupujících a prodávajících, z nichž každý sobecky sleduje své vlastní potřeby. Toto je způsob neosobní určení ceny, který Adam Smith určil jako vlastnost tržního mechanizmu – jako „Neviditelnou ruku“. O žádnou neviditelnou sílu se v praxi samozřejmě nejedná, je to jednoduchý proces pokusu a omylu.\n\nPokud se na rovnováhu budeme dívat z makroekonomického hlediska, tedy z pohledy agregátní nabídky a agregátní poptávky, bod rovnováhy vznikne v bodě, kde se velikost nabízeného agregátního výstupu rovná velikosti poptávaného agregátního výstupu.\n\nVzhledem k dvojí formě agregátní nabídky vzniknou dva rovnovážné body – v krátkém a v dlouhém období.\n\nKrátké období\n\nGraf makroekonomické rovnováhy v krátkém období ukazuje rovnovážnou velikost agregátního výstupu Y a rovnovážnou cenovou hladinu P. Ačkoliv agregátní veličiny podléhají jiným vlivům než prostá tržní nabídka a poptávka, přesto zde platí tržní zákony, které způsobují tendenci k rovnováze. \n\nDlouhé období\n\nJinak je tomu u rovnováhy v dlouhém období. Tam se vertikální nabídková křivka ASd rovná potenciálnímu produktu a slouží jen k určení situace, kdy produkce využívá stoprocentně všech zdrojů. Skutečné množství agregátního výstupu osciluje podle makroekonomické situace buď vlevo od Yn (ekonomika nevyužívá zdroje) nebo vpravo od Yn (nadměrná zátež ekonomických zdrojů, tzn. „přehřátí ekonomiky“ nebo vysoká inflace). O tom, jakými vlivy se může bod rovnováhy přibližovat k potenciálnímu produktu, bude hovořit kapitola o hospodářské politice státu.\n\n\nS (empiricky zjištěnou) tendenci dosáhnutí rovnovážného bodu existují jevy, které její základní ekonomické veličiny zpětně ovlivňují – mohou být přirozené (např. vyčerpání stávajících nebo objev nových zdrojů pro výrobu zboží/poskytnutí služby, saturace trhu, zastarání, přechod na novou generaci), zásahy schopné přímo ovlivnit nabídku a poptávku (clo, embargo, dotování (v rámci společnosti, kartelu, státu, obchodního paktu), různé celoplošné pobídky spojené s využíváním konkrétního druhu zboží/služby, změna legality cílového zboží/služby nebo trestu za jejich využívání, …) a další faktory (uměle vyvolaný nedostatek, limitované série, konkurenční cenová válka, souboj státního/státem dotovaného a komerčního subjektu, atd). Tyto zásahy jsou pak zdrojem neustálé změny výchozích podmínek a neustálé hledání rovnovážného bodu.\n\n\n"}
{"id": "143898", "url": "https://cs.wikipedia.org/wiki?curid=143898", "title": "Equilibrium", "text": "Equilibrium\n\nSlovo equilibrium znamená rovnováhu, nebo vyváženost a je používáno jako odborný termín v řadě oborů:\n\n\nRovnováha (rozcestník)\n"}
{"id": "143906", "url": "https://cs.wikipedia.org/wiki?curid=143906", "title": "Free Jazz Trio", "text": "Free Jazz Trio\n\nFree jazz trio česká jazzová hudební skupina, která vznikla na konci roku 1971 (premiéru měla 10. února 1972) ze skupiny moderního jazzu \"Jazz Q.E.V.\", vedené pianistou Emilem Viklickým, který když odešel na základní vojenskou službu, tak se ostatní členové rozhodli pokračovat dál bez Emila Viklického a jeho piana, tím změnili stylové zaměření na free jazz. Novým kapelníkem se stal saxofonista Milan Opravil, dalšími členy byli kontrabasista Josef Černý a bubeník Antonín Náplava. Za rok se ke skupině připojil houslista a klarinetista Josef Bláha. \n\nV současné podobě skupina hraje od roku 1989, kdy Milan Opravil ze zdravotních důvodů ukončil hudební činnost. Jeho odchod znamenal proměnu původního free jazzového konceptu. Došlo uvolnění dosavadních stylových vazeb a s hudebním vyzráváním členů souboru pak v důsledcích i k většímu podílu improvizovaných témat v rámci vlastní tvorby, vznikající okamžitou inspirací a souzněním přímo na pódiu. Po dobu existence Free Jazz Tria došlo k některým personálním změnám ve složení – touto skupinou prošli kontrabasista Josef Mahdal, bubeníci Jiří Stratil a Miroslav Vykydal. \n\n\n\n"}
{"id": "143907", "url": "https://cs.wikipedia.org/wiki?curid=143907", "title": "Signal de Botrange", "text": "Signal de Botrange\n\nSignal de Botrange je nejvyšší bod Belgie. Leží na východě země blízko hranic s Německem v oblasti Hautes Fagnes, která je součástí masivu Arden. Z hlediska administrativního členění se nachází na území obce Waimes v provincii Lutych ve Valonském regionu. Signal de Botrange má nadmořskou výšku 694 m. Roku 1923 na něm byl postaven 6 m vysoký umělý pahorek, aby bylo možno vystoupit až do výšky 700 m n. m. Je pojmenovaný po vojenském důstojníkovi Hermanu Baltiovi. Roku 1934 byla na vrcholu postavena kamenná věž, která dosahuje do výšky 718 m n. m.\n\nSignal de Botrange se stal nejvyšším bodem Belgie roku 1919, kdy byly k Belgii připojeny Východní kantony (oblast Německojazyčného společenství Belgie).\nDo té doby byl nejvyšším vrcholem země Baraque Michel s nadmořskou výškou 674 m.\n\nV zimě na Signal de Botrange vede několik běžkařských tras.\n\n"}
{"id": "143911", "url": "https://cs.wikipedia.org/wiki?curid=143911", "title": "Otakar Sedloň", "text": "Otakar Sedloň\n\nOtakar Sedloň (30. srpna 1885 Trpín – 18. října 1973 Praha) byl český akademický malíř a středoškolský profesor.\n\nAkademický malíř profesor Otakar Sedloň se narodil v rodině řídícího učitele Tomáše Sedloně v Trpíně u Poličky. Otec byl po roce 1886 přeložen do Merklovic u Vamberka,\npozději do Doudleb nad Orlicí, a proto zde Otakar navštěvoval obecnou i měšťanskou školu.\n\nPo maturitě na reálce v Kostelci nad Orlicí studoval malířství na Umělecko-průmyslové škole v Praze u profesorů Emanuela Dítěte ml., Karla Vítězslava Maška, Jana Preislera a Jakuba Schikanedera.\n\nPo absolutoriu a složení profesorských zkoušek nastoupil v roce 1908 na reálku v Lipníku nad Bečvou jako profesor kreslení. Postupně pak působil ještě na reálkách v Lounech, Litoměřicích a v Brně, kde pádem tabule utrpěl těžký úraz, který jej na několik let vyřadil z pracovní i umělecké činnosti.\n\nStyk s uměleckým světem obnovil až po roce 1920.\nV roce 1922 navštívil Jadran, 1925 Paříž, 1927 Podkarpatskou Rus a v roce 1933 Rumunsko.\n\nObdobí mezi dvěma světovými válkami bylo asi nejúspěšnější v jeho malířské kariéře. Žil a tvořil v ateliéru na Národní třídě v Praze a patřil k tehdy nejvyhledávanějším portrétistům. Tehdy se také stal členem spolku Myslbek, s nímž pak často vystavoval. Jeho obrazy byly v majetku tehdejších bank, ministerstev a dalších institucí, stejně tak bylo možné je spatřit v pražských i mimopražských kavárnách a restauracích.\n\nOtakar Sedloň je pochován v rodinné hrobce ve Vamberku.\n\nDnes se s jeho obrazy můžeme setkat v Národní galerii v Praze, Galerii hlavního města Prahy, Oblastní galerii v Liberci, malých vesnických galeriích (Rybná nad Zdobnicí, Pěčín), na úřadech některých podorlických měst (Vamberk, Doudleby nad Orlicí, Rychnov nad Kněžnou, Žamberk) nebo v soukromých sbírkách.\n\n\n"}
{"id": "143912", "url": "https://cs.wikipedia.org/wiki?curid=143912", "title": "K3b", "text": "K3b\n\nK3b (výslovnost [ˌkeiθriːˈbiː]; z angl. KDE Burn Baby Burn) je otevřený software pro vypalování disků CD a DVD pro operační systém Linux a systémy založené na Unixu. Je navržen pro desktopové prostředí KDE.\n\nJe tvořen grafickým rozhraním pro vypalování disků CD a DVD. Pomocí něj lze například vytvářet zvukové disky CD, vypalovat filmy na disky DVD nebo vypalovat jiná data. Program K3b také obsahuje mnoho nastavení pro pokročilejší uživatele.\n\nTechnicky vzato je K3b grafická nadstavba (front end [ˌfrant ˈend]) pro konzolové aplikace cdrecord, cdrkit, cdrdao a growisofs. Počínaje verzí 1.0 obsahuje ripovací nástroj (DVD ripper).\n\nPro vypalování zvukových disků CD ze souborů ve formátu mp3 je třeba doinstalovat balíček libk3b2-mp3.\n\nProgram byl vytvořen v jazyce C++ a používá Qt GUI toolkit.\n\n"}
{"id": "143914", "url": "https://cs.wikipedia.org/wiki?curid=143914", "title": "NDP", "text": "NDP\n\nZkratka NDP může označovat:\n\n"}
{"id": "143916", "url": "https://cs.wikipedia.org/wiki?curid=143916", "title": "Ingo Schwichtenberg", "text": "Ingo Schwichtenberg\n\nIngo Schwichtenberg (18. května 1965 – 8. března 1995 Hamburk) byl bubeníkem a jedním ze zakládajících členů německé speedmetalové skupiny Helloween.\n\nSchwichtenberg byl z kapely vyhozen v roce 1993 během turné k novému albu s názvem Chameleon. Tento krok byl zdůvodněn jeho závislostí na alkoholu a drogách (kokainu a hašiši). Schwichtenberg také trpěl schizofrenií.\nNěkolikrát odmítl léčení. Paradoxně pomocnou ruku mu nabídl právě Hansen, který měl pro něj místo ve skupině Gamma Ray. Podmínkou však bylo, že Ingo půjde na léčení a nebude užívat drogy. Schwichtenberg ale nebyl schopen vymanit se z drogové závislosti a v roce 1995 spáchal sebevraždu skokem pod přijíždějící metro. Rozpoutala se mediální vlna, že právě členové Helloweenu jsou částečně odpovědní za toto tragické úmrtí. Kapela mu věnovala své následující album \"The Time of the Oath\". Kai Hansen se svojí kapelou Gamma Ray mu věnovali song \"Afterlife\". Sám Kai říkal, že tento song byl možností, jak naplno vyjádřit své emoce.\n\n"}
{"id": "143923", "url": "https://cs.wikipedia.org/wiki?curid=143923", "title": "Čang", "text": "Čang\n\nČang (tibetsky: ཆང་། též Chhaang, Chang) (Nektar bohů) je populární, sladkokyselý alkoholický nápoj ve východním Himálaji. Konzumuje se v Sikkimu, Tibetu, Nepálu, Bhútánu, severní Indii a Dárdžilingu v západním Bengálsku.\n\nČang je blízký příbuzný mnohem rozšířenějšího piva. Nápoj se vyrábí z ječmene, prosa nebo rýže. Polofermentovaná semena jsou plněná do bambusového džbánku zvaného \"domru\". Poté se úzkou bambusovou trubičkou zvanou \"pipsing\" přidá vařící voda.\n\nObsah alkoholu je nízký, chuť je podobná pivu typu ale, ruskému kvasu, vzdáleně připomíná burčák.\n\nČang je nezbytnou součástí mnoha náboženských a kulturních událostí.\n\nŘíká se, že čang je nejlepším lékem na běžné nachlazení, alergickou rýmu, horečku a další onemocnění. Nápoj zahřeje a navodí dobré pocity, je ideální pro překonání teplot, které jdou v zimním období hodně hluboko pod bod mrazu.\n\n"}
{"id": "143927", "url": "https://cs.wikipedia.org/wiki?curid=143927", "title": "Boleslav Jablonský", "text": "Boleslav Jablonský\n\nBoleslav Jablonský, vlastním jménem Karel Tupý, řádovým jménem Karel Eugen Tupý, (14. ledna 1813 Kardašova Řečice – 27. února 1881 Zwierzyniec) byl český obrozenecký básník, katolický kněz a národní buditel. Proslul hluboce procítěnými milostnými a vlasteneckými básněmi a jeho dílo patří k počátkům romantismu v české literatuře.\n\nPo gymnáziu v Jindřichově Hradci studoval filosofii v Praze. Na filosofických studiích přilnul k českým literárním vlastencům soustředěným kolem Josefa Kajetána Tyla a podílel se na jejich činnosti v Kajetánském divadle. Vstoupil do Strahovského kláštera, kde přijal svůj literární pseudonym.\n\nPo vysvěcení na kněze působil v letech 1843–1847 jako kaplan v Radonicích nad Ohří. V té době vydal řadu básní, které byly publikovány ve sbírkách \"Písně milosti\" a \"Moudrost otcovská\" a které ve své době však patřily k vrcholům česky psané lyrické poezie. V jeho básnické tvorbě převažovala milostná lyrika, později se orientoval především na vlasteneckou a didaktickou poezii.\n\nV roce 1847 byl jmenován správcem kláštera Zwierzyniec blízko Krakova v Polsku, kde se později stal proboštem. V Polsku byl také pohřben, později byly jeho ostatky převezeny na Vyšehradský hřbitov do Prahy.\n\n\n\n\n\n\n"}
{"id": "143929", "url": "https://cs.wikipedia.org/wiki?curid=143929", "title": "Keke Rosberg", "text": "Keke Rosberg\n\nKeijo Erik „Keke“ Rosberg (* 6. prosince 1948, Stockholm Švédsko) je finský automobilový závodník, bývalý pilot Formule 1, mistr světa z roku 1982. Je prvním Finem v seriálu závodů F1.\n\nV roce, kdy získal mistrovský titul, vyhrál jen jedinou velkou cenu. Stačilo mu to, protože v 16 závodech se na stupni vítězů vystřídalo rekordních 11 vítězů.\nVětšina lidí si ho možná pamatuje, jak v roce 1985 v Silverstone těsně před nasednutím do williamsu poháněného přeplňovaným motorem típl všudypřítomnou cigaretu, pak vyrazil na dráhu, riskoval a tehdy rekordní rychlostí přes 255 km/h si zajistil start z první pozice. Není divu, že si jej jeho současníci vážili. Odvaha mu rozhodně nescházela.\n\nNa úspěch ve formuli 1 tento Fin čekal dlouho. Kvůli svému nadšení a tvrdé práci často dosahoval výborných výsledků bez ohledu na techniku. Jeho zaujetí pro závodění lze ilustrovat na příkladu roku 1977. Tenkrát vyhrál na Novém Zélandu seriál tichomořsko-tasmánské formule, pak absolvoval sezonu formule 2 v Evropě a mezitím ještě startoval v závodech severoamerické formule Atlantic. Vítězství v tasmánském seriálu v roku 1978 ho dostalo až do Formule 1. Tam všechny šokoval, když v lijáku v Silverstone porazil v Mezinárodním poháru zavedené hvězdy. Až do roku 1982, kdy ve Williamsu nahradil Alana Jonese, neměl nikdy prvotřídní techniku. A jak je z jeho titulu za rok 1982 vidět, šance využil dokonale. V roce 1983 Williams zaostával za stájemi disponujícími přeplňovanými motory, Keke přesto dosáhl v Monaku brilantního vítězství. I když v roce 1984 měl Williams turbomotor Honda, vůz FW09 se nevyrovnal McLarenům. Rosberg vybojoval geniální vítězství v rozpáleném Dallasu, kde většina soupeřů zkolabovala vyčerpáním z horka nebo na rozpadající se dráze havarovala. Na konci sezony se rozhodl, že za dva roky skončí. V roce 1985 za Williams dvakrát vyhrál a potom přestoupil na svou poslední sezonu do McLarenu. Tam ho zaskočila rychlost stájového kolegy Alaina Prosta. „Než sem přišel sem, myslel jsem si, že jsem nejrychlejší závodník na světě,“ svěřil se. Ani jednou už nezvítězil, avšak s aktivní dráhou se rozloučil, když vedl v posledním závodě, ve Velké ceně Austrálie.\n\nDo Formule 1 se nakonec ještě vrátil; nejdřív jako manažer J.J.Lehta a Miky Häkkinena, jimž pomáhal při prvních krocích na mezinárodní scéně, a pak znovu jako jezdec – roku 1991 v Peugeotu v závodech sportovních vozů. Následovaly cestovní vozy, v nichž startoval ze Mercedes a posléze Opel. Potom založil vlastní stáj Formule 3. Jeho syn Nico byl jezdcem stáje Mercedes GP a vyhrál titul mistra světa v roce 2016\n\n\n"}
{"id": "143931", "url": "https://cs.wikipedia.org/wiki?curid=143931", "title": "Saskatchewan (řeka)", "text": "Saskatchewan (řeka)\n\nSaskatchewan ( , česky také \"Saskačevan\") je řeka v provinciích Manitoba a Saskatchewan na jihu Kanady. Je 544 km dlouhá. Od pramenů Jižního Saskatchewanu celkem 1928 km. Povodí má rozlohu 385 000 km².\n\nVzniká soutokem řek Severní a Jižní Saskatchewan, které pramení ve Skalnatých horách. Poté protéká Velkými a Centrálními planinami. Ústí do Winnipežského jezera (úmoří Hudsonova zálivu). Podél toku se nenacházejí žádná významná sídla.\n\nPrůměrný roční průtok vody v lokalitě The Pas je 780 m³/s. Zdroj vody je sněhový. Nejvodnější je od června do srpna, mírně opadá od prosince do března. Zamrzá v první polovině listopadu a rozmrzá ve druhé polovině dubna.\n\nCelková délka splavných úseků řeky a jejich přítoků je 1 450 km. V lokalitách Nipawin (SK) a Grand Rapids (MB) byly vybudovány velké vodní elektrárny. Voda z řeky a jejích přítoků se využívá na zavlažování.\n\n"}
{"id": "143933", "url": "https://cs.wikipedia.org/wiki?curid=143933", "title": "Topinka", "text": "Topinka\n\nTopinka je krajíc chleba, který je opečený dozlatova na rozpáleném sádle, ztuženém rostlinném tuku nebo rostlinném oleji, nebo jen na sucho opečený. Topinka se klasicky podává solená a lehce potřená česnekem. Může se podávat i s jinými přílohami, např. masovou směsí, tatarským biftekem, sázeným vejcem apod., potom může nést krajové názvy, např. Čertovo kopýtko (pálivá masová směs), Švejkovská (obložená šunkou, sýrem, nakládanou okurkou а volským okem), Šumavská (obložená míchanými vejci a nastrouhaným sýrem), atd.\n\nTopinka: synonymum pro keramickou dlaždici, používanou především v půdních prostorech od 19. století. Od normálních cihel se odlišuje nižší tloušťkou (3–4 cm), formáty mohou být různé (čtverec 20x20 cm, 14x28 cm aj.).\n"}
{"id": "143940", "url": "https://cs.wikipedia.org/wiki?curid=143940", "title": "Vařečka", "text": "Vařečka\n\nVařečka nebo také měchačka, je kuchyňský nástroj, který slouží k míchání polévky a jiných jídel, k promíchávání různých přísad nebo hnětení těsta. Při vaření nebo smažení se pokrmy míchají vařečkou, a tím se zabraňuje jejich připálení nebo přichycení k okrajům nebo dnu nádoby.\n\nVařečka má tvar ploché lžíce s různě dlouhou rukojetí. Má kulatý nebo oválný tvar, na jedné straně často vybíhá jakýsi růžek, který slouží k promíchávání pokrmů ve spodní části hrnce. Dříve se vařečky vyráběly výhradně ze dřeva, dnes jsou na trhu i vařečky různých barev a tvarů vyrobených z plastu.\n\nV minulosti se velké vařečky, tvarem se podobající malému pádlu, používaly při tzv. \"velkém prádle\", kdy se prádlo společně vyvařovalo ve velkých kotlích. Prádlo se přitom míchalo velkou dřevěnou vařekou (krajový název \"kopist\", \"kopisť\"), která se používala i pro manipulaci s prádlem ve vařící vodě resp. vyndávání prádla z kotle a zabraňovala tak opaření.\n\nV současnosti se také vařečky používají jako polotovar k domácí výrobě různých doplňků domácnosti a ozdob Sama vařečka je přitom zároveň nástroj, který lze vyrobit podomácku.\n"}
{"id": "143946", "url": "https://cs.wikipedia.org/wiki?curid=143946", "title": "Mirský zámek", "text": "Mirský zámek\n\nMirský zámek (bělorusky: ) se nachází v blízkosti městečka Mir v dnešním Bělorusku. Leží v Hrodenské oblasti, zhruba 85 km jihozápadně od Minska.\n\nStavba zámku byla zahájena na konci 15. století v gotickém slohu. Tato etapa byla ukončena vévodou Iliničem na začátku 16. století.\n\nZámek byl vybudován jako čtvercová stavba s věžemi v rozích. Pátá věž je umístěna nad padacím mostem. Zámek má velmi promyšleně vybudovaný obranný systém. Hradby obsahují dvě řady střílen a věže umožňovaly střelbu z děl. Okolo celého zámku byly vybudovány zemní valy s bastiony ve všech rozích a celý komplex byl obklopen vodním příkopem.\n\nOkolo roku 1568 přešel zámek do rukou hraběte Radziwilla, který pokračoval v budování zámku, tentokrát v renezančním stylu. Podél východních a severních hradeb vybudoval třípatrový palác bohatě zdobený portály, sloupy, balkony a verandami. U severní části hradeb byla vybudována italská zahrada, na opačné straně pak umělé jezírko.\n\nV druhé polovině 18. století byl zámek opuštěn a v napoleonských válkách utrpěl vážné škody. Obnoven a zrestaurován byl až koncem 19. století.\n\nV držení pokračovatelů rodu Radziwillů byl do roku 1895, kdy jej Maurice Hohenlohe-Schillingfurst prodal hraběti Mikolaji Swiatopelk-Mirski. Mikolajův syn Michal přestavěl zámek podle plánů architekta Teodora Bursze. Rodina Swiatopelk-Mirski vlastnila zámek až do roku 1939.\n\nV průběhu 2. světové války byl obsazen německými okupačními vojsky a sloužil i jako sběrný tábor pro místní židovskou komunitu před transportem do likvidačních koncentračních táborů.\n\nJako unikátní stavba běloruské architektury zachycující stavební vývoj od gotiky až po baroko byl zámek v roce 2000 zařazen na Seznam světového dědictví UNESCO.\n\n"}
{"id": "143950", "url": "https://cs.wikipedia.org/wiki?curid=143950", "title": "Kerberos (protokol)", "text": "Kerberos (protokol)\n\nKerberos je síťový autentizační protokol umožňující komukoli komunikujícímu v nezabezpečené síti prokázat bezpečně svoji identitu někomu dalšímu. Kerberos zabraňuje odposlechnutí nebo zopakování takovéto komunikace a zaručuje integritu dat. Byl vytvořen primárně pro model klient-server a poskytuje vzájemnou autentizaci – klient i server si ověří identitu své protistrany.\n\nKerberos je postavený na symetrické kryptografii, a proto potřebuje důvěryhodnou třetí stranu. Volitelně může využívat asymetrického šifrování v určitých částech autentizačního procesu. Standardně používá port 88.\n\nKerberos byl vyvinut na Massachusettském technologickém institutu (MIT) k ochraně síťových služeb v rámci projektu Athena. Jméno vzniklo z řeckého Kerberos (Cerberus), což byl trojhlavý pes střežící vstup do podsvětí. Kerberos existuje v několika verzích z čehož verze 1-3 sloužily pouze vnitřním potřebám MIT.\nSteve Miller a Clifford Neumann, prvotní autoři 4. verze protokolu Kerberos, tuto vydali roku 1987, avšak stále byla primárně určena potřebám projektu Athena. Verze 5 byla oficiálně vydána roku 1993 – viz (roku 2005 nahrazena ) – s úmyslem překonat omezení a bezpečnostní rizika verze 4.\nMIT vydává Kerberos pod licencí velmi podobnou BSD.\nRoku 2007 bylo založeno Kerberos Consortium na podporu budoucího vývoje protokolu. Mezi zakládající sponzory patří např. Sun Microsystems, Apple Inc., Google, Microsoft, Centrify Corporation a akademické instituce jako např. KTH-Royal Institute of Technology, Stanfordova univerzita nebo MIT.\nKerberos byl úřady v USA klasifikován jako pomocná vojenská technologie a zároveň byl zakázán jeho export, protože používal šifru DES. Tento zákaz obešla švédská The Royal Institute of Technology tím, že vydala vlastní verzi 4 založenou na omezené verzi eBones od MIT zbavenou šifrovacích funkcí a volání na ně. Tím byl Kerberos uvolněn i mimo USA do doby, než se změnila jejich vývozní politika. Windows od verze 2000 dále využívají Kerberos jako standardní zabezpečovací metodu. Některé doplňky od Microsoftu do kerberovské skupiny protokolů jsou zdokumentovány v . dokumentuje použití šifry RC4 společnosti Microsoft. Přestože Microsoft používá protokol Kerberos, nevyužívá k tomu software od MIT. Mnoho na UNIXu založených operačních systémů (včetně FreeBSD, Mac OS X od Apple, Red Hat Enterprise Linux, Solaris od Sun, AIX od IBM, OpenVMS od HP a ostatních) také zahrnuje nástroje pro autentizaci služeb a uživatelů pomoci protokolu Kerberos.\nOd roku 2005 se aktualizací specifikací protokolu Kerberos zabývá IETF.\n\nKerberos je založen na Needham-Schroeder Symmetric Key Protocol. Používá důvěryhodné třetí strany nazývané též Key Distribution Center (KDC) sestávající ze dvou logicky oddělených částí: Autentizačního serveru (AS) a Ticket-Granting Serveru (TGS) . Kerberos pracuje na principu tiketů sloužících k ověření identity uživatelů.\nKDC si udržuje databázi tajných klíčů; každá entita v sítí, ať už klient nebo server, vlastní svůj tajný klíč známý pouze jí a KDC. Znalost tohoto klíče slouží k prokázání identity dané entity. Pro komunikaci mezi entitami KDC vygeneruje „session key“, kterým obě protistrany zabezpečí vzájemnou komunikaci. Bezpečnost tohoto protokolu významně závisí na vzájemné synchronizaci času protistran a krátké životnosti tiketů.\n\n\nVlastní autentizační proces si popíšeme nejdříve zjednodušeně: Klient se autentizuje vůči AS a obdrží tiket. Poté kontaktuje TGS a pomocí tiketu prokáže svou identitu a požádá o přístup ke službě. Pokud na něj má nárok, pošle TGS klientu další tiket, který je použit při komunikaci se SS je jím potvrzen nárok na službu.\n\nDetailnější popis vypadá následovně: Klient se jednorázově autentizuje AS pomocí navzájem známého tajemství (např. heslo) a dostane TGT. Později, když chce klient kontaktovat nějaké SS, použije se (i opakovaně) tohoto TGT k ověření u TGS a tím k získání tiketu pro komunikaci se SS bez toho, aby bylo znovu využíváno původního známého tajemství.\n\nNásleduje popis jednotlivých fází:\n\n\n"}
{"id": "143951", "url": "https://cs.wikipedia.org/wiki?curid=143951", "title": "Aplikovaná matematika", "text": "Aplikovaná matematika\n\nAplikovaná matematika je odvětví matematiky zabývající se studiem těch oblastí matematiky, které se používají jako vhodný nástroj v nějakém nematematickém oboru. Rozvíjí matematické metody používané mimo samotnou matematiku, upřesňuje způsob, kterým je takové metody možné použít, a ručí za správnost jimi dosažených výsledků.\n\nAplikovaná matematika je velmi rozsáhlý obor, zahrnující mnoho disciplín. Zde jsou jen některé z nich:\n\n\n"}
{"id": "143952", "url": "https://cs.wikipedia.org/wiki?curid=143952", "title": "Prach", "text": "Prach\n\nPrach je obecné jméno pro tuhé částice s průměrem menším než 500 mikrometrů a obecněji pro jemně oddělenou hmotu. Pozemská atmosféra obsahuje prach z různých zdrojů jako půdní prach nesený větrem, sopečné erupce a znečištění. Vzdušný prach je považován za aerosol. Může ovlivnit vyzařování atmosféry a mít značný vliv na podnebí. Pokud je navíc prach složen z hořlavé látky jako je tomu v případě mouky a uhelného prachu, může představovat riziko výbuchu.\n\nPrach je odpovědný za některé nemoci plic, zvláště u horníků, kdy může způsobovat alergii nebo působit jako spouštěcí mechanismus astmatu.\n\nMezinárodní agentura pro výzkum rakoviny považuje jako prokázaný karcinogen prach z kůže, oxidu křemičitého a dřeva.\n\nČástice domácího prachu jsou vytvářeny především domácími obyvateli odpadáváním kožních buněk; část domácího prachu pochází z atmosférického prachu zvenčí. Pozorování prachových částic v přímém slunečním světle může odhalit tvar háčku. Většina prachových částeček v našich domácnostech pochází z mrtvé kůže.\n\nHmyz a jiná drobná zvířena může mít na prach vzájemný účinek, který má záporný vliv na lidské obyvatele domu. Proto je v mnoha podnebních podmínkách vhodné udržovat mírný průvan vzduchu domem necháváním dveří a oken pootevřených. Po opuštění domu jsou částice odneseny větrem či rozloženy slunečním svitem. Řízení prachu a průchodu vzduchu je klíčové v chladném podnebí, které podporuje sklon neprodyšně uzavřít i malé mezery a tím zamezit jakémukoliv vniknutí čerstvého vzduchu do domu.\n\nTvorbu prachu ovlivňují domácí roztoči. Obecně jsou přítomni na veškerém povrchu i ve vzduchu. Domácí roztoči se živí částicemi organické hmoty, tvořící hlavní složku domácího prachu. Vylučují enzymy pro trávení prachových částic. Enzymy a stolice roztočů se stávají součástí domácího prachu a mohou probouzet u lidí alergickou reakci. Prachovým roztočům se daří ve vláknech matrací, čalouněného nábytku a koberců.\n\nČástice tvořící domácí prach se snadno stávají vzdušnými. Proto je třeba věnovat odstraňování prachu pozornost, neboť činnost, jejímž cílem bylo odstranit prach, ho může místo toho pouze učinit vzdušným.\n\nPrach v domácnostech často obsahuje nebezpečné chemikálie z předmětů.\n\nDomácí prach lze odstranit následujícími postupy: vytíráním, stíráním či smetením rukou, látkou či houbou, prachovkou či koštětem, nebo sáním do vysavače či vzduchového filtru. Při těchto činnostech může část prachu skončit v plicích aktéra.\n\n\n"}
{"id": "143953", "url": "https://cs.wikipedia.org/wiki?curid=143953", "title": "Obraz Doriana Graye", "text": "Obraz Doriana Graye\n\nObraz Doriana Graye (\"The Picture of Dorian Gray\") je román, který napsal britský literát Oscar Wilde. Poprvé byl za zády Wilda cenzurován a publikován jako úvodní příběh v časopise \"Lippincott's Monthly Magazine\" dne 20. června 1890. Tehdější verze měla 13 kapitol. Později jej Wilde přepsal, několikrát pozměnil a přidal několik kapitol. Novou verzi o délce 20 kapitol poté vydalo v dubnu o rok později vydavatelství „Ward, Lock, and Co.“. Do češtiny přeložil Jiří Zdeněk Novák.\n\nRomán v sobě obsahuje hororové prvky (s gotickým nádechem) a faustovské téma. Zachycuje umělecké pohnutky dekadence i homosexuality, proto byla kniha po svém vydání mnohými odsuzována. Dnes je považována za jeden z pilířů moderní literatury, je jí ovlivněno mnoho dalších děl.\n\nKniha byla zfilmována americkým režisérem Davidem Rosenbaumem v roce 2004 a britským režisérem Oliverem Parkerem v roce 2009. V roce 2006 na motivy knihy vznikl původní český muzikál \"Obraz Doriana Graye\".\n\n\nJak sám Oscar Wilde v předmluvě knihy řekl: ,Všechno umění je zárověň povrch a symbol. Ti, kdož jdou pod ten povrch, činí tak na vlastní nebezpečí. Ti, kdož luští ten symbol, činí tak na vlastní nebezpečí.\" Nelze tedy s jistotou postihnout všechny autorovy myšlenky, které se takzvaně nachází pod povrchem.\n\nKniha převážně pojednává o vztahu mezi reálným životem a uměním, které dle Wilde nemá nic společného s morálkou, sociálním životem... Hlavním účelem umění má být krása. Jedná se o lartpourlartistu (utilitaristická literární tendence maximalizující krásu umění). Zároveň ovšem umění nelze od života odpoutat.\n\nDalší důležité téma knihy je manipulovatelnost člověkem. Zde je znatelný vliv Sigmunda Freuda. Ačkoliv lord Henry Wotton dokáže značně změnit Doriana a vytváří z něj hedonistu, tak část Doriana zůstává zachována a vzniká alter ego. Dorian se tak stává člověkem s dvojími morálními zásadami. Mužem z vysoké a zárověň z nízké společenské vrstvy. Toto je znatelné, když utíká před výčitkami svědomí do nejchudších částí Londýna, do opiového doupěte. Je záhodno zdůraznit, že obraz vlastně symbolizuje stav duše a svědomí mladíka.\n\nNeméně důležitý je všudepřítomný kontrast dokonalosti samotné krásy a lidské nedokonalosti.\n\n\n\nPříběh vypráví o mladém Dorianu Grayovi. Ten svou krásou učaruje malíři Basilu Hallwardovi. Stává se jeho modelem a múzou. Jednou, když Dorian stojí opět Basilovi modelem, dá se do řeči s malířovým přítelem, lordem Henrym, a nechá se oslnit jeho názory o fungování světa – to, co hýbe světem, je prý krása a mládí. Dorian si uvědomí, že portrét, který mu maluje Basil, bude za několik let nemilosrdně připomínat, jak byl krásný, zatímco on sám již bude zchátralý. Proto vysloví přání, aby známky úpadku nenesl on, ale ten portrét. Jeho přání je naplněno. Z portrétu se stává zrcadlo Dorianovy duše, obraz se mění a odráží hříchy, které Dorian Gray páchá. Dorianova tvář zůstává beze změny, stále mladá a krásná…\n\n\nPodle románu bylo natočeno několik filmových adaptací a napsán muzikál.\n\n\n\n\n"}
{"id": "143955", "url": "https://cs.wikipedia.org/wiki?curid=143955", "title": "Čistá matematika", "text": "Čistá matematika\n\nČistá matematika je souhrnné označení pro takové obory a disciplíny matematiky, které nejsou motivovány žádnou praktickou potřebou jejich aplikace na reálný svět. Je protikladem aplikované matematiky. Čistá matematika je uznávanou částí matematiky od 18. století – největší rozvoj prodělala na přelomu století 19. a 20. současně se vznikem teorie množin.\n\nNejvýznamnějšími disciplínami čisté matematiky jsou abstraktní algebra, matematická logika, teorie množin, topologie, teorie čísel a matematická analýza. Zejména poslední dvě zmíněné však zahrnují rozsáhlé obory spadající zcela jasně do matematiky aplikované (diferenciální rovnice, testy prvočíselnosti).\n\n"}
{"id": "143959", "url": "https://cs.wikipedia.org/wiki?curid=143959", "title": "Prachovka", "text": "Prachovka\n\nPrachovka je předmět pro odstraňování prachu. Běžně sestává z rukojeti a části složené z přirozeného či umělého peří, jež tvoří čisticí povrch. Používá se v domácnosti.\n\nPrachovky běžně využívají statické elektřiny k posbírání drobného prachu.\n"}
{"id": "143963", "url": "https://cs.wikipedia.org/wiki?curid=143963", "title": "Škoda Octavia", "text": "Škoda Octavia\n\nŠkoda Octavia je automobil nižší střední třídy vyráběný českou automobilkou Škoda od roku 1996. V modelovém roce 2001 prošla Octavia faceliftem. V roce 2004 byla na trh uvedena druhá generace vozu, která modernizací prošla na sklonku roku 2008. První generace byla po představení následníka dále úspěšně prodávána pod názvem Octavia Tour. V závěru roku 2010 byla její výroba ukončena a pod názvem \"Octavia Tour II\" se do nabídky dostala Octavia druhé generace, technicky totožná s modernizovaným provedením, ale s vnějším vzhledem odpovídajícím stavu před modernizací v roce 2008. Tento model však nebyl příliš úspěšný i proto, že byl nabízen pouze s benzínovými motory o objemu 1,4 a 1,6 l. Dalším důvodem je určitě i to že již v roce 2012 byl nahrazen modelem Rapid. Na rozdíl od Octavie Tour II, která byla de facto plnokrevnou octavií, jen s okleštěnou nabídkou motorů a výbavy, je Rapid pravověrným nízkonákladovým liftbackem. Třetí generace Octavie se objevila na sklonku roku 2012, v roce 2017 prošla faceliftem a v srpnu 2017 se stala třetím nejprodávanějším autem Evropy. Čtvrtá generace Octavie pak debutovala 11. listopadu 2019 na akci v pražském Veletržním paláci.\n\nKromě klasického liftbacku se Octavie prodává i jako kombi (Octavia Combi), kombi s náhonem všech kol (Octavia combi 4x4 I. a II. generace a oplastovaná verze Scout II. generace), liftback s náhonem všech kol (Octavia 4x4 I. generace) nebo designově mírně odlišená sportovní verze s výkonnějším motorem (Octavia RS). Zkratka RS znamená Rally sport. Ve čtvrté generaci debutovala i verze Octavia iV s plug-in hybridním pohonem.\n\nPráce na voze začaly již v roce 1992, kdy vznikly první studie vozu kompaktní třídy na bázi Golfu III. Od prvního návrhu se uvažovalo o větším typu, jemuž v roce 1993 přisoudili namísto podlahové části Golfu III novou koncernovou platformu určenou pro Golf IV, která se stala základem i pro Audi A3. Tehdy začal skutečný vývoj Octavie. V roce 1994 byly postaveny a odzkoušeny první prototypy.\n\nPrvními, kdo se oficiálně seznámili s novým vozem Škoda Octavia vyráběným v právě dokončené nové hale, byli 4. dubna 1996 členové poroty soutěže Evropské auto roku. Značka si velmi přála a potřebovala, aby vůz uspěl na mezinárodním fóru. Byl to po letech opět zcela nový typ (model Felicia vycházel stále ještě z předcházejícího Favorita) a byl vnímán jako významný mezník.\n\nZa vzhled vozu odpovídalo oddělení vývoje automobilky. Autor designu byl Dirk van Braeckel, přispěl i Luc Donckerwolke (Lamborghini Murciélago, Lamborghini Gallardo), návrh byl ještě přepracován týmem v Česaně. Velký důraz byl kladen na bezpečnost, takže se počítalo nejen s předními, ale také s bočními airbagy, které byly do té doby běžné pouze ve vozech vyšších tříd.\n\nNový závod pro Octavii otevřel prezident Václav Havel 3. září 1996. A téhož dne byla i oficiálně zahájena montáž automobilu. Robustní maska chladiče vyjadřovala solidnost a luxus a předznamenávala všechny budoucí vozy Škoda. V prestižní anketě „Car of the year“ 1997 skončil model na 4. místě z 29 nominovaných kandidátů.\nV únoru 1998 byla představena oficiálně Škoda Octavia Combi.\n\nV roce 1999 se začala vyrábět Octavia Combi ve verzi 4×4 a v roce 2001 i liftback (přiřazení zadní nápravy obstarává spojka Haldex, která se uvádí v činnost při prokluzu přední nápravy). V roce 2000 proběhla modernizace, která upravila vzhled vozu. Zároveň se představila nejvyšší výbava „Laurin & Klement“ (do faceliftu v roce 2000 se lišila od běžných verzí hlavně čirou optikou předních světlometů a světlým interiérem). V roce 2000 byl uveden i model RS, který měl motor 1,8T s výkonem 132 kW (180 koní). V roce 2002 verzi RS doplnilo i kombi.\n\nDne 17. února 2004 byla vyrobena miliontá Octavia a od tohoto roku byla první generace prodávána pod názvem Octavia Tour. Poslední modernizace proběhla v roce 2009. Omezila se na nové potahové látky Eminent a Graham z modelu Octavia druhé generace a dále zpětná zrcátka či nový volant z modelu Roomster/Fabia II a poté i jiný způsob otevírání víčka palivové nádrže (nově se víčko otevíralo manuálně zvenčí oproti dřívějšímu elektrickému ovládání pomocí tlačítka z palubní desky). Vedle druhé generace Octavie vydržela první generace v prodeji ještě dalších více než šest let a s celkovým počtem 1 442 126 kusů skončila její výroba 10. listopadu 2010. V tento den bylo vyrobeno „dalších posledních“ zhruba 40 kusů, ačkoli již den předem byl prezentován konec výroby s kyticí na jiném automobilu.\n\n\nDo modelového roku 2000:\nOd modelového roku 2000:\nPo uvedení Octavie druhé generace:\n\nDruhá generace liftbacku se představila v roce 2004 na autosalonu v Ženevě. Oproti první generaci se vůz snažící se konkurovat i vozům střední třídy liší motorizací, modernější technikou i o něco robustnější karosérií.\n\nDesign nové generace, především pak přední partie, vychází ze stylu generace první. K tomuto stylu neodmyslitelně patří mohutná přední maska chladiče, ta ale získala lichoběžníkový tvar. Nárazník více splývá s karoserií. Do vnějších zpětných zrcátek byly integrovány blikače. Přední a zadní boční skla vozu dělí široké B-sloupky. Zadní světlomety přesahují hrany zádi a zasahují do boků.\n\nDélka vozu je 4572 mm, šířka 1769 mm a výška 1462 mm, rozvor se zvýšil na 2578 mm. Zavazadlový prostor má objem 560 l, se sklopenými zadními sedadly je to dokonce 1350 l.\n\nOctavia se představila ve třech stupních výbavy – Classic, Ambiente a Elegance. Od počátku byly k dispozici tři základní a devět metalických barev, tři barevné koncepty interiéru a dvanáct verzí čalounění podle stupně výbavy. Mezi standardní výbavu patří například čtyři airbagy, elektromechanický posilovač řízení nebo ABS. Mezi výbavou na přání se objevují mimo jiné parkovací a dešťové senzory, ESP nebo dvouzónová klimatizace.\n\nMezi motory se objevily zážehové agregáty 1,4 MPI/55 kW a 1,6 MPI/75 kW, dále 1,6 FSI/85 kW a 2,0 FSI/110 kW s přímým vstřikováním paliva. Kromě zážehových motorů doplnily nabídku i dva vznětové čtyřválce 1,9 TDI-PD/77 kW a 2,0 TDI-PD/103 kW.\n\nJeště téhož roku se představila Škoda Octavia Combi s objemem zavazadelníku 580 l (1620 l při sklopených zadních sedačkách). Zároveň bylo představeno kombi s pohonem všech kol (Octavia Combi 4x4) s motory 1,9 TDI nebo 2,0 FSI.\nRok po uvedení druhé generace na trh přibyla sportovní verze Octavia RS. Ostřejší verze se dočkalo kombi i liftback. V nabídce se objevily metalické barvy Race Blue a Žlutá Sprint, dále červená Corrida, stříbrná metalíza a černá s perleťovým efektem. Srdcem nejrychlejší Octavie se stal přeplňovaný zážehový motor 2,0 TFSI s výkonem 147 kW a točivým momentem 280 Nm při 1800–5000 ot./min. Octavia RS zrychlí z 0 na 100 km/h za 7,3 s (kombi zrychlí na 100 za 7,5) a dosahuje maximální rychlosti 240 km/h (kombi dosáhne rychlost 238 km/h). Zážehový agregát doplnil turbodiesel 2,0 TDI o výkonu 125 kW.\n\nV roce 2006 se na autosalonu v Paříži představila luxusní verze Laurin & Klement.\n\nV roce 2007 bylo představeno kombi ve verzi Scout s ambicí konkurovat vozům ze segmentu SUV. Scout se liší od klasického kombi sedmnáctipalcovými koly, mohutnými oplastovanými nárazníky, boční lišty a nástavce prahů. Přední i zadní část vozu, motor a převodovku chrání zespodu ochranné kryty. Světlá výška činí 180 mm. Nájezdové úhly činí 16,3° vpředu a 16,9° vzadu. O pohon všech kol se postaraly motory 2,0 FSI a 2,0 TDI PD ve spolupráci s mezinápravovou elektronicky řízenou spojkou Haldex, rozdělující točivý moment na nápravy podle aktuálních adhezních podmínek.\n\nNa jaře 2008 vyměnila Škoda dvoulitrový diesel o výkonu 125 kW Octavie RS za nový dieselový agregát se stejnými dynamickými vlastnostmi, ale vybavený systémem Common rail. Nově se do příplatkové výbavy ostré Octavie dostala také automatická převodovka DSG.\n\nOd listopadu 2010 je po ukončení výroby první generace na trhu \"nová Octavia Tour\". Jedná se o Octavii II vycházející ze základního výbavového stupně \"Prima\" s omezenou výbavou. Příď a záď mají vzhled verze vyráběné před faceliftem do roku 2008. Ostatní částí vozu (přístrojová deska, elektronika, zpětná zrcátka atd.) jsou shodné s modernizovanou verzí. Pro český trh je k dispozici pouze motorizace 1,6 MPI 75 kW, ale na jiných trzích je k mání i s 1,4 MPI 59 kW a na trzích mimo EU s 2.0 TDI-CR 81 kW.\n\nNa pekingském autosalonu v roce 2006 byla představena Octavia pro Čínu (Octavia 明锐 – Octavia Ming Rui), v červnu 2007 se dostala do prodeje. Čínská verze se od té evropské na první pohled liší například lemem nárazníků nebo chromovanými žebry masky chladiče. Octavie pro Čínu se tam přímo vyrábí, licenční výroba probíhá v Šanghaji v závodě Shanghai Volkswagen (SVW).\n\nKromě výroby v Mladé Boleslavi a licenční výroby v Šanghaj probíhá montáž také v Rusku, na Ukrajině, v Bosně a Indii. Verze automobilu pro indický trh se prodává pod názvem Škoda Laura.\n\nV modelovém roce 2009, čtyři roky po představení druhé generace Škody Octavia, došlo k faceliftu. Modernizace se dotkla přední masky a světlometů, blatníků, ale také interiéru a motorizace. Přibylo turbo 1,4 TSI o výkonu 90 kW, naopak ubyl motor 1,6 FSI (85 kW) s přímým vstřikováním paliva.\n\nPo půl roce prošly modernizací i modely Scout a RS. Verze RS se dočkala předních světlometů s xenonovými výbojkami s adaptivním svícením. Přepracované byly i nárazníky, přední pak se světly pro denní svícení z LED a výraznějším nasávacím otvorem. Vůz vybavený benzinovým motorem je o 20 kg lehčí (o 15 kg u vozů s dieselem). Octavie Scout se dotkly spíš jen kosmetické změny. Kromě designových změn společných pro všechny Octavie byly přepracovány plasty na náraznících, přibyla metalická barva Rosso Brunello a vůz dostal mlhovky s Corner funkcí umožňující nasvěcování zatáček. Rok 2010 byl ve znamení zavedení nejmenšího motoru, který Škoda v současnosti dodává do svých vozů – čtyřválec 1,2 TSI o výkonu 77 kW spojený se 6° manuální převodovkou (přesný objem 1197 cm³ je opravdu o 1 cm³ menší než tříválcové motory HTP ve Fabiích a Roomsterech!)\n\nV prosinci 2012 byla představena třetí generace vozů Škoda Octavia a Octavia Combi. Pohonnými jednotkami jsou 16ventilové čtyřválcové motory TSI s turbodmychadlem- 1,2 63 a 77 kW,1,4 103 kW,1,8 132 kW a dvoulitr o výkonu 162kW, určený pro sportovní model RS. Vznětové agregáty TDI jsou v objemech litru(77kW) a 2 litry(110 kW nebo 135kW pro model RS). \n\nModel GreenLine pohání mimořádné úsporný motor 1,6 TDI o výkonu 81 kW s deklarovanou spotřebou 3,3 l/100 km. Nové Octavie a Rapidy mají tradičně konzervativní tvary, které  nepodléhají modě, s množstvím společných designových prvků z rukou šéfdesignera Jozefa Kabaně. Octavia se 40 procenty prodejů aut od roku 1996 je nejúspěšnějším typem značky škoda. Ceny začínaly od 334 900 Kč za vozidlo s motorem 1,2 TSI 63 kW,s motorem 1,6 TDI pak od 424 900 Kč.\n\nŠkoda představila 10. ledna 2017 ve Vídni facelift Octavie třetí generace. Hlavní změny přinesly zejména dělené přední světlomety, které jsou nyní halogenové, nebo za příplatek disponují technologii LED. Nový je také systém prediktivní ochrany chodců. Nadále byl zvětšen rozchod zadních kol o 30 mm na každé straně vozu. Tím došlo k optickému zlepšení, a také zlepšení jízdních vlastností vozu. Základní motorizací se stal nový tříválec 1.0 TSI generace EA211, který je naladěn na 85 kW. V portfóliu automobilky se tento motor objevuje vůbec poprvé. Nadále byla představena posílená verze RS, která nyní disponuje výkonem 162 kW, a verze RS 245, která disponuje zvětšeným výkonem 245 koní a elektromechanickým samosvorným diferenciálem VAQ na přední nápravě. Do vozu je nyní možno objednat adaptivní podvozek DCC.\n\nSe změnou emisních měření WLTP(platné od 31.výrobního týdne 2018) veškeré benzinové motory dostaly filtr pevných částic OPF a s touto zástavbou proběhlo i osvěžení motorové palety, kdy skončily agregáty 1,4TSI 110kW, 1,4TGI 81kW a 1,8TSI 132kW. Jejich náhradou se staly 1,5TSI EVO 110kW, 1,5TGI 96kW a 2,0TSI 140kW. Zároveň verze RS posílila 2,0TSI na 180kW a tím nahradila i verzi RS245 a převzala její lepší techniku.\n\nPrvní vozy byly dodány zákazníkům již koncem zimy.\nOctavia byla ve specifikacích Kit Car a WRC nasazována do soutěží rallye. Je také pořádáno okruhové mistrovství Octavia Cup s identickými vozy.\nVerze Kit Car byl dvoulitrový speciál postavený pro skupinu A7. Prvním startem byla Sardinská rallye 1997, kde s ní startoval Pavel Sibera. V sezoně mistrovství světa v rallye 1998 startovala na několika podnicích, ale kvůli nepravidelným startům nebodovala. Škoda Motorsport ale startoval v Mistrovství Evropy, kde byl Emil Triner celkově pátý a vyhrál Formuli 2. Zvítězil na Albena rallye a vyhrál svou kategorii na Kypru, kde byl celkově druhý. Octavia Kit Car se hlavně ale stala testovacím vozem pro komponenty specifikace WRC.\n\nTým Škoda Motorsport se s vozy Škoda Octavia WRC zapojoval do závodů Mistrovství světa v rallye 1999, ale až v roce 2002 se tým zúčastnil celého čtrnáctidílného seriálu. Prvním startem byla Rallye Monte Carlo 1999, kde ani jeden vůz nedojel na start. Prvním domácím startem byla Rallye Bohemia 1999, kde Emil Triner zvítězil. V úvodní sezoně tým nasbíral šest bodů a nejlepším výsledkem bylo čtvrté místo, které získal Bruno Thiry.\n\nSezona mistrovství světa v rallye 2000 byla pro tým úspěšnější. Ve Španělsku vyhrál Armin Schwarz poprvé rychlostní zkoušku. Nejlepším výsledkem bylo páté místo na Acropolis rallye 2000. Nejlepšího výsledku dosáhl tým v sezoně mistrovství světa v rallye 2001. Armin Schwarz skončil třetí na Safari rallye 2001 a vyhrál zde i rychlostní test. Následující sezona byla poslední kompletní pro Octavii. Nejlepším výsledkem bylo páté místo, které vybojoval Toni Gardemeister na Argentinské rallye.\n\nV sezoně mistrovství světa v rallye 2003 Octavii vystřídala Škoda Fabia WRC.\n\nŠkoda Octavia byla jediným modelem Škody Auto, který splňoval minimální délku požadovanou specifikacemi WRC. Vůz byl poměrně robustní a dlouhý, což ho znevýhodňovalo oproti soupeřům především v úzkých a techničtějších etapách soutěže. Výhodou byla naopak dobrá stabilita.\n\nV roce 2000 si na Kyperské rally odbyla premiéru zlepšená verze závodního speciálu na bázi faceliftované Octavie. Technici týmu se zaměřili především na změny v oblasti aerodynamiky, výkonu motoru, distribuce hmotnosti a trakce. Celkem bylo vytvořeno okolo třiceti verzí vozů Octavia WRC. Finská rallye 2002 byla dějištěm premiéry třetí evoluce vozu. Ta bývá označovaná jako nejspolehlivější.\n\nZa volant Škody Octavie WRC usedli Armin Schwarz, Pavel Sibera, Emil Triner, Bruno Thiry, Luis Climent, Stig Blomqvist, Roman Kresta, Toni Gardemeister, Kenneth Eriksson, Jan Kopecký, Gabriel Pozzo, Matthias Kahle a Didier Auriol.\n\nNa vývoji vozu spolupracovala firma Prodrive. Dvacetiventilový agregát o objemu 1999 cm³ dosahoval výkonu 221 kW a točivého momentu 600 Nm. Převodovka byla sekvenční šestistupňová.\n\nRozměry\n\n"}
{"id": "143969", "url": "https://cs.wikipedia.org/wiki?curid=143969", "title": "Yukon (řeka)", "text": "Yukon (řeka)\n\nYukon ( ) je řeka na Aljašce v USA, v teritoriu Yukon a provincii Britská Kolumbie v Kanadě. Je 3190 km dlouhá a povodí má rozlohu 855 000 km².\n\nPrameny řeky se nacházejí v horách, které na jihovýchodě ohraničují Yukonskou pahorkatinu. Hlavní zdrojnice odtéká z jezera Atlin ve Skalnatých horách v Britské Kolumbii. V místě ústí do Nortonova zálivu Beringova moře vytváří deltu. Hlavní přítoky jsou Tanana zleva a Pelly, Porcupine, Koyukuk, Klondike zprava. Až do soutoku s řekou \"Pelly\" teče hlubokou horskou dolinou, místy v kaňonech. Více než polovina toku řeky má rovinný charakter, kde šířka doliny dosahuje až 30 km.\n\nPrůměrný průtok vody u města Eagle dosahuje 2500 m³/s a v ústí 6500 m³/s. Zdroj vody je převážně sněhový. Nejvodnější je v květnu a červnu. Úroveň vody na dolním toku se zvedá o 15 až 20 m nad hodnotu při malém stavu vody. Mořský příliv zasahuje proti proudu řeky do vzdálenosti 160 km.\n\nŘeka skrývá velké zásoby hydroenergie (3 GW jen v \"Kanadě\"), která je jen málo využívaná. Splavná je od května do září, a to od peřejí Whitehorse k ústí. Velké přístavy jsou Koyukuk a Tanana (\"Aljaška\"), Whitehorse a Dawson City (\"Kanada\").\n\n\n"}
{"id": "143976", "url": "https://cs.wikipedia.org/wiki?curid=143976", "title": "Moravské Kopanice", "text": "Moravské Kopanice\n\nMoravské Kopanice jsou oblastí Moravského Slovácka ležící přímo na moravsko-slovenském pomezí. Centrální obcí oblasti je Starý Hrozenkov, tato obec má převážně obvyklou soustředěnou zástavbu. Dále oblast tvoří okolní obce s hodně rozptýleným osídlením: Vápenice, Žítková a Vyškovec. Všechny jmenované obce tradičně spojuje i lidový kroj – patří do oblasti kroje kopaničářského-hrozenkovského. Téměř vždy se ke Kopanicím přiřazuje i Lopeník, z důvodu rozptýleného kopaničářského osídlení. Lopeník patří do oblasti kroje březovského. Kopanice jsou součástí Chráněné krajinné oblasti Bílé Karpaty. V kraji se udržují tradiční řemesla a folklór, dochovalo se mnoho ukázek lidové architektury. Jméno Kopanice dostaly podle toho, že těžko přístupná políčka bylo možné obdělávat jen kopáním motykou.\n\nVe Starém Hrozenkově se každoročně koná folklórní přehlídka \"Kopaničářské slavnosti\". V červnu probíhá festival dechových hudeb a začátkem září se konají tradiční dožínky s krojovaným průvodem a hody spojené s prodejem tradičních kopaničářských výrobků.\n\nNěkdy se označení Kopanice používá i pro obce Březová a Strání z důvodu tamního kopaničářského nářečí a dalších kulturních prvků.\n\n\n\n\nHrozenkovské Kopanice byly výrazněji osídleny v historicky nedávné době. Nejstarší obcí je Starý Hrozenkov, který byl založen již ve středověku. Až teprve v druhé polovině 18. století dochází k tzv. kopaničářské kolonizaci. V té době přicházejí z Uher první osadníci, kteří osídlují okolní kopcovitou krajinu. Jednalo se především o Slováky. Část z nich byli zběhlí bezzemci a také kočovní pastevci. Tehdy vznikají Vápenice, Žítková, Vyškovec a Lopeník. Nejedná se o obvyklé obce, ale víceméně o shluk samot a osad. Usedlosti jsou zde od sebe vzdáleny nezřídka několik stovek metrů i několik kilometrů.\n\n\"Březová\" a \"Strání\" existují od středověku a mají ucelenou zástavbu.\n\n„Správné“ Kopanice zahrnují pouze obce \"Vápenice\", \"Žítkovou\" a \"Vyškovec\", které byly v minulosti součástí Starého Hrozenkova, dále \"Lopeník\" dříve patřící Březové.\nAvšak obyvatelé slováckého Dolňácka nazývali termínem Kopaničáři všechny své sousedy, mluvící uherskou slovenštinou, ale žijící na moravském území. Název Kopanice tak zahrnoval území včetně Strání a Horňácka. Kopaničářské nářečí je velmi blízké slovenštině. Kopaničáři se stýkali více s uherskými Slováky než s Moravany. Za účelem obchodu navštěvovali spíše slovenská města než města moravská. Hrozenkovjané měli svoji spádovostí blízko do Trenčína a Straňané do Nového Mesta. Navíc Hrozenkovsko v minulosti osídlili přistěhovalci z Uher.\nKopaničáři se od obyvatel ostatních částí Slovácka lišili nejen nářečím, ale i smýšlením. Jak uvádějí národopisní badatelé, např. František Bartoš, v 19. století se Kopaničáři vědomě oddělovali od ostatních obyvatel Slovácka a nazývali je „Moravčíky“. Hranice mezi Dolňáckem a Kopanicemi v té době zároveň tvořila faktickou zřetelnou etnickou hranici mezi Moravany a Slováky. []\nJednotlivé skupiny Kopaničářů se lišily hodně i mezi sebou – nářečím, krojem, kulturou. Navzájem se totiž téměř nestýkali. Proto se kopaničářské nářečí straňanské odlišuje od březovského a hrozenkovské se liší od obou.\n"}
{"id": "143977", "url": "https://cs.wikipedia.org/wiki?curid=143977", "title": "Paul John Flory", "text": "Paul John Flory\n\nPaul John Flory (19. června 1910, Sterling, USA – 8. září 1985) byl americký chemik. V roce 1974 dostal Nobelovu cenu za významné teoretické poznatky i praktické poznatky ve fyzikálně-chemických vlastnostech makromolekul.\n\nVysokoškolsky se vzdělal P. J. Flory na dvou univerzitách: Manchester College a Ohio State University. Po dostudování pracoval ve firmě DuPont Wilmington, kde se zkoumal syntetické vlákna kaučuku a jiných polymerů. Dále dělal na univerzitě v Cincinnati a u Standard Oil Development Co. Učil chemii na Cornellově univerzitě v Ithace a byl vedoucím výzkumu na Mellonově ústavu v Pittsburghu. Profesorem se stal také na univerzitě ve Stanfordu v Kalifornii.\n\nVědecké dílo P. J. Floryho prostupuje komplet fyzikální chemii polymerů. Často je Floryho jméno slyšet ve fyzikálních pojmech, v rovnicích i ve fyzikální teorii: Floryho distribuce molekulových vah, Floryho-Hugginsova rovnice pro volnou energii míšení, Floryho viskozitní konstanta atd. Velice důležitým se stal příspěvek Floryho k termodynamice polymerních roztoků. Roku 1942 zveřejnil rovnici pro směšovací volnou energii roztoků polymerů, která je základem oboru. Vysvětlil teorii separace v amorfní soustavě polymer-kapalina a našel rovnice pro závislost teploty tání krystalického polymeru na molekulové váze, na složení kopolymeru a na obsahu zřeďovadla. Napsal řadu významných publikací, mezi které patří „Statistická mechanika řetězových molekul,“ která je důležitá v moderní konformační a konfigurační statistice lineárních polymerů. Za svou vědeckou práci, vedoucí k vylepšení makromolekulární vědy obdržel Flory hodně vyznamenání a poct. Nobelova cena za rok 1974 se stala jejich vyvrcholením, jakož i uznáním velkého přínosu jeho práce v makromolekulární vědě i lidskému poznání.\n"}
{"id": "143982", "url": "https://cs.wikipedia.org/wiki?curid=143982", "title": "Hidenaga Tojotomi", "text": "Hidenaga Tojotomi\n\nHidenaga Tojotomi (豊臣秀長, 8. dubna 1540 – 15. února 1591) byl nevlastní bratr Hidejošiho Tojotomi a zároveň jeho nejvyšší vazal. V historické literatuře bývá uváděno též jméno Hidenaga Hašiba.\n\nHidenaga se připojil k Hidejošiho skupině roku 1573, po získání provincie Ómi, a podnikl s ním odvetné tažení proti Micuhidemu Akečimu. Hidejoši následně jmenoval Hidenagu velitelem vojska v rámci expanze na Šikoku v roce 1585 a o dva roky později dokonce vrchním velitelem invazní armády proti Kjúšú.\n\nHidenaga byl nevýrazným vojevůdcem, který upřednostňoval rozvážnou taktiku (jak ukázala například bitva o Sendai-Gawu). Posléze byl jmenován Dainogonem a jeho příjem se blížil 1 milionu koku. Kromě toho mu bylo povoleno nosit titul \"Mino no kami\". Jako nejdůvěryhodnější z Hidejošiho družiny byl vybrán za ochránce jeho syna Curumacua. Když Curumacu roku 1591 zemřel, stal se Hidenaga jediným dědicem svého, nyní již bezdětného, bratra. Ke vší smůle však Hidenaga ještě týž rok podléhá vleklé nemoci a Hidejoši nemá nikoho, kdo by zdědil jeho titul a postavení.\n"}
{"id": "143986", "url": "https://cs.wikipedia.org/wiki?curid=143986", "title": "Světelné signalizační zařízení", "text": "Světelné signalizační zařízení\n\nSvětelné signalizační zařízení (užívá se zkratka SSZ) je obvyklý odborný název pro soustavu zařízení určených k řízení provozu na pozemních komunikacích pomocí světelných signálů. V obecné češtině se viditelným částem zařízení určeným k zobrazování signálu (návěstidlům SSZ) obvykle říká semafory (což etymologicky znamená \"nosič významu\"), v řidičském slangu se užívá i označení světla.\n\nSSZ se používají zejména na křižovatkách pozemních komunikací nebo tramvajových drah a v místech jejich vzájemného styku (přejezd, vyústění, odbočení), v místech přechodu pro chodce nebo přejezdů pro cyklisty přes pozemní komunikaci nebo tramvajovou dráhu, v zúžených místech nebo jízdních pruzích se střídavým provozem, k vytváření časového ostrůvku, ale i v jiných místech. Speciální signály se často používají například k výjezdu hasičských vozidel nebo k zabezpečení železničních přejezdů.\n\nMechanické a později světelné semafory se zpočátku používaly v železniční dopravě. Signály pro řízení provozu na jednokolejných tramvajových tratích a splítkách se začaly používat mnohem dříve než pro řízení silničního nebo tramvajového provozu na uličních křižovatkách. Od roku 1911 byla zaváděna drážní SSZ Elektrických podniků hl. m. Prahy na jednokolejkách a splítkách například v ulicích U kasáren, Celetná, Letenská, Křižovnická (Karlovy lázně), Radlická.\n\nZa první elektrickou (křižovatkovou) světelnou signalizaci v Evropě je považována 8,5 metru vysoká pětiboká věž s kabinou v horní části, která byla postavena roku 1924 na křižovatce Potsdamer Platz v Berlíně. Barevné signály byly umístěny nad kabinou a jednotlivé barvy byly vodorovně vedle sebe. Fáze ručně přepínal policista sedící v kabině. S výstavbou Berlínské zdi byla křižovatka zrušena, ale po sjednocení Německa (1990) byla v roce 1997 věž restaurována do původní podoby jako památka.\n\nV Praze začal být provoz na nejrušnějších křižovatkách řízen od 2. září 1919, kdy na Můstku a dalších čtyřech křižovatkách začal dopravu řídit strážník stojící uprostřed křižovatky gumovým obuškem.\n\nPrvní SSZ na křižovatce v Praze, vyrobené ČKD Praha, bylo zřízeno v roce 1927 na křižovatce ulic Hybernská, Dlážděná a Havlíčkova u dnešního Masarykova nádraží., jednalo se o ručně přepínaný semafor jedním strážníkem.\n\nBrzy následovaly semafory na Můstku a uprostřed Václavského náměstí, kam ústí ulice Vodičkova a Jindřišská. Zde 21. ledna 1930 byla instalována první automatická světelná signalizace.\n\nV počátcích se užíval jeden čtyřboký semafor zavěšený uprostřed nad křižovatkou, který platil pro vozidla ze všech směrů i pro chodce. Obvyklejším způsobem řízení dopravy byly pokyny strážníka či policisty.\n\nDo roku 1967 bylo v Praze 33 světelně řízených křižovatek. Modernější světelná signalizace se začala používat po roce 1967 v rámci dodávky moderních světelných signalizačních zařízení pro Prahu od firmy Signalbau Huber z Mnichova. V té době byly, nejprve v Praze, postupně zaváděny speciální světelné signály pro každé rameno křižovatky, pro chodce i pro tramvaje, a signály se směrovými šipkami. Od 1. ledna 1967 vstoupila v účinnost nová vyhláška č. 80/1966 Sb., o pravidlech silničního provozu, která poprvé zavedla speciální světelné signály pro chodce a směrové světelné signály. Signalizace pro tramvaje byla sice zaváděna současně, plně zlegalizována však byla asi o tři roky později.\n\nSoučasně byla připravována ČSN 73 6021 \"Světelné signalizační zařízení silniční a městské dopravy – provedení a umístění návěstidel.\"\n\nNa modernizaci silničního provozu navázala dopravní výchova dětí a zřizování dopravních hřišť.\n\nV současné době technické požadavky na zařízení upravují převzaté evropské normy:\nSpecifika České republiky upravují národní přílohy, které jsou součástí českých verzí těchto norem.\n\nPodrobnější požadavky jsou uvedeny v technických podmínkách TP 81 \"Navrhování světelných signalizačních zařízení pro řízení provozu na pozemních komunikacích\", jejichž první vydání schválilo Ministerstvo dopravy v roce 1996 a druhé vydání v roce 2006.\n\nVýznam signálů a související povinnosti účastníků provozu stanoví § 70 až § 74 zákona č. 361/2000 Sb., o silničním provozu, v platném znění. Podle § 24 a přílohy vyhlášky 30/2001 Sb. se užívají tyto signály:\n\n\n\nSignály pro chodce a pro cyklisty se používají zejména na přechodech pro chodce a přejezdech pro cyklisty.\n\n\n\nDoprovodné akustické signály podle § 25 vyhlášky č. 30/2001 Sb. v novelizovaném znění se používají:\n\nSignály pro chodce se vyjadřují tikáním přerušovaně spínaného relé nebo tónovými pulzy o kmitočtu 450 až 550 Hz. Frekvence tikání nebo přerušování je cca 1,5 Hz pro signál Stůj!, cca 8 Hz pro signál Volno. Na některých přechodech musí nevidomý ke spuštění akustické signalizace stisknout tlačítko nebo ji aktivovat univerzálním dálkovým ovládáním.\n\nAkustické signály přejezdového zabezpečovacího zařízení na křížení železnice s pěší komunikací musí mít charakter krátkých tónových impulsů o frekvenci 900 až 1100 Hz.\n\nJako předvěst zavádí pro tramvajové a trolejbusové dráhy Dopravní řád drah (vyhláška č. 173/1995 Sb.) signály Očekávej volno a Očekávej stůj, odvozené ze základních signálů pro tramvaje. Použití těchto předvěstí však není povinné.\n\nSilniční vozidla může na blízkost semaforu, případně na jeho aktuální stav upozorňovat příslušná výstražná dopravní značka nebo samostatně blikající žluté světlo ve vhodné vzdálenosti před křižovatkou. Rychlostní signály mohou doporučit rychlost vhodnou k tomu, aby řidič dojel k nejbližšímu semaforu v době, kdy na něm bude signál Volno.\n\nŘídící zařízení pro příslušnou křižovatku se nazývá řadič. Bývá umístěn ve skříňce stojící v blízkosti křižovatky. Obvykle je k němu připojen i sloupek s ovladačem, z nějž může signalizaci manuálně ovládat policista. Ve větších městech bývají modernější SSZ napojeny dálkově i na centrální dispečink, z něhož může dopravu řídit příslušný pracovník na dálku – zpětnou vazbu mu poskytuje kamerový systém.\n\nPlán střídání signálních fází se sestavuje v souladu s technickými předpisy. Přitom je nutno počítat s možnou rychlostí reakce řidičů na změnu signálu a s tzv. vyklizovacím časem, rezervovaným pro opuštění křižovatky vozidly a chodci, kteří se do ní dostali v předchozí fázi. Nedostatečně dlouhé vyklizovací mohou být zdrojem problémů, obdobně jako příliš dlouhé (tendence řidičů k jízdě na signál Stůj!).\n\nU starších SSZ se používají pevné cykly, jejichž uspořádání se mění podle předem daného plánu maximálně několikrát za den. I tato technologie však umožňuje vytváření tzv. zelené vlny, tj. návaznosti cyklů na sousedících křižovatkách.\n\nU novějších SSZ se používá dynamické řízení, které délku nebo zařazení jednotlivých fází přizpůsobuje aktuálnímu stavu provozu na základě pasivní i aktivní detekce účastníků a hustoty provozu.\nU některých signalizačních zařízení se používá automatická pasivní detekce přijíždějících vozidel. Tramvaje jsou registrovány zpravidla pomocí trolejových kontaktů reagujících na elektrický sběrač, silniční vozidla pomocí tlakových čidel pod vozovkou nebo pomocí optických či obdobných bezkontaktních čidel. Signální cyklus je někdy přizpůsobován i podle aktuálního stavu elektricky přestavitelné tramvajové výhybky. V rozvinutějších zemích se zejména pro veřejnou hromadnou dopravu používá i aktivní detekce, při níž počítač vozidla složitěji komunikuje s počítačem SSZ. Od roku 2004 se tento systém uplatňuje i v ČR.\n\nPro chodce, cyklisty, řidiče tramvají a zřídka i pro řidiče silničních vozidel se užívají také tlačítka (případně speciální zámky), jimiž je možno nárok na signál volno do signálního plánu zařadit. Některá tlačítka jsou určena jen pro spuštění akustického signálu pro nevidomé.\nVětšinou se používá tříbarevné soustavy: červená, žlutá (nazývaná též jantarová či oranžová), zelená. I když se významy jednotlivých signálů mohou v různých zemích lišit, společným významem je:\n\n\nPravidla pro odbočování vpravo se ve světě velmi různí. Přesto je možné je zařadit do kategorií:\n\n1. Odbočování vpravo na červenou je dovoleno na všech křižovatkách. Řidič musí zastavit vozidlo a dát přednost všem vozidlům i přecházejícím chodcům, případně nesmí vůbec pokračovat v přítomnosti chodců.\n\nI když pravidlo platí všeobecně, je možné na některých křižovatkách odbočování na červenou zakázat dopravní značkou nebo červenou šipkou. Např. USA, Kanada, Mexiko\n\n2. Odbočování vpravo na červenou je dovoleno tam, kde je vedle červené dopravní značka, která to dovoluje. Tou může být upravená značka STOP, nebo zelená šipka na černém, či bílém podkladu. Řidič musí zastavit vozidlo a dát přednost vśem vozidlům i přecházejícím chodcům, případně nesmí pokračovat v přítomnosti chodců. Např. Německo, Austrálie, Chile, Lotyšsko? (do roku 2019)\n3. Odbočování vpravo na červenou je dovoleno tam, kde je vedle červené dopravní značka, která to dovoluje. Tou může být upravená značka Dej přednost v jízdě, nebo žlutá šipka na černém podkladu. Řidič dát přednost všem vozidlům i přecházejícím chodcům, případně nesmí pokračovat v přítomnosti chodců. Např. Francie, Nizozemsko?, Švýcarsko?\n\n4. Odbočování vpravo na červenou je dovoleno tam, kde je vedle červené světelný signál, který to dovoluje. Řidič musí zastavit vozidlo a dát přednost všem vozidlům i přecházejícím chodcům. Signál může být v provedení blikající červené šipky či svítící zelené šipky. Např. USA, Polsko\n\n5. Odbočování vpravo na červenou je dovoleno tam, kde je vedle červené světelný signál, který to dovoluje. Řidič musí dát přednost všem vozidlům i přecházejícím chodcům. Signál může být v provedení blikající žluté šipky nebo blikající či svítící zelené šipky. Např. Francie, Česko, Srbsko\n\n6. Odbočování vpravo na červenou je dovoleno tam, kde je vedle červeného signálu zelená šipka. Řidič nemusí dávat přednost, jedná se o chráněné odbočení. Např. Velká Británie, Německo\n\n7. Odbočování vpravo na červenou je dovoleno rozdělením silnice ostrůvkem a umístěním značek dopravních značek upravujících přednost v jízdě na tuto větev.\n\nDále se tato pravidla liší v případě jednosměrných silnic. Pokud se kříží dvě jednosměrné silnice, může být místní legislativou obdobně dovoleno i odbočení na červenou vlevo. Při odbočování z obousměrné silnice na jednosměrnou také může být dovoleno odbočování vlevo na červenou.\n\nArgmenty pro odbočování vpravo na červenou jsou snížení čekací doby, snížení množství výfukových plynů a snížení frustrace čekajících řidičů. Argumety prozi odbočování na červenou jsou zvýšené riziko kolize s jiným vozidlem a ohrožení chodců.\n\nNejběžnější semafor pouze střídá barvy červená - zelená - žlutá. Setkáme se s nimi například v jižní a západní Evropě či v USA.\n\nTyto semafory mají 4 fáze: červená - červená se žlutou - zelená - žlutá. Červená se žlutou říká řidiči, že červená končí a má se připravit k jízdě. To je hlavně důležité u aut s manuální převodovkou. Z tohoto důvodu se takové semafory nevyskytují např. v USA, jelikož tam manuální převodovky nejsou běžné.\n\nTyto semafory mají 5 fází: červená - červená se žlutou - zelená - zelená se žlutou - žlutá. Zelená se žlutou řidiči říká, že se zelená blíží ke konci a řidič se má připravovat k zastavení vozidla.\n\nV jiných zemích se například používají jiná nesystémová řešení. Například v Brazílii se můžeme setkat s několika signály stejné barvy, které postupně zhasínají. V Rakousku semafory před přechodem na žlutou blikají. Oproti semaforů pro chodce, u kterých chodec nesmí při blikající zelené vstupovat do vozovky, může řidič pokračovat. Při současném použití semaforu pro chodce a cyklisty je situace velmi nepřehledná a nelogická, jelikož zatímco cyklisté mohou při blikající zelené pokračovat, chodci musí stát.\n\nV USA na HAWK semaforech (používaných pro přechody pro chodce) bliká zase žluté světlo, aby řidiči zpozorněli, že semafor byl chodcem aktivován a brzy budou muset zastavit.\nV mnoha zemích se používá odpočtu vedle semaforu. Zatímco u červené odpočet snižuje počet nehod, u zelené oproti tomu statisticky narůstá počet nehod ve vysoké rychlosti. Zároveň se ale snižuje počet pozdních průjezdů již na červenou.\n\n\n\n"}
{"id": "143990", "url": "https://cs.wikipedia.org/wiki?curid=143990", "title": "SSZ", "text": "SSZ\n\nZkratka SSZ má více významů:\n\n\n"}
{"id": "143995", "url": "https://cs.wikipedia.org/wiki?curid=143995", "title": "Sungari", "text": "Sungari\n\nSungari (, mandžusky \"Sunggari ula\") je řeka v provinciích Chej-lung-ťiang a Ťi-lin na severovýchodě Číny. Je 1927 km dlouhá. Povodí má rozlohu 524 000 km².\n\nPramení v pahorkatině Čchan-paj-šan a poté protíná Východomandžuské hory směrem z jihovýchodu na severozápad. Po soutoku s řekou Non prudce mění směr na severovýchod a protéká rovinami Sung-liao a San-ťiang. V rovinatých úsecích se rozděluje na oddělená ramena a meandruje. Je to největší pravý přítok Amuru. Na dolním toku přijímá zprava řeku Mudan.\n\nPrůměrný roční průtok vody v ústí je 2 470 m³/s. Zdroj vody je převážně dešťový. Nejvyšší vodnosti dosahuje v létě, kdy na ní dochází ke katastrofálním záplavám a také na jaře. Obsahuje mnoho unášených splavenin. Zamrzá v listopadu a rozmrzá v dubnu.\n\nJe splavná pod městem Ťi-lin. Další města na jejím toku jsou Charbin a Ťia-mu-s’. Na horním toku byla vybudována Fynmanská hydroelektrárna s přehradní nádrží dlouhou 150 km.\n"}
{"id": "143999", "url": "https://cs.wikipedia.org/wiki?curid=143999", "title": "Andrij Ševčenko", "text": "Andrij Ševčenko\n\nAndrij Mykolajovyč Ševčenko (ukrajinsky Андрій Миколайович Шевченко, v tisku často psaný jako Andrej Ševčenko, nar. 29. září 1976, vesnice Dvirkivščyna, Kyjevská oblast, Sovětský svaz) je bývalý ukrajinský fotbalový útočník a dlouholetý reprezentant. Pelé ho roku 2004 zařadil mezi 125 nejlepších žijících fotbalistů.\n\nHrál v Dynamu Kyjev v útočné dvojici se Serhijem Rebrovem. Později přestoupil do AC Milán, v jehož dresu obdržel ocenění Zlatý míč za rok 2004, vyhrál Ligu mistrů a italskou ligu. V anglické Chelsea, kam přišel za rekordní částku okolo 35 milionů liber, se mu příliš nedařilo a tak v roce 2008 odešel zpět do AC Milán na roční hostování. Jeho návrat do Milána se ale nevydařil, když nastoupil jen do 23 utkání, ve kterých vstřelil pouze jeden gól. Po sezóně se vrátil zpět do Chelsea, kde odehrál několik přípravných utkání a nastoupil na pět minut do jednoho ligového utkání. Ještě ale v letním přestupovém termínu roku 2009 zamířil zpět do Dynama Kyjev. V květnu roku 2011 oznámil konec své kariéry po nadcházejícím evropském šampionátu 2012 v Polsku a na Ukrajině.\n\n\nV A-mužstvu Ukrajiny debutoval 25. března 1995 v utkání proti domácímu Chorvatsku. Odehrál celé střetnutí, Ukrajina prohrála 0:4. 25. května 2010 v přátelském utkání proti hostující Litvě vstřelil dva góly, Ukrajina zvítězila 4:0.\n\nZúčastnil se Mistrovství světa ve fotbale 2006 v Německu (prvního šampionátu, na nějž se ukrajinskému týmu podařilo kvalifikovat), kde Ukrajina vypadla ve čtvrtfinále s Itálií po prohře 0:3. V základní skupině H se 19. června podílel jednou brankou na vítězství 4:0 nad Saúdskou Arábií a 23. června zařídil svým gólem vítězství 1:0 nad Tuniskem. V osmifinále proti Švýcarsku dospělo utkání až do penaltového rozstřelu, po prodloužení bylo skóre 0:0. V rozstřelu Ševčenko svůj pokus neproměnil, Ukrajina jej přesto vyhrála poměrem 3:0 a postoupila do čtvrtfinále.\n\nZúčastnil se i domácího Mistrovství Evropy ve fotbale 2012, které Ukrajina spolupořádala s Polskem. Odehrál na turnaji všechny tři zápasy svého týmu, postupně 11. června výhra 2:1 nad Švédskem (vstřelil oba góly svého týmu), 15. června prohra 0:2 s Francií a 19. června porážka 0:1 s Anglií (šel na hřiště až v 70. minutě). Ukrajinské mužstvo skončilo se třemi body na nepostupové třetí příčce základní skupiny D.\n\nSvou bohatou reprezentační kariéru ukončil po tomto evropském šampionátu, zápas s Anglií byl jeho posledním v reprezentačním dresu. Se 111 starty za národní tým byl k únoru 2013 na druhém místě v tabulce ukrajinských fotbalistů s nejvyšším počtem odehraných reprezentačních zápasů (za prvním Anatolijem Tymoščukem).\n\n\n\n\n\n"}
{"id": "144002", "url": "https://cs.wikipedia.org/wiki?curid=144002", "title": "McLaren MP4/14", "text": "McLaren MP4/14\n\nMcLaren MP4/14 (McLaren Project 4, 14. design) byl monopost stáje McLaren určený pro mistrovství Formule 1 v roce 1999.\n\nModel MP4/14 navazuje na svého předchůdce McLaren MP4/13. Vývoj těchto dvou typů vozů probíhal víceméně současně. V předešlé sezóně si návrháři Adrian Newey a Neil Oatley vyzkoušeli nové aerodynamické vlastnosti a v této sezóně měl být vůz dokonale připraven. McLaren očekával, že získá titul i pohár konstruktérů. Vůz však měl problém se spolehlivostí a ve více než jedné třetině případů (dvanáctkrát) nedojel. To byl jeden z velmi důležitých faktorů proč se McLarenu nepodařilo získat pohár konstruktérů a ačkoli v něm skončil druhý, bylo to považováno za neúspěch. Individuální titul se podařil získat Mikae Häkkinenu, ale jeho zisk výrazně ovlivnilo zranění Michaela Schumachera při Velké ceně Velké Británie.\n\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "144006", "url": "https://cs.wikipedia.org/wiki?curid=144006", "title": "Čajový sáček", "text": "Čajový sáček\n\nČajový sáček se používá pro zadržení čajových lístků, které by musely být jinak z nálevu odfiltrovány čajovým cedítkem.\n\nPrvní čajové sáčky byly ručně šity z hedvábí a patenty na ně jsou již z roku 1903. Komerčně se začaly úspěšně využívat v následujícím roce, kdy je Thomas Sullivan z New Yorku začal vyvážet do celého světa. Sáčky se počaly vyrábět z levnějších papírových vláken. Později se začal přidávat i polypropylen, popř. jsou celé sáčky vyrobené z nylonu či PETu. \n\nVědci z kanadské McGill University upozornili, že z jednoho plastového sáčku se do horké vody může dostat přes 11 miliard částic mikroplastů a 3 miliardy nanoplastů.\n"}
{"id": "144020", "url": "https://cs.wikipedia.org/wiki?curid=144020", "title": "Pavel Eisner", "text": "Pavel Eisner\n\nPavel Eisner, též Paul Eisner, někdy vystupující pod pseudonymem Jan Ort (16. ledna 1889 Praha – 8. července 1958 Praha) byl český překladatel, literární vědec, lingvista, publicista a básník.\n\nPocházel z pražské židovské rodiny. Odmalička byl bilingvní. Studoval slavistiku, germanistiku a romanistiku na pražské německé univerzitě, kterou dokončil roku 1918. Od roku 1914 působil jako překladatel v České obchodní a živnostenské komoře. Souběžně pracoval i jako redaktor pražského německého deníku Prager Presse. Kromě toho přispíval i do řady kulturních časopisů, od března 1936 byl členem Pražského lingvistického kroužku. Po německé okupaci roku 1939 byl perzekvován na základě aplikace tzv. norimberských zákonů. Jeho deportaci do Terezína zbrzdil fakt, že měl německou manželku a nebyl praktikujícím židem.\n\nEisner je jeden z nejvýznamnějších českých překladatelů, ovládal 12 jazyků – angličtinu, francouzštinu, islandštinu, italštinu, maďarštinu, němčinu, norštinu, perštinu, ruštinu, srbochorvatštinu, španělštinu a s jazykovou pomocí odborníků překládal i z tibetštiny. Nejčastěji překládal z němčiny (např. díla hlavních představitelů pražské německy psané literatury: Franz Kafka, Max Brod, Egon Erwin Kisch, Franz Werfel, většinu díla Thomase Manna). Překládal rovněž odborná díla z oblasti muzikologie a operní libreta. Českou literaturu také překládal do němčiny. Jeho překlady, především z němčiny, jsou jazykově velmi kultivované, vynikají přesností a detailní znalostí českého i výchozího jazyka. Je pro ně typické časté používání neobvyklých výrazů, zejm. archaismů a neologismů, a obecně neobvyklých jazykových prostředků.\n\n\n\n\n"}
{"id": "144021", "url": "https://cs.wikipedia.org/wiki?curid=144021", "title": "Pravděpodobnostní prostor", "text": "Pravděpodobnostní prostor\n\nPravděpodobnostní prostor je v teorii pravděpodobnosti matematický konstrukt, který modeluje procesy v reálném světě, jejichž výsledek nelze předem předpokládat, a o kterých proto říkáme, že jsou náhodné („náhodný jev“ nebo „náhodný pokus“).\n\nPravděpodobnostní prostor je trojice formula_1, jejíž složky jsou:\n\nElementární jev je výsledek jednoho provedení náhodného pokusu. Protože jednotlivé elementární jevy nemusí být pozorovatelné (rozlišitelné) nebo nemusí být známa jejich pravděpodobnost, používají se pro charakterizaci výsledku \"náhodné jevy\", které mohou být složené z více elementárních jevů. Kolekce všech náhodných jevů je sigma algebra (σ-algebra) formula_3. Šance, že nastane určitý jev, se udává pomocí \"pravděpodobnostní míry\" formula_4.\n\nPravděpodobnostní prostor vždy konstruujeme pro určitý náhodný jev nebo situaci, u které předpokládáme, že množina možných výsledků i jejich pravděpodobnosti jsou stejné. Máme-li definován pravděpodobnostní prostor, předpokládáme, že při každém pokusu „náhoda“ vybere jeden elementární výsledek formula_8 z prostoru elementárních jevů formula_2. Pozorujeme, že „nastaly“ všechny výsledky z formula_3, které obsahují elementární jev formula_8, ke kterému došlo (každý náhodný jev je podmnožinou formula_2). Výběr provedený náhodou se provádí takovým způsobem že pokud pokus byl opakován nekonečněkrát, relativní frekvence výskytu každého náhodného jevu by se shodovaly s jeho pravděpodobností popsanou funkcí formula_4.\n\nPojem pravděpodobnostní prostor zavedl spolu s jinými axiomy pravděpodobnosti ruský matematik Andrej Nikolajevič Kolmogorov ve 30. letech 20. století. Od té doby byly navrženy i jiné přístupy k axiomatizaci teorie pravděpodobnosti, např. bayesovský přístup, „algebra náhodných proměnných“.\n\n"}
{"id": "144023", "url": "https://cs.wikipedia.org/wiki?curid=144023", "title": "Tremulous", "text": "Tremulous\n\nTremulous je týmová 3D akční počítačová hra odehrávající se v prostředí vesmírných základen, dolů a výzkumných komplexů. Soupeří mezi sebou lidé a vetřelci.\n\nHra je postavena na modifikovaném enginu Quake 3, který nevyužívá schopnosti moderních grafických karet.\n\nZákladním principem je zničit základnu nepřátelského týmu, který se pokouší o totéž, přičemž oba týmy se snaží o co nejefektivnější obranu základny. Hra končí po zabití všech hráčů a zničení všech spawnů (telenode/egg).\n\nZa fragy hráči získávají buď kredity za lidi nebo evoluční body za vetřelce.\nLidé za ně nakupují lepší zbraně a vylepšení, vetřelci se mohou vyvinout na vyšší evoluční stupeň.\nLepší zbraně ale nelze získat ihned, každá strana musí určitý počet fragů, potřebných pro přejití na vyšší stupeň. Stupně jsou celkem 3.\n\n\n\n\nPři startu hry každá strana má vybudováno základní vybavení báze. Bázi lze přesunout na jiné místo, ale vyžaduje to značnou koordinaci týmu a schopnosti stavitele. Každá budova vyžaduje určitý čas k dokončení.\nLidé staví pomocí Construction kitu a Advanced Construction kitu. Stavitel má k dispozici omezené množství stavěcích bodů (building points).\nVetřelci vytvářejí pomocí Grangerů organické struktury.\n\n\n\nUnvanquished je počítačová hra založená na \"Tremulous\" za použití jiného enginu (Daemon), která byla poprvé zveřejněna v roce 2012 a je pod aktivním vývojem. Obsahuje mnoho původních map a umožňuje spouštět oficiální Tremulous mapy, dostupné jako komunitní balíčky s vylepšenými texturami a zvuky. Některé oficiální Unvanquished mapy začaly jako komunitní mapy pro Tremulous.\n\n"}
{"id": "144028", "url": "https://cs.wikipedia.org/wiki?curid=144028", "title": "Crunk", "text": "Crunk\n\nCrunk je specifický hiphopový hudební styl, který vznikl a je rozšířený hlavně v USA ve státě Georgie na východě hlavního města Atlanty. Crunk je klasifikovaný jako pododdělení tzv. Dirty South, Southern Rap a je výplodem miamské Miami bass music a bounce music. Synonymem crunku je určitě Lil Jon, který termín crunk zpopularizoval i svými výrobky, jako jsou Crunk Juice, Crunk Cups and Crunk Potato Chips. V roce 1996 vydali Outkast svoji další desku ATLiens, kde se slovo vyskytovalo tolikrát, že se začalo hojně používat.\n\n\nhttp://rap.about.com/od/genresstyles/p/Crunk.htm\n"}
{"id": "144029", "url": "https://cs.wikipedia.org/wiki?curid=144029", "title": "Čtyři Dvory", "text": "Čtyři Dvory\n\nČtyři Dvory (resp. \"Čtyry Dvory\"; něm. \"Vierhöf\") jsou část Českých Budějovic ležící na levém břehu Vltavy.\n\nČtyři dvory vznikly původně jako skupina hospodářských dvorů českobudějovických měšťanů (první ze 4 velkých dvorů, které daly osídlení jméno, je poprvé vzpomínán v roce 1369). V roce 1850 zde vznikla samosprávná obec se jménem Čtyry Dvory (necelých 200 obyvatel), v roce 1900 již bylo napočítáno 1945 obyvatel. Až do roku 1919 patřila k obci i osada Kněžské Dvory. Růst rychle pokračoval, v roce 1921 měly již 208 domů a 3733 obyvatel (z toho 3378 Čechů a 278 Němců). Ke Čtyřem Dvorům se tehdy počítaly i místní části \"Remlovy Dvory\", \"Lannova loděnice\" a několik samot. V roce 1952 se obec stala osadou Českých Budějovic a v roce 1970 byla administrativně zrušena a začleněna do městské části České Budějovice 2.\n\nČtyři Dvory jsou dnes klíčovou částí moderních Českých Budějovic, do nichž je soustředěno ubytování většiny obyvatelstva. Vznikla zde panelová sídliště Máj, Vltava a Šumava, dále se zde nachází areál Výstaviště, kampus, koleje a menzy Jihočeské univerzity a několik ústavů Akademie věd České republiky.\n\n\nPomník obětem první a druhé světové války je řazen mezi válečné hroby (evidenční číslo CZE-3102-33308), byť není válečným hrobem v souladu se zákonem č. 122/2004 Sb. Mohyla v podobě stěny z hrubých žulových kvádrů je umístěna mezi ulicemi U Výstaviště a Husova u autobusové a trolejbusové zastávky \"U Parku\". Pomník dosahuje výšky 345 cm, šířky 430 cm, levý okraj je orientovaný západně, pravý východně. Průčelí (umístěné jižně) nese desku z umělého mramoru s nápisem:\n\nPod deskou je umístěna plastika ležícího lva, pod níž je vyryt (a později vyčerněn) nápis:\n\nPři renovaci došlo k rozšíření i pro oběti druhé světové války. Po pravé straně roste několik tisů červených, v okolí byly vysázené lípy.\n\n\n\n"}
{"id": "144030", "url": "https://cs.wikipedia.org/wiki?curid=144030", "title": "Grand Theft Auto", "text": "Grand Theft Auto\n\nGrand Theft Auto (GTA) je první videohra vytvořená skotskou společností Rockstar North (dříve DMA Design) a vydaná společností ASC Games v roce 1997. Hra je první v populární herní sérii, která čítá devět samostatných her a čtyři datadisky (více viz v článku o celé sérii). Hra byla uvolněna zdarma ke stažení.\n\nHráč je v roli zločince, který se volně pohybuje po městě a plní různé úkoly, jako např. bankovní loupeže, vraždy a další zločiny. Hra se skládá ze série úrovní (levelů), které se odehrávají v jednom z měst (Liberty City, San Andreas a Vice City). Tato města jsou fiktivní, ale byla inspirována skutečnými americkými městy New York City, San Francisco a Miami. V každé úrovni musí hráč dosáhnout určeného počtu bodů a má k dispozici 5 životů. Počítadlo skóre je zároveň měřítkem hráčových peněz, které může utrácet za různé věci, čímž se mu však oddaluje dosažení cíle dané úrovně. Úroveň hráč zakončí dojetím do určeného místa. Jinak však se svojí postavou má velkou svobodu pohybu, může objevovat město, způsobovat smrt a kolize v dopravě, krást a zpeněžovat auta. K završení levelu musí dokončit určené úkoly, při jejich plnění si však může vybrat cestu, kterou se dostane do místa určení. Taková herní svoboda není v žánru akčních počítačových her běžná.\n\n"}
{"id": "144034", "url": "https://cs.wikipedia.org/wiki?curid=144034", "title": "Rayleighův rozptyl", "text": "Rayleighův rozptyl\n\nRayleighův rozptyl je rozptyl světla na molekulách plynu případně na jiných částicích podstatně menších než vlnová délka světla. Důsledkem Rayleighova rozptylu v atmosféře Země je modrá barva oblohy.\n\nRozptyl světla je důležitý fyzikální jev a může mít různé vlastnosti, podle toho, na čem se světlo rozptyluje - na malých nebo větších částicích nebo na nerovném, matném povrchu. Anglický fyzik John W. Rayleigh při popisu rozptylu světla v zemské atmosféře v roce 1899 vyšel z předpokladu, že světlo rozptylují přímo molekuly vzduchu a spočetl, že intenzita rozptýleného světla silně závisí na jeho vlnové délce (je nepřímo úměrná její čtvrté mocnině). To znamená, že modré světlo s krátkou vlnovou délkou se rozptyluje více než světlo červené. Důsledkem této závislosti je například modrá barva oblohy, vznikající při průchodu slunečního světla zemskou atmosférou. Nutnou podmínkou ovšem je, aby polohy jednotlivých rozptylujících center (molekul, atomů) byly náhodné. Na to poukázali počátkem 20. století Marian Smoluchowski a Albert Einstein. Tato podmínka je splněna například v plynu. Pokud nejsou polohy rozptylujících center náhodné, pak se stává rozptyl koherentním, což vede k jevu difrakce záření. \n\nRayleighův rozptyl nebyl pozorován pouze v atmosféře naší Země. Hraje důležitou roli ve stavbě atmosfér chladných hvězd (zejména hvězd populace II), ve kterých převažuje vodík v neutrálním stavu (ionizovaný vodík nemá diskrétní energetické hladiny, proto na něm k Rayleighově rozptylu nedochází). Rayleighův rozptyl byl pozorován také v atmosférách exoplanet.\n\nRayleighův rozptyl úzce souvisí s jiným druhem rozptylu, s Ramanovým rozptylem. Zatímco se při Rayleighově rozptylu frekvence záření nemění, při Ramanově rozptylu je frekvence dopadajícího a rozptýleného záření různá. K rozvoji moderní teorie rozptylu výraznou měrou přispěl český fyzik Georg Placzek.\n\nPři odvození účinného průřezu Rayleighova rozptylu v rámci klasické fyziky je možné vyjít z rovnic popisujících lineární harmonický oscilátor s tlumením v poli elektromagnetické vlny\n\nformula_1\n\nTato rovnice v rámci klasické fyziky popisuje kmity vázaných elektronů v atomu. Úhlová frekvence formula_2 je frekvence vlastních kmitů, vyjadřující frekvenci čarových přechodů vázané soustavy elektronů a atomového jádra. Zrychlení vynucených kmitů je dáno partikulárním řešení této diferenciální rovnice\n\nformula_3\n\nV důsledku pohybu nabité částice se zrychlením dochází k vyzařování elektromagnetického záření (vyzařování je důvodem, proč je oscilátor tlumený). Vyzařovaný výkon souvisí se zrychlením podle vztahu\n\nformula_4\n\nStředováním přes periodu je možné získat výraz pro střední vyzářený výkon ve tvaru\n\nformula_5\n\na podělením intenzitou záření účinný průřez\n\nformula_6\n\nTento výraz pro frekvence blízké středu spektrální čáry formula_7 vede k přirozenému rozšíření spektrální čáry. Pro zanedbatelný útlum dává pro volný elektron (formula_8) účinný průřez Thomsonova rozptylu. Konečně,\npro malé frekvence formula_9 získáváme účinný průřez Rayleighova rozptylu jako\n\nformula_10\n\nJe patrné, že účinný průřez je nepřímo úměrný čtvrté mocnině vlnové délky, s rostoucí vlnovou délkou tedy rychle klesá.\n\nPro výpočet účinného průřezu Rayleighova rozptylu v rámci (nerelativistické) kvantové teorie budeme sledovat interakci systému vázaných elektronů (v atomu či molekule) s polem záření. Tuto interakci je možné popsat pomocí interakčního hamiltoniánu jako\n\nformula_11\n\nkde formula_12 je vektorový potenciál rozvinutý v řadu\n\nformula_13\n\njejíž příslušné koeficienty rozvoje jsou dány\n\nformula_14\n\noperátory formula_15 a formula_16 jsou kreační a anihilační operátor a jednotkový vektor formula_17, který je kolmý ke směru šíření vlny, určuje polarizaci.\n\nPro odvození Rayleighova rozptylu je nutné započítat první člen interakčního hamiltoniánu v druhém řádu poruchové teorie a druhý člen interakčního hamiltoniánu v prvním řádu poruchové teorie. Ve výsledku tedy musíme spočítat maticový element\n\nformula_18\n\nkde formula_19 je energie stavu formula_20 elektronového obalu a pole fotonů. Po dosazení má interakční hamiltonián tvar\n\nformula_21\n\nPříslušný účinný průřez má tvar\n\nformula_22\n\nPři jeho výpočtu z předchozího maticového elementu využijeme dipólové aproximace, což ve svém výsledku vede k diferenciálnímu účinnému průřezu ve tvaru\n\nformula_23\n\nkde formula_24 je síla oscilátoru a formula_25 je úhlová frekvence přechodu. Pro frekvence záření mnohem menší než frekvence jednotlivých přechodů dostáváme po integraci přes úhly vztah odpovídající účinnému průřezu v klasickém případě\n\nformula_26\n\n"}
{"id": "144041", "url": "https://cs.wikipedia.org/wiki?curid=144041", "title": "Polospojitost", "text": "Polospojitost\n\nPřesněji shora polospojitost a zdola polospojitost jsou pojmy používané v matematické analýze. Jsou to vlastnosti reálných funkcí, které jsou slabší než spojitost, nicméně dány dohromady již spojitost implikují. Každá z nich je tedy sama o sobě jen „půl spojitosti“. Zhruba řečeno je reálná funkce \"f\" shora polospojitá v bodě \"x\", pokud pro body \"y\" blízké bodu \"x\" není \"f(y)\" o moc větší než \"f(x)\". Funkce \"f\" je zdola polospojitá, když v předchozím místo \"větší\" řekneme \"menší\".\n\n\n\n\n\n\n\n\nJe zajímavé, že naprosté většině lidstva činí problémy zapamatovat si, která polospojitost je která.\n\n\n"}
{"id": "144045", "url": "https://cs.wikipedia.org/wiki?curid=144045", "title": "Hanzó Hattori", "text": "Hanzó Hattori\n\nHanzó Hattori (服部半蔵, 1541–1596), známý také pod jmény Masanari nebo Masašige, byl japonský generál, vazal klanu Tokugawa. Byl synem Jasunagy Hattoriho a v literatuře se objevuje pod přízviskem \"Ďábel Hanzó\". Tento přívlastek zřejmě vznikl z potřeby odlišit jej od jiného tokugawského poddaného, Hanza Watanabeho.\n\nSvou první bitvu Hanzó prožil již jako šestnáctiletý, poté sloužil v Anegawě (1570) a Mikatagahaře (1572). \n\nJméno Hattori Hanzo se objevuje ve filmu režiséra Quentina Tarantina Kill Bill a to ve čtvrté kapitole Muž z Okinawy. Nevěsta se vydává na Okinawu pro japonský meč. Zde nalezne známého výrobce mečů jménem Hattori Hanzo (Sonny Chiba) a požádá ho, aby jí jeden vyrobil. Hattori sice „věci, které zabíjejí“ vyrábět přestal, Nevěsta ho však přemluví, aby svůj slib porušil. Nakonec jí vyrobí ten nejlepší meč, který kdy vyrobil. Nevěsta tedy může započít svoji pomstu.\n\nVe hře Zaklínač 3: Divoký hon (Witcher 3: The Wild Hunt) se v úkolu O knedlících a mečích (Of Swords and Dumplings) objevuje elf Éibhear Hattori, který dříve vyráběl nejlepší meče na světě, ale přestal kvůli konkurenci řízené místní mafií a teď prodává pouze redanské plněné knedlíky (herní obdoba čínských knedlíků wonton). Po splnění úkolu vyrobí Hattori pro Geralta svůj nejlepší meč a také změní svou restauraci zpět na kovárnu a umožní nechat si vyrobit ty nejlepší ocelové a stříbrné meče podle nákresů, které hráč najde.\n"}
{"id": "144047", "url": "https://cs.wikipedia.org/wiki?curid=144047", "title": "Stonehenge Records", "text": "Stonehenge Records\n\nStonehenge Records je D.I.Y. hudební vydavatelství z francouzského města Bordeaux orientující se na emo/hardcore/punk s politickým aspektem. Založeno bylo v roce 1991. Doposud vyšlo 39 titulů, především francouzské emo kapely jako například Finger Print, Undone, Jasemine, Damyare nebo Inertie. Ve všech zmíněných kapelách hrál „šéf“ vydavatelství Christophe Mora.\n\n03 UNDONE - 1st 7\"EP\n04 v/a „Reconstruction“ LP\n05 SHATTER THE MYTH / UNDONE split 7\"EP\n06 JASEMINE - „Demo“ MC\n07 IVICH / JASEMINE split 7\"EP\n08 v/a „AUTONOMIE, VOL.1“ 7\"EP\n09 UNDONE - „Dark Future“ LP\n10 FINGER PRINT CD\n11 ANOMIE / PEU ETRE split 7\"EP\n12 UNDONE - „The Other Side“ 7\"EP\n13 ÖPSTAND / SEEIN' RED split 7\"EP\n14 v/a „IDIOMES“ CD\n15 IVICH / E-150 split 7\"EP\n16 v/a „AUTONOMIE, VOL.2“ 7\"EP\n17 HEADWAY CD\n18 -\n19 SEASON - s/t 7\"EP\n20 SOAR / GRIEVANCE split 7\"EP\n21 ALCATRAZ - „Ni Dieu, Ni Maitre“ CD\n22 RACHEL - „…Last Songs“ 7\"EP\n23 SOAR - s/t 7\"EP / MCD\n24 AMANDA WOODWARD picture 10\"\n25 INERTIE / KARRAS split LP\n26 DAYMARE 7\"EP\n27 TO WHAT END? - „The Purpose Beyond“ LP\n28 BORN DEAD ICONS - „New Scream Industry“ 10\"\n29 EKKAIA - „Demasiado Tarde Para Pedir Perdon“ LP\n30 DIMLAIA - s/t LP\n31 URANUS - „To This Bearer Of Truth“ CD\n32 FUAIM CATHA - s/t LP\n33 AMANDA WOODWARD / 1905 split 7\"EP\n34 ZEGOTA - „Reclaim!“ LP\n35 EKKAIA - „Ya Hemos Aguantado El Sermon…“ 7\"EP\n36 SUBMISSION HOLD - „What Holds Back The Elephant“ LP\n37 BALLAST 7\"EP\n38 THE PHOENIX FOUNDATION 7\"EP\n39 HYACINTH - s/t LP\n"}
{"id": "144052", "url": "https://cs.wikipedia.org/wiki?curid=144052", "title": "Dálnice D46", "text": "Dálnice D46\n\nDálnice D46 (též hanácká dálnice - do 31. prosince 2015 rychlostní silnice R46) je dálnice, která vede z Vyškova přes Prostějov do Olomouce, kde končí a napojuje se do silniční sítě.\n\nDálnice D46 je zcela dokončená dálnice vedoucí z Vyškova přes Prostějov do Olomouce. Je dlouhá 38 km a je v celé své délce čtyřpruhová.\n\nPo dálnici je v úseku od Vyškova po Olomouc, přesněji od začátku dálnice po mimoúrovňovou křižovatku Slavonín, vedena evropská silnice E462.\n\nDálnice D46 začíná jihovýchodně od města Vyškov na mimoúrovňové křižovatce Vyškov-východ, kde se odděluje od dálnice D1. Od křižovatky vede směrem na sever kolem Vyškova, přičemž překračuje řeku Hanou. Poté se stáčí k severovýchodu a pokračuje dlouhým rovným úsekem s cementobetonovým povrchem, který je vystavěn i jako záložní ranvej letiště Vyškov. Následně se přibližuje k bývalé silnici I/46 (dnes silnice III/0462) a v její těsné blízkosti vede až k Prostějovu.\n\nProstějov dálnice prochází skrz jeho předměstí západně od středu města. Průtah začíná ostřejší pravotočivou zatáčkou na jižním předměstí, která přechází ve 180 m dlouhý most přes železniční trať Nezamyslice - Olomouc. Poté se dálnice stáčí na sever, kde severovýchodně od středu města vede po 794 m dlouhé estakádě Haná, po které překonává podruhé železniční trať Nezamyslice - Olomouc a říčku Hloučelu. Na estakádu Haná navazuje východní obchvat Držovic, přičemž dálnice současně přechází přes říčku Romže. Severovýchodně od Držovic se dálnice opět přiblíží k bývalé silnici I/46 (dnes silnice III/0462) a v její těsné blízkosti vede až k Olomouci. Před Olomoucí dálnice dálnice D46 prochází mimoúrovňovou křižovatkou Slavonín, na níž se kříží s dálnicí D35. Asi 0,5 km za křižovatkou, na okraji olomouckého předměstí, dálnice končí a přechází v silnici I/46.\n\nDálnice je postavena v pěti různých kategoriích, a to v kategorii R 22,5/100 v úseku od začátku dálnice po mimoúrovňovou křižovatku Drysice, v kategorii S 22,0/100 od mimoúrovňové křižovatky Drysice v úseku dlouhém asi 1 km po obec Želeč, v kategorii S 22,5/100 v krátkém asi 0,5 km dlouhém úseku kolem pískovny u obce Želeč, v kategorii S 21,5/100 od želečské pískovny po hranice okresů Prostějov a Olomouc (tj. asi 1 km severně od mimoúrovňové křižovatky Olšany u Prostějova) a v kategorii S 20,5/100 od hranice okresů Prostějov a Olomouc po konec dálnice.\n\nPrvní úvahy o dálnici D46 se objevují na začátku 60. let 20. století, tehdy však ještě jako o rychlostní silnici R46. Součástí sítě dálnic a rychlostních silnic se stala v roce 1963 přijetím koncepce dlouhodobého rozvoje silniční sítě a místních komunikací. Již od počátku byla plánována jako čtyřpruhová rychlostní silnice v úseku Vyškov – Prostějov – Olomouc.\n\nVýstavba dnešní dálnice D46 byla zahájena v roce 1972 stavbou necelé 3 km dlouhého úseku z Olomouce po hranici okresů Olomouc a Prostějov (tj. přibližně do místa, kde dálnice přemosťuje silnici č. III/5709). V průběhu 70. let 20. století byly postupně zahájeny stavby všech úseků mezi Prostějovem a Olomoucí a s výjimkou úseku okolo želečské pískovny i všech úseků mezi Drysicemi a Žešovem.\n\nPrvním úsekem otevřeným pro veřejnost byl 2,5 km dlouhý úsek mezi od Olomouce po hranici okresů Prostějov a Olomouc zprovozněný v roce 1974. V roce 1975 následovalo zprovoznění navazujícího úseku tvořícího obchvat Olšan u Prostějova a v roce 1977 dalšího navazujícího úseku od Olšan u Prostějova po Držovice. Mezitím, v roce 1976 byly dány veřejnosti do užívání úseky mezi Kelčicemi a mimoúrovňovou křižovatkou Prostějov-jih, na které navázaly do úseky od Kelčic po želečskou pískovnu zprovozňěné postupně do roku 1979. Do roku 1980 tak byly zprovozněny dva souvislé, avšak navzájem nepropojené, úseky, a to první mezi obcí Želeč a mimoúrovňovou křižovatkou Prostějov-jih a druhý mezi Držovicemi a Olomoucí.\n\nStavba zbývajících úseků dálnice, tedy úsek od Vyškova po želečskou pískovnu a průtah Prostějovem, byly po jednotlivých dílčích úsecích postupně zahájeny v průběhu 80. let 20. století (s výjimkou krátkého úseku mezi Drysicemi a želečskou pískovnou, který byl zahájen již v 70. letech 20. století). Zprovoznění těchto úseků dálnice probíhalo rovněž postupně. Jako první byla v roce 1981 zprovozněn úsek mezi Drysicemi a želečskou pískovnou. Ten však na žádnou již zprovozněnou část dálnice nenavazoval, protože od nejbližší již zprovozněné části jej dělil asi 0,5 km dlouhý dosud nezprovozněný úsek kolem želečské pískovny. Do roku 1989 pak byly postupně zprovozněny navazující úseky od Drysic po Vyškov a celý úsek tvořící průtah Prostějovem. Do roku 1990 tedy byly v provozu dva souvislé úseky dálnice, a to úsek od Vyškova po želečskou pískovnu a úsek od želečské pískovny po Olomouc. Poslední dva úseky, východní obchvat Vyškova včetně provizorního napojení na dálnici D1 a úsek kolem želečské pískovny byly zprovozněny v roce 1992.\n\nOd dokončení byla dálnice předmětem dvou větších stavebních úprav. První z nich je stavba mimoúrovňové křižovatky Slavonín, při níž byl modernizován i přilehlý úsek dálnice D46. Stavba křižovatky byla zahájena spolu se stavbou části dálnice D35 v roce 1999 a křižovatka byla zcela zprovozněna v roce 2003. Druhá stavební úprava se týkala nahrazení dosavadního provizorního napojení dálnice D46 na dálnici D1 u Vyškova mimoúrovňovou křižovatkou Vyškov-východ. Stavba křižovatky byla zahájena v roce 2001 spolu s úsekem dálnice D1 od Vyškova k Mořicím a byla zcela zprovozněna v roce 2005.\n\nDálnice D46 je podle současné koncepce dálniční sítě dokončena v celé své délce. Všechny připravované projekty se tudíž týkají pouze stavebních úprav již hotových úseků.\n\nDálnice D46 je, coby převedená rychlostní silnice R46, dálnicí II. třídy, a splňuje tudíž pouze mírnější normy a požadavky. Ředitelství silnic a dálnic však plánuje postupnou úpravu dálnic II. třídy tak, aby se jejich úroveň sjednotila s úrovní dálnic I. třídy. Při jednotlivých větších rekonstrukcích tak bude dálnice současně upravována podle norem a požadavků pro dálnice I. třídy.\n\nNa rozdíl od jiných dálnic II. třídy však probíhá modernizace dálnice D46 již nyní. Tato modernizace byla zahájena, když dálnice byla vedena ještě jako rychlostní silnice R46, a jejím cílem je odstranit bodové závady, které neodpovídají požadavkům kladeným na (dřívější) rychlostní silnice, tj. požadavkům kladeným na dálnice II. třídy, a to zejména rozšíření mimoúrovňových křižovatek o odbočovací a připojovací pruhy a úprava vedení spojovacích ramp. V roce 2015 byla dokončena modernizace mimoúrovňové křižovatky Brodek u Prostějova (exit 13). Před zahájením (tj. s pravomocným stavebním povolením) jsou modernizace mimoúrovňové křižovatky Drysice (exit 7) a mimoúrovňové křižovatky Prostějov-jih (exit 22). U ostatních mimoúrovňových křižovatek bylo vydáno pravomocné územní rozhodnutí a probíhá buď výkup potřebných pozemků nebo stavební řízení.\n\nPoužití dálnice je zpoplatněno, a to jak v systému časového zpoplatnění tak i v systému elektronického mýtného.\n\nV systému časového zpoplatnění je dálnice D46 zpoplatněna v celé své délce, tedy od mimoúrovňové křižovatky Vyškov-východ (exit 1) po konec dálnice za mimoúrovňovou křižovatkou Slavonín (exit 37). V systému elektronického mýtného je dálnice D46 zpoplatněna rovněž v celé své délce, tedy od mimoúrovňové křižovatky Vyškov-východ (exit 1) po konec dálnice v Olomouci za mimoúrovňovou křižovatkou Slavonín (exit 37).\n\nPoužití dálnice D46 je zpoplatněno od 1. ledna 1995, tedy od zavedení poplatků za užívání dálnic a silnic dálničního typu. V době zavedení zpoplatnění byla dálnice D46 zpoplatněna pouze v úseku od mimoúrovňové křižovatky Vyškov-východ (exit 1) po dnešní mimoúrovňovou křižovatku Hněvotín (exit 37). Koncový úsek v Olomouci od dnešní mimoúrovňové křižovatky Hněvotín po konec dálnice zpoplatněn nebyl..\n\nOd svého zavedení bylo zpoplatnění dálnic a silnic dálničního typu předmětem několika změn, které se projevily i na míře zpoplatnění dálnice D46.\n\nNejdříve bylo dodatečně zpoplatněno i použití úseku od dnešní mimoúrovňové křižovatky Hněvotín (exit 37) po konec dálnice v Olomouci. Dálnice D46 tak byla zpoplatněna v celé své délce.\n\nNejvýraznější změnou bylo opuštění dosavadního jednotného systému zpoplatnění prostřednictvím poplatku za užívání dálnic a silnic dálničního typu a od 1. ledna 2007 jeho nahrazení dvěma systémy zpoplatnění, a to systémem časového zpoplatnění a systémem elektronického mýta. V obou systémech je dálnice D46 zpoplatněna ve stejném rozsahu, a to od mimoúrovňové křižovatky Vyškov-východ (exit 1) po konec dálnice v Olomouci za mimoúrovňovou křižovatkou Slavonín. Neexistuje tedy úsek dálnice D46, jehož užití by bylo v jednom systému zpoplatněno a v druhém nikoliv.\n\nSoučástí dálnice D46 je několik významných staveb.\n\nÚsek dálnice cca mezi 2. a 4. kilometrem je tzv. rozšířený úsek dálnice. Jde o o 2400 m dlouhý úsek mezi Vyškovem a Pustiměří, který je postaven tak, aby v případě potřeby mohl sloužit jako záložní vzletová a přistávací dráha letiště Vyškov. Tento úsek je charakteristický cementobetonovým povrchem a absencí středního dělícího pásu, který je nahrazen odnímatelným zádržným systémem, jakož i odstavnými plochami (tzv. stojánkami) pro letadla po levé straně dálnice (ve směru staničení). Samotné letiště Vyškov se přitom nachází v těsné blízkosti dálnice, pročež je viditelná jak jeho hlavní zatravněná vzletová a přistávací dráha, tak i zázemí letiště.\n\nNa 26. kilometru dálnice se nachází estakáda Haná v Prostějově, která se se svou délkou 794 m řadí mezi nejdelší dálniční mosty v České republice. Estakáda začíná (ve směru staničení dálnice) na východním předměstí Prostějova v průmyslovém areálu. Postupně přemosťuje několik železničních vleček, ulic, železniční trať Nezamyslice - Olomouc a říčku Hloučelu. Její stavba byla zahájena v roce 1984 a zprovozněna byla v roce 1989.\n\nPoslední významou stavbou dálnice je mimoúrovňová křižovatka Slavonín. Tato křižovatka je totiž v České republice zatím jedinou dálniční TOTSO křižovatkou, neboli mimoúrovňovou křižovatkou, na které projetí v přímém směru znamená změnu silnice a směru jízdy, tedy odbočení. Při příjezdu ke křižovatce po dálnici D46 ve směru od Vyškova se přímý směr stáčí na východ a připojuje se na dálnici D35 ve směru na Lipník nad Bečvou, přičemž pro setrvání na dálnici D46 ve směru na Olomouc je nutno odbočit na spojovací rampu. Pro úplnost, z opačného směru, tedy při příjezdu po dálnici D35 ve směru od Lipníku nad Bečvou se o TOTSO křižovatku nejedná, neboť průběžné jízdní pruhy pokračují stále jako dálnice D35 ve směru na Hradec Králové a pro pokračování po dálnici D46 ve směru na Vyškov je nutno odbočit.\n\n"}
{"id": "144056", "url": "https://cs.wikipedia.org/wiki?curid=144056", "title": "Uşak", "text": "Uşak\n\nUşak, (z \"Uşşak\" zmenající „milenci“; alternativní zápis: Ušak) je město Egejském regionu v Turecku, hlavní město Uşacké provincie. Nachází se 210 km od Izmiru a těží ze své polohy mezi centrální Anatolií a Egejským mořem. V roce 2009 žilo ve městě 176 717 obyvatel. Město je proslulé především tradiční výrobou koberců.\n\n"}
{"id": "144059", "url": "https://cs.wikipedia.org/wiki?curid=144059", "title": "Zikmund Polášek", "text": "Zikmund Polášek\n\nZikmund Polášek (26. dubna 1877 Slavonice – 2. června 1933 Slaný) byl český houslista, skladatel a hudební pedagog.\n\nPocházel z hudebnické rodiny. Po studiích na Varhanické škole v Brně, kde toho času působil Leoš Janáček, přešel na Pražskou konzervatoř do houslové třídy nestora českých houslistů a pedagoga světového formátu Prof. Otakara Ševčíka a hudebního skladatele Vítězslava Nováka. Po absolutoriu konzervatoře a nástupu do vojenské služby se stal sólistou a koncertním mistrem v Krakově. V letech 1902–1912 působil v mnoha předních orchestrech své doby. Byl členem opery ve Varšavě, symfonického orchestru ve Lvově, České filharmonie a Národního divadla v Praze. Byl pedagogicky činný na \"Musikschule für Kärnten\" v Klagenfurtu a ve slovinském Kranji. V Lublani bylo vydáno i několik jeho drobnějších skladeb pro housle a klavír. V roce 1912 se však rozhodl vrátit se do Čech, kde se stal až do své smrti ředitelem hudební školy ve Slaném.\n\nSkladatelské dílo není příliš rozsáhlé. V rukopise zanechal několik klavírních skladeb (\"Polonéza\"). Tiskem vyšla v Jugoslávii \"Uspávanka pro housle\" a \"Jihoslovanské národní písně\" pro housle a klavír.\n\n\n"}
{"id": "144064", "url": "https://cs.wikipedia.org/wiki?curid=144064", "title": "Norman Davies", "text": "Norman Davies\n\nIvor Norman Richard Davies (* 8. června, 1939, Bolton, Spojené království) je britský historik velšského původu, který se ve svých pracích zaměřil na historii Polska, Evropy a Britských ostrovů. \n\nDavies vystudoval historii na Magdalen College (University of Oxford). Chtěl získat doktorát v Sovětském svazu, nedostal však vstupní víza. Místo SSSR zvolil Jagelonskou univerzitu v Krakově, kde se zabýval Sovětsko-polskou válkou.\n\nV roce 1985 Davies přednášel jako host na Stanfordově univerzitě, kde se ucházel o stálé místo. \nV lednu 1986 však členové katedry historie jeho žádost poměrem hlasů 12:11 zamítli. Jedním z důvodů byly spory o Daviesův pohled na polsko-židovské vztahy a problematiku holokaustu. Davies univerzitu zažaloval, soud prvního stupně i odvolací soud však jeho žalobu zamítly.\n\n\n\n"}
{"id": "144065", "url": "https://cs.wikipedia.org/wiki?curid=144065", "title": "Milan Kňažko", "text": "Milan Kňažko\n\nMilan Kňažko (* 28. srpna 1945 Horné Plachtince) je slovenský herec, od počátku 90. let politik, spoluzakladatel VPN a HZDS, za které působil jako ministr zahraničních věcí Slovenska a místopředseda slovenské vlády, pak politik odštěpeneckých stran ADS, DEÚS a DÚ, od roku 1998 politik SDK (později SDKÚ) a ministr kultury Slovenska, později ředitel televize JOJ.\n\nPo skončení průmyslové školy stavební studoval herectví na VŠMU v Bratislavě. V letech 1968 – 1970 byl na stipendiu na Mezinárodní divadelní akademii v Nancy (Francie). V letech 1970 – 1971 byl členem Činoherního souboru Divadelního studia (Divadlo na Korze). Od roku 1971 byl členem Nové scény a od roku 1985 do roku 1989 členem činoherního souboru SND. Stal se zasloužilým umělcem. Od ledna do června 1990 byl děkanem Divadelní fakulty VŠMU. V listopadu 2002 se stal prezidentem Mezinárodního filmového festivalu Bratislava. Od ledna 2003 do února 2007 byl generálním ředitelem TV JOJ. Je třikrát ženatý a má tři děti.\n\nV říjnu 1989, po podpisu petice \"Několik vět\", jako první a jediný umělec v bývalé ČSSR vrátil titul zasloužilý umělec jako výraz nesouhlasu s politikou tehdejšího režimu. V listopadu 1989 byl spoluorganizátorem a moderátorem listopadových mítinků v Bratislavě. Vstoupil do politického dění jako představitel hnutí Verejnosť proti násiliu a stal se poradcem prezidenta ČSFR Václava Havla v Praze.\n\n29. listopadu 1989 se účastnil společné porady VPN a českého Občanského fóra, kde se formálně rozhodlo o tom, že VPN je výlučným představitelem občanského hnutí na Slovensku a že obě republiková hnutí budou úzce spolupracovat, přičemž cílem je demokratická československá federace.\n\nVe volbách roku 1990 byl zvolen za VPN do Sněmovny lidu (volební obvod Středoslovenský kraj). Zastával tehdy vládní funkci. V první vládě V. Mečiara byl od června do září 1990 nejprve ministrem bez portfeje, pak od září 1990 do dubna 1991 byl ministrem mezinárodních vztahů SR v rámci federace. Šlo o nově zřízený rezort, který neměl svůj protějšek v české vládě. Historik Jan Rychlík považuje vznik tohoto ministerstva za projev snahy slovenské vlády postupnými kroky posilovat roli Slovenska jako subjektu mezinárodního práva. Kňažkovo první ministerské angažmá skončilo na jaře 1991, kdy Vladimír Mečiar ztratil premiérský post a kdy se hnutí VPN rozložilo. V rámci rozkolu ve VPN přestoupil do HZDS Vladimíra Mečiara a za tuto formaci zasedal i po zbytek funkčního období ve federálním parlamentu. Ve Federálním shromáždění setrval do voleb roku 1992.\n\nVe volbách v roce 1992 byl za HZDS zvolen do Slovenské národní rady, která se pak od roku 1993 transformovala v parlament samostatného Slovenska (Národní rada Slovenské republiky). Zároveň se spolu s návratem Vladimíra Mečiara do křesla předsedy slovenské vlády dostal opětovně i do vládních funkcí. V druhé vládě Vladimíra Mečiara byl od června 1992 do března 1993 ministrem zahraničních věcí Slovenska (do prosince 1992 coby ministr mezinárodních vztahů Slovenska v rámci ČSFR). V téže vládě byl zároveň jejím místopředsedou. Po dobu výkonu vládních postů neuplatňoval poslanecký mandát.\n\nPozději se rozešel s HZDS. V březnu 1993 opustil vládu a založil formaci Aliancia demokratov Slovenska. Šlo o první výrazný rozkol v HZDS. Aliancia demokratov Slovenska o rok později vplynula do strany Demokratická únia Slovenska, za níž byl Kňažko v parlamentních volbách na Slovensku roku 1994 zvolen poslancem Národní rady Slovenské republiky a v níž působil jako místopředseda. V průběhu funkčního období spolu s ní vplynul do strany DÚ, která se pak integrovala do Slovenské demokratické koalice, za níž byl zvolen v parlamentních volbách na Slovensku roku 1998.\nPo volbách v roce 1998 vznikla první vláda Mikuláše Dzurindy. V ní byl v letech 1998-2002 ministrem kultury SR za SDK. V roce 2000 přešel z SDK do nové strany Slovenská demokratická a křesťanská unie.\n\nDne 29. listopadu 2013 oznámil svou oficiální kandidaturu do voleb na prezidenta Slovenské republiky. Ve volbách roku 2014 získal 12,86 % hlasů a nepostoupil do druhého kola.\n\n\n\n"}
{"id": "144067", "url": "https://cs.wikipedia.org/wiki?curid=144067", "title": "Ivan Palúch", "text": "Ivan Palúch\n\nIvan Palúch (20. června 1940 Zvolen – 3. července 2015 Martin) byl slovenský herec.\n\nByl členem Krajského divadla ve Spišské Nové Vsi (1960–1963) a činohry DJZ v Prešově (1963–1966). V letech 1968–1986 byl ve svobodném povolání. Od roku 1986 byl členem DJGT ve Zvoleně. V penzi žil v Banské Bystrici. Proslavil se především díky televiznímu seriálu \"Adam Šangala\". Měl tři syny: Ivana, Martina a Petra a dceru Markétu.\n\n"}
{"id": "144078", "url": "https://cs.wikipedia.org/wiki?curid=144078", "title": "Loupež", "text": "Loupež\n\nLoupež je trestný čin (zvlášť závažný zločin), kterým pachatel usiluje o získání cizí věci násilím či pohrůžkou okamžitého vykonání násilí. V českém právu v nyní účinném trestním zákoníku (zákon č. 40/2009 Sb., ve znění pozdějších předpisů) je loupež upravena v ustanovení § 173. Pachatel se tohoto trestného činu dopustí tehdy, pokud \"proti jinému užije násilí nebo pohrůžky bezprostředního násilí v úmyslu zmocnit se cizí věci\".\n\nTrestný čin loupeže je namířen proti svobodě lidského rozhodování a zároveň i proti majetku. Ochrana svobody lidského rozhodování je současnou právní úpravou u loupeže pociťována jako hlavní objekt trestného činu a ochrana majetku jako vedlejší (méně významný) objekt, a proto je tento trestný čin zařazen v hlavě druhé zvláštní části trestního zákoníku mezi trestné činy proti svobodě a právům na ochranu osobnosti, soukromí a listovního tajemství (na rozdíl od např. trestného činu krádeže, který je upraven hlavě páté trestního zákoníku upravující trestné činy proti majetku).\n\nVe slangu používaném kriminální subkulturou, ale i policisty a dalšími osobami působícími v orgánech činných v trestním řízení bývá loupež označována jako „elpaso“, když tento výraz vychází ze fonetické podoby zkratky loupežného přepadení (LP, eLPé, eLPíčko, eLPí) pozměněné a doplněné do jména amerického města El Paso.\n\nZákonné znaky loupeže jsou naplněny již vykonáním násilí či pohrůžky bezprostředního násilí v úmyslu zmocnit se cizí věci, pachatel z tohoto hlediska nemusí svého záměru věc získat vůbec dosáhnout. Trestný čin loupeže je speciálním ve vztahu k trestnému činu vydírání v tom, že násilí či pohrůžka bezprostředního násilí směřuje ke získání cizí věci. Pokud by jednání pachatele bylo zaměřeno na omezení svobody rozhodování poškozeného v jiném směru, usiloval by ho přimět k jinému jednání než vydat věc, která není pachatele, jednalo by se o trestný čin vydírání. O tento trestný čin by šlo i v případě, pokud by pohrůžka násilí nebyla bezprostřední a byla by zaměřena do vzdálenější doby v budoucnosti.\n\nLoupež je třeba odlišovat od trestného činu krádeže vloupáním. Při takové krádeži se pachatel také zmocňuje cizí věci, avšak činí tak bez předchozího působení na poškozeného. Vloupání znamená, že vnikne do uzavřeného prostoru lstí, nedovoleným překonáním uzamčení nebo překonáním jiné jistící překážky s použitím síly. V tomto směru pojmy krádeže vloupáním a loupeže bývají v běžném jazyce a ve sdělovacích médiích zaměňovány, stejně tak jako označení pachatelů takových trestných činů (pachatel loupeže je lupič a pachatel krádeže je zloděj).\n\nPokud se pachatel již zmocní cizí věci a až následně a bezprostředně po činu (např. je-li přistižen) se ji pokusí si uchovat násilím nebo pohrůžkou bezprostředního násilí, jde opět o krádež, ne loupež. Pokud se pachatel zmocňuje věci, kterou má poškozený na sobě nebo při sobě, jedná o krádež tehdy, pokud předmětnou věc získá bez použití razantnějšího násilí (např. nečekaně vytrhne z ruky kabelku). Pokud však poškozený věc pevně drží a dojde k určitému přetahování, při němž je násilné působení pachatele razantnější povahy, je třeba takový skutek již posoudit jako trestný čin loupeže.\n\nZa spáchání trestného činu loupeže trestní zákoník stanoví trest odnětí svobody na 2 léta až 10 let.\n\nDále v kvalifikovaných skutkových podstatách vymezuje okolnosti podmiňující uložení trestu v přísnější sazbě:\n\n"}
{"id": "144080", "url": "https://cs.wikipedia.org/wiki?curid=144080", "title": "Dražice (Benátky nad Jizerou)", "text": "Dražice (Benátky nad Jizerou)\n\nDražice () je vesnice v údolí Jizery v okrese Mladá Boleslav. Je částí města Benátky nad Jizerou. V roce 2011 zde trvale žilo 412 obyvatel.\n\n\nV obci sídlí průmyslový podnik zabývající se výrobou ohřívačů vody neboli bojlerů Družstevní závody Dražice - strojírna založený zde v roce 1956.\n\n\nVe zříceninách hradu je čarovná železná hůl, která sama od sebe tluče o zem v místě, kde je uložen poklad. Hůl si půjčuje čert, který s ní v pekle bije hříšníky.\n"}
{"id": "144083", "url": "https://cs.wikipedia.org/wiki?curid=144083", "title": "Bučovice (rozcestník)", "text": "Bučovice (rozcestník)\n\nNázev Bučovice má více sídel:\n"}
{"id": "144087", "url": "https://cs.wikipedia.org/wiki?curid=144087", "title": "Hory", "text": "Hory\n\nNázev Hory se vztahuje na více míst:\n\n\nMůže to být i název sídla:\n\nnebo se vyskytovat v názvu sídla:\n\n"}
{"id": "144092", "url": "https://cs.wikipedia.org/wiki?curid=144092", "title": "Pohoří (rozcestník)", "text": "Pohoří (rozcestník)\n\nPohoří má více významů:\n\nGeografický pojem\n\n\nSídelní útvar:\n\n"}
{"id": "144094", "url": "https://cs.wikipedia.org/wiki?curid=144094", "title": "Javor (rozcestník)", "text": "Javor (rozcestník)\n\nNázev Javor se může vztahovat na:\n\n\n\n\n"}
{"id": "144101", "url": "https://cs.wikipedia.org/wiki?curid=144101", "title": "Ath", "text": "Ath\n\nAth (nizozemsky \"Aat\", pikardsky \"Ât\", valonsky \"Ate\") je frankofonní město v Belgii. Nachází se ve Valonském regionu a je správním centrem jednoho z arrondissementů provincie Henegavsko. Počet obyvatel města činí necelých 29 000. Ath leží na soutoku řek Východní a Západní Dender.\n\nV Athu se každý rok čtvrtý víkend v srpnu koná tradiční slavnost \"Ducasse\".\n\nArcheologické nálezy dokazují, že v oblasti města Ath existovalo několik galorománských osad.\nDějiny města však začínají až kolem roku 1160, kdy henegavský hrabě Balduin IV. odkoupil část půdy od svého vazala Gillesa de Trazegnies.\nO několik let později nechal Balduin k obranným účelům vybudovat věž \"Burbant\", která je zachována dodnes.\nNové město brzy získalo svá práva a díky tržnici vybudované roku 1325 na náměstí \"Grand-Place\" začalo přitahovat obyvatele z okolí.\nV letech 1330–1350 bylo vybudováno první opevnění a kvůli nárůstu počtu obyvatel brzy přibyla další hradba, jejíž stavba byla dokončena na konci 14. století.\n\nV 15. století žilo v Athu přibližně 5000 obyvatel.\nMěsto bylo obchodním centrem a přitahovalo obchodníky z okolí.\nKaždý čtvrtek se ve městě konal (a dodnes koná) trh a další významnou událostí byl každoroční výroční trh.\nDalším zdrojem příjmů byla výroba lněných tkanin, sukna, kožešin a luxusního zboží (zlatnické výrobky, umělecký nábytek, skulptury).\n\nRoku 1667 byl Ath za jediný den dobyt armádou Ludvíka XIV. a stal se prvním městem Španělského Nizozemí pod francouzskou nadvládou.\nV letech 1668–1674 nechal francouzský vojenský architekt Vauban vybudovat nové opevnění.\nJeho součástí bylo nejméně osm bašt, které byly vzájemně spojené kurtinami.\nKurtiny byly chráněny klešťovými hradbami a polokruhovými baštami.\nToto opevnění bylo zbouráno po obléhání Athu v roce 1745.\n\nNa konci 18. století měl Ath přibližně 7300 obyvatel, avšak v první polovině 19. století došlo k poklesu počtu obyvatel.\nRoku 1824 v Athu Nizozemci vybudovali tvrz \"Féron\", a město tak opět získalo strategický význam.\nO několik let později byly zbourány městské hradby, a tím se uvolnilo místo pro výstavbu továren a obytných zón, které byly nutné vzhledem ke zvyšování počtu obyvatel.\nV letech 1850–1914 město zaznamenalo další období růstu díky dřevařskému průmyslu, agroprůmyslu (pivovary, mlýny) a textilnictví.\n\nVe 20. století většina těchto průmyslových odvětví ztratila na významu a do popředí se dostaly obchodní, administrativní a vzdělávací aktivity.\n\n\n\n"}
{"id": "144102", "url": "https://cs.wikipedia.org/wiki?curid=144102", "title": "Hartmann", "text": "Hartmann\n\nPříjmení nebo křestní jméno Hartmann nebo také Hartman, pocházející z němčiny, mají nebo měly tyto osobnosti:\n\n\n"}
{"id": "144105", "url": "https://cs.wikipedia.org/wiki?curid=144105", "title": "Koliba", "text": "Koliba\n\nKoliba je stavba související s \"karpatským salašnictvím\". V Beskydech kurlok, je název stavby nalézajícího se v salaši, která slouží jako sezónní obydlí pastýřů a jako prostor, v němž jsou jimi zpracovávány mléčné produkty a uchovávány předměty denní potřeby. Jde o dům bez komínu, s otevřeným ohništěm, z něhož kouř vychází přímo mezerami mezi trámy srubu a spárami ve střeše. Na území někdejšího Československa byly koliby rozšířené v karpatské části (Beskydy, Javorníky, Vsetínské vrchy, Hostýnské vrchy, Vizovické vrchy, Bílé Karpaty). Koliby v nejpůvodnější podobě se na našem území nedochovaly, dnes jsou nesprávně tímto jménem nazývány stylové restaurace.\n\nNejstarší doklady o existenci koliby na území českých zemí pocházejí ze 17. století.\n\nMezi kolibami převládají koliby roubené, později se stavěly i koliby prkenné, jež byly skládací a daly se přenášet. Bývají buď jednoprostorové nebo dvouprostorové. Přední, vstupní část se nazývá „koliba“, zadní „\"komárnik\"“ či „\"komora\"“. V „\"kolibě\"“ bývá otevřené ohniště („\"vatra\"“), na němž bývá připravována strava a zpracovávány mléčné výrobky (sýr). Obvykle se zde nacházejí i lavice na spaní. Zadní část poté slouží jako překladiště hotových mléčných produktů a nástrojů k jejich výrobě. Bývá zde i police na sušení sýra („\"podišiar\"“). Koliba byla jednoduchá stavba z podřadného materiálu. Koliba = sezónní stavba, byla využívána zejména v období od 24. dubna do 28. září. Období mezi těmito daty se nazývá pastevní sezónou.\n\nMimo stabilních kolib existují i ty, které jde přepravovat z místa na místo (na kolech, saních nebo nosítkách). Jako koliby pak bývají někdy označovány i jiné sezónní přístřešky (např. dřevorubců apod.)\n\n"}
{"id": "144109", "url": "https://cs.wikipedia.org/wiki?curid=144109", "title": "Antonín Strnadel", "text": "Antonín Strnadel\n\nAntonín Strnadel (10. května 1910 Trojanovice – 31. října 1975 Praha) byl český malíř, grafik a ilustrátor, profesor VŠUP. V roce 1967 mu byl propůjčen titul národní umělec.\n\nJako malíř zachytil velké množství valašských lidových staveb, jejich interiér, nábytek, nářadí pastýřů a jejich život na salaši.\n\nAntonín Strnadel má památník v Novém Hrozenkově.\nJeho mladším bratrem byl český spisovatel Josef Strnadel.\n\nStrnadelova knižní ilustrace \"Nevěsta\" vyšla v roce 2015 na poštovní známce (č. 869, 27 Kč) v rámci série „Umělecká díla na známkách“.\n\n\n"}
{"id": "144113", "url": "https://cs.wikipedia.org/wiki?curid=144113", "title": "Kálmán Kánya", "text": "Kálmán Kánya\n\nKálmán Kánya (1869, Sopron – 1945, Budapešť), ministr zahraničí Maďarska v éře regenta Miklóse Horthyho. Účastnil se návštěvy maďarské vládní delegace u Adolfa Hitlera přibližně měsíc před Mnichovskou dohodou, kde se Maďarsko zavázalo podílet se na vojenském napadení Československa, tzv. plánu „Fall Grün“.\n\n"}
{"id": "144115", "url": "https://cs.wikipedia.org/wiki?curid=144115", "title": "EMI", "text": "EMI\n\nEMI (oficiálně ', původně zkratka pro ', často zkracována jako ' a ') bylo britské nadnárodní hudební vydavatelství a nahrávací společností spadající do velké světové čtyřky Major labelů. V roce 2011 bylo EMI prodáno společnostem Universal Music Group a Sony BMG.\n\n"}
{"id": "144118", "url": "https://cs.wikipedia.org/wiki?curid=144118", "title": "Triceratops", "text": "Triceratops\n\nTriceratops (neboli „třírohá tvář“) je druhý historicky popsaný (1889) rohatý dinosaurus (první byl rod \"Monoclonius\" již roku 1876); zároveň je i nejpopulárnějším a jedním z největších zástupců své skupiny.\n\n\"Triceratops\" byl robustní čtyřnohý býložravec, jehož výška v nejvyšším bodě zad činila až 3 m, délka až kolem 9 metrů a hmotnost kolem sedmi až třinácti nebo dokonce čtrnácti tun. Podle jiných odhadů dosahovali zástupci druhů \"T. horridus\" i \"T. prorsus\" délky kolem 8 metrů a hmotnosti asi 9000 kg. Jedna z největších lebek triceratopse je v současnosti preparována v Kanadském muzeu přírody (exemplář s kat. ozn. \"CMNFV 56508\"). Byl tedy zároveň jedním z největších známých rohatých dinosaurů (ceratopsidů). Je však pravděpodobné, že jeho evoluční předek \"Eotriceratops xerinsularis\", popsaný v roce 2007, byl ještě větší (délka možná až 12 metrů). Podobně jako ostatní rohatí dinosauři i \"Triceratops\" žil s velkou pravděpodobností ve stádech.\n\nNa obličejové části měl tři rohy dlouhé přes jeden metr. Výrazný týlní štít tvořila pevná kost, která možná sloužila k obraně před predátory nebo také jako ozdoba důležitá při sexuálním ceremoniálu. Týlní štít je ojedinělý i mezi rohatými dinosaury - je celistvý, zatímco jiné druhy měly často štíty s dvěma otvory uprostřed. Měl také jednu z největších lebek ze všech známých dinosaurů, velkou asi jako čtvrtina jeho těla (délka až 2,4 metru). Převážnou část lebky triceratopse však tvořil prázdný prostor, který sloužil jako ochranná vrstva mozku při nárazech. Jedna strana zubů měla měkčí sklovinu, takže se při žvýkání opotřebovávala rychleji a chrup zůstával neustále ostrý. V roce 2002 byla objevena nádherně zachovaná fosilie triceratopse ve Wyomingu. Podle otisků kůže mohl být tento dinosaurus vybaven velkými štítky s vystupujícími ostny. Hlava triceratopsů s dlouhými nadočnicovými rohy byla velmi dobře vyvážena a mohla sloužit jako prostředek aktivní obrany před útoky velkých predátorů, zejména druhu \"T. rex\". Triceratops mohl na dotírajícího teropoda útočit z rozběhu se skloněnou hlavou.\n\"Triceratops\" žil až na samém konci druhohor (asi před 68-66 miliony let) na severozápadním území dnešních Spojených států amerických (zejména státy Montana, Jižní Dakota a Wyoming). Tento rod je často spojován s rodem \"Tyrannosaurus\", který ho podle některých deformací na fosiliích (otisk zubů na pánevních kostech apod.) prokazatelně lovil nebo pojídal jeho zdechliny. Triceratopsové byli na konci křídy velmi početným rodem a například v rámci souvrství Hell Creek na území dnešní východní Montany byli nejpočetnějším rodem dinosaurů vůbec (a to před rodem \"Tyrannosaurus\" a \"Edmontosaurus\"). Velmi početný byl také v ekosystémech souvrství Lance. Triceratops vyhynul společně s ostatními neptačími dinosaury na samotném konci křídové periody, asi před 66 miliony let, a patří tak k vůbec posledním druhohorním dinosaurům. Velmi vzácně jsou objevovány také hromadné nálezy (tzv. bonebeds) triceratopsů, například v roce 2005 byli takto objeveni tři jedinci v souvrství Hell Creek v Montaně.\n\n\nTriceratops je jedním z ikonických dinosaurů, proto bývá často zpodobňován. Objevuje se již v románu \"Ztracený svět\" z roku 1912 a ve filmech. Významnou úlohu měl také v knize a filmu \"Jurský park\". Objevil se již v prvním dílu fiktivně-dokumentárního seriálu \"Prehistorický park\". Triceratops se štětinami na těle (dle moderního pohledu) se objevuje také v knize \"Poslední dny dinosaurů\".\n\n\n"}
{"id": "144120", "url": "https://cs.wikipedia.org/wiki?curid=144120", "title": "Lysá", "text": "Lysá\n\nNázev Lysá má více sídel:\n\n\n\n"}
{"id": "144121", "url": "https://cs.wikipedia.org/wiki?curid=144121", "title": "Michail Saakašvili", "text": "Michail Saakašvili\n\nMichail Nikolozis dze Saakašvili, gruzínsky მიხეილ ნიკოლოზის ძე სააკაშვილი (* 21. prosince 1967, Tbilisi), je dříve gruzínský, později ukrajinský politik. 26. července 2017 mu bylo ukrajinské občanství, kterého nabyl v roce 2015, dekretem prezidenta Petra Porošenka opět odňato.\n\nV letech 2004 až 2007 a 2008 až 2013 byl Saakašvili prezidentem Gruzie a předsedou strany Národní hnutí. Ve funkci nahradil 25. ledna 2004 dočasně zastupující hlavu státu Nino Burdžanadze. 25. listopadu 2007 odstoupil z funkce a byl nahrazen předsedkyní parlamentu Burdžanadze. Dne 5. ledna 2008 byl znovu zvolen prezidentem v předčasných volbách.\n\nPo svém odstoupení z funkce gruzínského prezidenta emigroval z Gruzie do USA, odkud začátkem roku 2015 přicestoval na Ukrajinu. V květnu 2015 se stal gubernátorem Oděské oblasti. Na funkci gubernátora však 7. listopadu 2016 rezignoval a obrátil se proti prezidentovi Petrovi Porošenkovi. Posléze byl zbaven ukrajinského občanství a opustil Ukrajinu. Po nelegálním návratu do země v roce 2017 kolem sebe shromáždil stoupence, zorganizoval nelegální demonstrace v Kyjevě a požadoval odstoupení prezidenta Porošenka. Od 8. prosince se několik dní nacházel ve vazební věznici. Dne 11. prosince 2017 byl však soudem zproštěn obvinění z nelegální činnosti. Až do 12. února 2018 pobýval v Kyjevě; v ten den byl na palubě soukromého letadla deportován do Polska.\n\nZa manželku má Sandru Roelofsovou, která pochází z Nizozemska. Mají dva syny, Eduarda a Nikoloza. Manželé v současnosti žijí odloučeně. Kromě rodné gruzínštiny ovládá Saakašvili velmi dobře angličtinu a francouzštinu a hovoří plynně rusky a ukrajinsky.\n\nSaakašviliho otec byl známý lékař žijící v Tbilisi, jeho matku - profesorku historie - však opustil ještě před jeho narozením. Saakašvili složil v Tbilisi maturitu roku 1984; poté nastoupil studium na elitní Vysoké škole mezinárodních vztahů v Kyjevě, kde se seznámil a spřátelil s pozdějším ukrajinským prezidentem Petrem Porošenkem. Studium ukončil roku 1992.\n\nV dalších letech studoval v cizině - ve Štrasburku, v USA na Columbia University a George Washington University, v New Yorku, v italské Florencii na Akademii evropského práva a v nizozemském Haagu na Akademii mezinárodního práva. V Haagu se také seznámil se svou budoucí manželkou Sandrou Roelofsovou, která pochází z Nizozemska. Manželé mají dva syny, Eduarda a Nikoloza. Sandra Roelofs však se synem Nikolozem v současnosti žije u rodičů ve své vlasti. Syn Eduard studuje v USA. \n\nV roce 1995 se Saakašvili vrátil do Gruzie, záhy nato byl zvolen poslancem. V letech 1998 až 1999 byl předsedou parlamentní frakce Svazu občanů prezidenta Eduarda Ševarnadzeho, který ho v roce 2000 jmenoval ministrem spravedlnosti. O rok později Saakašvili podal demisi, když předtím prezidenta obvinil z korupce. V říjnu 2003 pak Saakašviliho hnutí \"Kmara\" (Dost) donutilo Ševarnadzeho k odstoupení po tzv. \"Revoluci růží\".\n\nSaakašvili vyhrál prezidentské volby v lednu 2004 drtivou většinou 95 % hlasů. Na začátku listopadu 2007 zorganizovala gruzínská opozice, vyčítající prezidentovi odpovědnost za pokles životní úrovně a korupci, vlnu protestů. Po několika dnech byly protesty v Tbilisi násilně rozehnány policií a 7. listopadu prezident vyhlásil výjimečný stav. Následující den vypsal ve shodě s požadavky opozice předčasné prezidentské volby. 16. listopadu byl výjimečný stav odvolán. 25. listopadu Saakašvili odstoupil z funkce prezidenta a ucházel se o znovuzvolení v předčasných volbách v lednu 2008. V prvním kole předčasných prezidentských voleb vyhrál se ziskem 52,8 % hlasů a zajistil si tak nový mandát. Na druhém místě skončil opoziční kandidát Levan Gachechiladze se ziskem 27 % hlasů. Saakašvili se formálně znovu ujal funkce 20. ledna 2008. Někteří zástupci opozice, jako např. Salomé Zurabišvili, však zpochybnili spravedlnost těchto voleb.\n\nV srpnu 2008 vyhlásil Saakašvili plnou mobilizaci vojenských záloh poté, co se ruské jednotky zapojily do eskalujícího konfliktu se separatisty v Jižní Osetii. Gruzínská armáda podle zprávy pozorovatelů OBSE zaútočila nerozlišující dělostřeleckou a raketometnou palbou na správní středisko Jižní Osetie Cchinvali, při které zemřelo i několik vojáků ruských mírových sil v Jižní Osetii, na což 8. srpna 2008 Rusko reagovalo vysláním posil pro své jednotky v Jižní Osetii a zapojením do konfliktu na straně separatistů.\n\nPočátkem října 2012 prohrálo Saakašviliho politické uskupení parlamentní volby proti koalici Gruzínský sen miliardáře Bidziny Ivanišviliho. Prezident uznal porážku a oznámil, že jeho Sjednocená národní strana odchází do opozice. Po ukončení funkčního období v prezidentském křesle v roce 2013 odešel Saakašvili do zahraničí a pobýval především v USA. V Gruzii byl však obviněn z trestných činů.\n\nSaakašviliho zahraniční politika jako prezidenta Gruzie byla zaměřená na posílení vztahů s USA a na vstup Gruzie do Severoatlantické aliance (NATO), naopak vztahy s Ruskem během jeho působení značně ochladly.\n\nGenerální tajemník NATO Jaap de Hoop Scheffer 12. srpna 2008 prohlásil, že i po válce mezi Gruzií a Ruskem v srpnu 2008 platí příslib možného budoucího členství Gruzie v NATO, který aliance zemi dala na svém posledním summitu.\n\nPo skončení svého posledního prezidentského období v Gruzii v listopadu 2013 emigroval Saakašvili se svou rodinou do Spojených států amerických. Žil poté po nějakou dobu v New Yorku, a sice v městské části Brooklyn, v okrsku Williamsburg. Psal zde své paměti, byl angažován pro placené přednášky a pracoval pro jeden tzv. \"brain trust\". Až do května 2014 byl také docentem jako \"Senior Statesman\" (starší státník) na prestižní Fletcher School of Law and Diplomacy (Fletcherova škola práv a diplomacie) na Tufts University v Medfordu ve státě Massachusetts.\n\nDne 27. července 2014 zahájila gruzínská prokuratura trestní stíhání bývalého prezidenta, včetně jeho mnohých spolupracovníků, např. bývalého premiéra Vana Merabišviliho, a bývalého primátora Tbilisi Gigiho Ugulavy, za násilné potlačení demonstrací na tbiliské Třídě Rustaveli v listopadu 2007 a za zneužití pravomocí. Po určitou dobu byl Saakašvili v těchto kauzách předvoláván k podání vysvětlení jako svědek, ale spolupracovat s vyšetřujícími úřady odmítl. Nadále však patří mezi hlavní podezřelé a Gruzie požaduje jeho vydání k trestnímu stíhání od států, kde se právě zdržuje.\n\nSaakašvili je mimo jiné také podezřelý z podílu na úmrtí expremiéra Zuraba Žvaniji, jenž zemřel za podezřelých okolností následkem otravy oxidem uhelnatým.\n\n5. ledna 2018 byl gruzínským soudem v Tbilisi shledán vinným z překročení pravomocí prezidenta republiky, když udělil milost policistům odsouzeným za vraždu bankéře Sandra Girgvlianiho. Byl v nepřítomnosti odsouzen k tříletému nepodmíněnému trestu odnětí svobody.\n\nV rámci svého exilu odešel Saakašvili v roce 2015 na Ukrajinu a získal tamní občanství. Nejprve se stal poradcem prezidenta Petra Porošenka. Koncem května 2015 byl jmenován gubernátorem Oděské oblasti na jihozápadě Ukrajiny, když prezident Porošenko sesadil dosavadního gubernátora z jeho funkce. Podle pozorovatelů bojoval Saakašvili ve funkci gubernátora proti korupci. 7. listopadu 2016 se Saakašvili rozhodl složit funkci oděského gubernátora. Jako důvod pro svůj krok uvedl, že ukrajinský prezident Porošenko kryje korupční praktiky. Dne 26. července 2017 jej Porošenko zbavil ukrajinského občanství, takže se stal osobou bez státní příslušnosti.\n\nPo krátkém pobytu v USA se Saakašvili v září 2017 proti vůli vlády vrátil přes Polsko na Ukrajinu. Dne 5. prosince 2017 byl Ukrajinskou bezpečnostní službou (SBU) zatčen v Kyjevě poté, co zorganizoval demonstraci požadující odvolání prezidenta Porošenka. Byl zadržen na střeše domu, kde bydlel, když předtím hrozil, že z oné střechy skočí. Jeho převozu do vazební věznice krátce poté zabránili jeho početní stoupenci, kteří se srotili a s použitím násilí proti bezpečnostním složkám jej osvobodili z policejního auta. Saakašvili je obviněn, že je členem „zločinecké organizace“ a z „napomáhání státnímu převratu“. Ukrajinský generální státní zástupce Jurij Lucenko vznesl obvinění, že Saakašviliho stoupenci dostali peníze od ukrajinského oligarchy Serhije Kurčenka (ten je podporovatelem sesazeného prezidenta Viktora Janukovyče a uchýlil se do Ruska), aby „destabilizovali Ukrajinu“. Vyzval Saakašviliho, aby se po svém útěku sám neprodleně přihlásil na policii. Ten na oplátku prohlásil, že nikdo není větším nepřítelem Ruska a prezidenta Vladimira Putina než on sám. Saakašvili byl podruhé zatčen 8. prosince 2017 a ve vazbě vyhlásil hladovku. Dne 11. prosince 2017 byl soudem zproštěn obvinění z nelegální činnosti a od té doby je opět na svobodě.\n\nV neděli 17. prosince 2017 se v centru Kyjeva sešlo podle odhadů až 10 000 stoupenců odvolaného oděského gubernátora Saakašviliho na protivládní demonstraci. Požadovali odvolání prezidenta Petra Porošenka, kterého Saakašvili viní z korupce. V otevřeném dopise, který v noci na středu 19. prosince zveřejnil na svém facebookovém účtu, vyzval Saakašvili ukrajinského prezidenta Porošenka, aby dobrovolně odstoupil. Případnou prezidentovu demisi označil za „téměř poslední krok k překonání politické krize“. Když Porošenko odstoupí, může podle Saakašviliho „počítat se zmírněním trestu a s milosrdností“.\n\nPoté, co se v nedostavil k výslechu, byl 12. února 2018 zadržen a letecky deportován do Polska, tedy do země posledního pobytu před vstupem na Ukrajinu.\n\n"}
{"id": "144128", "url": "https://cs.wikipedia.org/wiki?curid=144128", "title": "Nezdice (rozcestník)", "text": "Nezdice (rozcestník)\n\nNázev Nezdice má více sídel:\n"}
{"id": "144129", "url": "https://cs.wikipedia.org/wiki?curid=144129", "title": "Nobukimi Anajama", "text": "Nobukimi Anajama\n\nNobukimi Anajama (1532–1582), známý též pod jménem Baisetsu, byl jedním z 24 generálů vojsk Šingena Takedy ve 4. bitvě o Kawanakadžimu (1561) a v bitvě o Mitakagaharu (1572). Byl ženatý s Šingenovou sestrou. Za své služby obdržel v roce 1569 hrad a pozemky v provincii Suruga, kde strávil bezmála 10 let života. Byl významným článkem v hierarchii klanu Takeda pod vedením Kacujoriho. Kacujori jej pověřil, aby vedl armádu do bitvy u Nagašina (1575). Jejich vzájemné neshody a nevraživost však způsobily citelné rány Beisecuovým vazbám na klan Takeda, což zřejmě vedlo k jeho přeběhnutí pod vládu Iejasua Tokugawy. Za několik měsíců, po smrti Nobunagy Ody, doprovázel Iejasua na cestě do Kjóta. Domů se vraceli každý jinou cestou, během této pouti byl zabit. Vypráví se, že jeho smrt způsobili pomstychtiví vazalové klanu Takeda, kteří Anajamu několik týdnů stopovali.\n"}
{"id": "144131", "url": "https://cs.wikipedia.org/wiki?curid=144131", "title": "Arcibiskupské gymnázium v Kroměříži", "text": "Arcibiskupské gymnázium v Kroměříži\n\nArcibiskupské gymnázium v Kroměříži (používané zkratky AGKM a AG, hovorově \"Ágéčko\") je katolické gymnázium se všeobecným zaměřením. Sídlí v Pilařově ulici poblíž Velkého náměstí v Kroměříži, mezi kostelem sv. Mořice a Arcibiskupským zámkem. Jeho cílem je vzdělávat a vychovávat studenty v souladu s křesťanskými hodnotami. Nabízí čtyřleté a šestileté studijní programy. Škola má vlastní internát a školní jídelnu. Působí při ní sbor AVE. Druhým arcibiskupským gymnáziem v Česku je Arcibiskupské gymnázium v Praze.\n\nArcibiskupské gymnázium bylo založeno olomouckým arcibiskupem Bedřichem z Fürstenberka v roce 1854. Původně nešlo o gymnázium, ale o konvikt, tedy přípravku ke studiu v kněžském semináři, a většina výuky (vyjma jazyků a teologie) probíhala na piaristickém gymnáziu (někdy se tak můžeme setkat s označeními \"seminář\" nebo \"malý seminář\" – odtud přezdívka \"seminárka\", užívaná někdy starými lidmi, – nebo dokonce \"utrakvistický [sic!, znamená patrně 'dvojjazyčný'] pacholecí seminář arcibiskupský\", jak AG za časů pozdního Rakousko-Uherska označuje kroměřížský městský historik František Václav Peřinka). Podíl mimokonviktové výuky byl postupně snižován jejím přesunem do vlastního ústavu či případně převedením na formu organizovaného domácího studia, ovšem až do roku 1911 ukončovali studenti své studium maturitami na jiných školách. Na Arcibiskupské gymnázium byl ústav přeměněn v roce 1910 (koncem školního roku 1909/10 měl podle Peřinky tento ústav, jejž ještě označuje jako \"utrakvistický pacholecí seminář\", 286 chovanců), o rok později získal status veřejné školy. Studium na něm zůstalo vyhrazeno pouze chlapcům.\n\nŠkola byla původně dvojjazyčná (s převahou českých studentů), v roce 1919 se z příkazu ministerstva školství změnila na českou (němečtí učitelé a studenti odešli do Bruntálu). AG se postupně vypracovalo v uznávanou školu olomoucké arcidiecéze, vzdělávající budoucí kněze a katolickou inteligenci.\n\nV roce 1942 okupační úřady gymnázium uzavřely a jeho budovy zabral \"wehrmacht\", v roce 1943 pak bylo zrušeno. V roce 1945 bylo obnoveno a znovuotevřeno, v roce 1948 je však komunisté zestátnili a v roce 1950 zrušili. Za socialismu a krátce po Sametové revoluci v jeho prostorách sídlila střední ekonomická škola (od roku 1950 do roku 1992), v prvním roce znovuobnovení AG (1991–92) tak v budově fungovaly obě školy vedle sebe.\n\nV roce 1991 bylo Arcibiskupské gymnázium slavnostně znovuotevřeno z iniciativy svého bývalého žáka, arcibiskupa Vaňáka. Nově otevřená škola byla přístupná i dívkám, nicméně protože se předpokládalo, že jeho žáci budou zdrojem nových adeptů kněžství, byl stanoven poměr dvou přijatých chlapců na jednu dívku. Původně též arcibiskupství udělilo škole privilegium, že její studenti nemusejí před vstupem do kněžského semináře absolvovat jinak povinný roční pobyt v teologickém konviktu. Obě výše zmíněné zvláštnosti však byly ještě v průběhu 90. let zrušeny - jednak se ukázalo, že zájemců o kněžské povolání není mezi studenty ani zdaleka tolik, kolik se očekávalo, jednak arcibiskupství došlo k názoru, že studium na AG nemůže pobyt v konviktu patřičně nahradit. V roce 2005 tvořily dívky asi 2/3 všech studentů.\n\nSídlo Arcibiskupského gymnázia se nachází v Pilařově ulici, mezi Mlýnskou branou a kostelem sv. Mořice, a sestává z mohutné hlavní dvoupatrové budovy a menší přístavby. Hlavní budova má tvar osmičky položené na ose JZ-SV. V jejích smyčkách jsou umístěny dva školní dvory. Větší severovýchodní dvůr je umenšen malou tělocvičnou a zbytek zabírá tenisový kurt, jihozápadní dvůr je určen k běžnému vyžití studentů a zahrnuje několik stolů na stolní tenis a volejbalové hřiště.\n\nHlavní vchod do budovy se nachází uprostřed jihovýchodní části severovýchodního křídla. Uprostřed téže části jihozápadního křídla jsou nad sebou vystavěny obě školní kaple: moderně upravená Kaple svatého Stanislava Kostky (tzv. „Dolní kaple“) v přízemí a novogotická kaple Neposkvrněného početí Panny Marie (tzv. „Horní kaple“) ve druhém patře.\n\nPřístavba je vybudována při přepažení osmičky na jihovýchodní straně budovy a nachází se v ní například školní kuchyně a jídelna. Ke škole náleží dvě zahrady (jedna oplocená při jihozápadní hraně hlavní budovy, druhá sevřená mezi hlavní budovu, přístavbu a kostel sv. Mořice) a malý oplocený parčík před vchodem.\n\nŠkola poskytuje gymnaziální vzdělání všeobecného a humanitního zaměření. Otevírá 18 tříd: 6 tříd šestiletého gymnázia (prima až sexta) a 12 tříd čtyřletého gymnázia (A-C v každém ročníku). Součástí výuky jsou povinné hodiny náboženství (1-2 hodiny týdně) a možnost studovat latinu. Personální podmínky, kvalita materiálně-technického vybavení i úroveň výuky Česká školní inspekce hodnotí jako velmi dobré (tj. nadprůměrné).\n\nVýuka biologie může těžit z blízké Podzámecké zahrady, která poskytuje ideální podmínky pro výuku botaniky a dendrologie.\n\nNa škole studují studenti z celé Moravy. Pro ně má škola internát umístěný v prvním a druhém patře hlavní budovy, který ve školním roce poskytuje studentům ubytování od neděle večer do pátku odpoledne. Při škole a internátu působí spirituál, kterým je v současné době Petr Káňa. V Kapli svatého Stanislava Kostky probíhají jednak různé kulturním akce, jednak se v ní studenti o velké přestávce modlí desátek růžence. Ve druhém patře v novogotické kapli Neposkvrněného početí Panny Marie pravidelně probíhají Mše svaté pro studenty.\nZnámý je studentský pěvecký Sbor AVE vedený Mgr. Františkem Mackem a jeho synem Filipem, který získal řadu ocenění z mezinárodních koncertů a festivalů duchovní hudby a je považován za jeden z nejlepších studentských pěveckých sborů této kategorie v České republice. Vystupuje též na řadě významných církevních akcích jako jsou Národní pouť na Velehradě či jako bylo setkání papeže Jana Pavla II. s věřícími na Svatém Kopečku v roce 1995.\nŠkola se snaží poskytnout zejména ubytovaným studentům možnosti smysluplného vyžití v podobě různých sportovních a jiných kroužků. Družstva složená ze studentů se účastní řady středoškolských soutěží, olympiád a podobně.\n\nArcibiskupské gymnázium je jedním ze vzdělávacích ústavů provozovaných Olomouckým arcibiskupstvím. Nejprve bylo určenou pouze pro vzdělávání a přípravu kněží, později se stalo přístupné i širší veřejnosti. Mezi absolventy gymnázia je mimo jiné 9 biskupů (7 katolických, včetně jednoho kardinála a dvou arcibiskupů, 1 pravoslavného, který je zároveň pravoslavnými považován za svatého, a jednoho starokatolického) a jeden premiér Československa.\n\n\n\n\n"}
{"id": "144133", "url": "https://cs.wikipedia.org/wiki?curid=144133", "title": "Ekei Ankokudži", "text": "Ekei Ankokudži\n\nEkei Ankokudži (: 安国寺 恵瓊, \"Ankokudži Ekei\"; 1539 – 6. listopadu 1600) byl daimjó provincie Aki a vazalem pána Motonariho Móri. Díky své inteligenci a vhledu byl často využíván jako stratég a vojevůdce Móriho tažení. Když Motonari roku 1572 zemřel, stal se Ekei vazalem jeho syna Terumota a za své dosavadní služby obdržel hrad Ankokudži. Během válek s klanem Oda fungoval jako vyjednavač mezi Hidejošim a Terumotem. Hidejoši si byl dobře vědom Ekeiových kvalit, a proto jej po porážce klanu Móri nejen ušetřil, ale navíc jej učinil jedním ze svých nejbližších rádců. Ekei obdržel pozemky v provincii Ijo na Šikoku a stanul po boku významných Hidejošiho vazalů, jakým byli Fudžitaka Hosokawa nebo Sen no Rikjú.\n\nEkei, původem mnich, vedl vojsko v odawarském tažení (1590), podílel se na bitvě o Šimodu a v Terumotových službách absolvoval několik dalších kampaní v letech 1592–1593 a 1597–1598. Po Hidejošiho smrti, v napjaté atmosféře nevraživosti mezi západními a východními pány, zůstal věrný západu, což se mu také stalo osudným po největší japonské bitvě, bitvě u Sekigahary. Po zradě Hiroie Kikkawy, který se tajně dohodl s Iejasuem Tokugawou, že v průběhu bitvy bude nečinný, se Ekeiovy jednotky dostaly do vážných problémů, které vygradovaly v Ekeiův ústup až na hrad Todži. Zde však byl dopaden a poražen, dovlečen do Kjóta a spolu s Micunarim Išidou a Jukinagou Konišim popraven.\n"}
{"id": "144136", "url": "https://cs.wikipedia.org/wiki?curid=144136", "title": "Arcibiskupské gymnázium", "text": "Arcibiskupské gymnázium\n\nArcibiskupské gymnázium je jméno, které používají některá církevní gymnázia zřizovaná arcibiskupstvím. \n\nV České republice v současné době existují 2 takováto gymnázia:\n\nNa Slovensku:\n\nV Německu:\n\nV Rakousku:\n\n\n"}
{"id": "144140", "url": "https://cs.wikipedia.org/wiki?curid=144140", "title": "Ostrava-Jih", "text": "Ostrava-Jih\n\nOstrava-Jih je městský obvod statutárního města Ostravy nacházející se ve středu jeho moravské části. Má rozlohu 1631,35 ha. Téměř celé území městského obvodu se rozkládá mezi řekami Odrou a Ostravicí, nepatrná část území se rozkládá i na pravém \"(východním)\" břehu Ostravice. Je to nejlidnatější městský obvod Ostravy, bydlí v něm třetina obyvatel města.\n\nMěstský obvod Ostrava-Jih vznikl na základě rozhodnutí Národního výboru města Ostravy ke dni 24. listopadu 1990 z městského obvodu Ostrava 3 zahrnujícího původně katastrální území Zábřeh nad Odrou, Hrabová, Hrabůvka, Výškovice, Vítkovice (část), Nová Bělá, Paseka, Proskovice, Stará Bělá, přičemž součástí nově vzniklého obvodu zůstala pouze katastrální území Bělský Les, Dubina, Hrabůvka, Výškovice, Zábřeh nad Odrou, která zahrnují místní části Bělský Les, Dubina, Hrabůvka, Výškovice a Zábřeh.\n\n\nZnak obvodu byl vytvořen dle pečetí a znaků původně samostatných obcí. První pole pochází z pečeti Zábřehu a jedná se o tři stříbrné kužely v červeném poli. Ty vyjadřují symbol Boží spravedlnosti a v minulosti příslušnost obce k olomouckému biskupství. Ve druhém poli nalezneme stříbrné váhy ze znaku Výškovic, charakterizuje odraz Výškovického znaku. Třetí pole je tvořeno stříbrnou rybou v modrém poli, která se trojitě vyskytovala na pečeti Hrabůvky, která charakterizuje dřívější hojně rozšířené rybníkářství. Čtvrté, stříbrno-červeně šachované pole bylo vytvořeno uměle jako heraldická stylizace sídlištní panelákové zástavby (Dubina). Znak byl udělen usnesením Rady města Ostravy číslo 3581/90 ze 04.10.1994 a je blasonován: čtvrcený štít; v prvním červeném poli tři stříbrné kužely, ve druhém modrém poli stříbrné váhy, ve třetím modrém poli kosmo položená stříbrná ryba, čtvrté pole stříbrno-červeně šachováno.\n\nList opakuje znak. Prapor byl udělen usnesením Rady města Ostravy číslo 1574/30 z 27.02.1996.\n\nKulturní vyžití pro obvod Ostrava-Jih zajišťují kulturní středisko K-TRIO, digitalizované a celkově zmodernizované Kino Luna, Komorní klub na Velflíkově ulici v oblasti Jubilejní kolonie (všechny zastřešuje příspěvková organizace městského obvodu Kulturní zařízení Ostrava-Jih), Dům kultury AKORD a v neposlední řadě Ostrava Aréna v Zábřehu, která je využívána ke sportovním i společenským akcím.\n\nV létě roku 2006 začal veřejnosti sloužit Vodní areál Jih na Svazácké ulici v Zábřehu. Má dva tobogány a čtyři skluzavky, padesátimetrový plavecký bazén, relaxační bazén atypického tvaru a dětský bazén. Návštěvníkům slouží také nová sportoviště. Nabídka služeb celého areálu je postupně rozšiřována a zkvalitňována. Převážně pro míčové sporty je určena Sportovní hala Dubina a zejména dětem a mládeži je na území obvodu od dubna do října k dispozici veřejný skatepark. Velmi oblíbený je i areál Bělského lesa, který tvoří klidovou zónu městského obvodu nabízející řadu odpočinkových míst i některá sportoviště.\n\nMěstský obvod rovněž organizuje tradiční novoroční ohňostroj (1. ledna), Slavnosti obvodu (v polovině června) a rozsvěcení vánočních stromů. Od roku 2009 se pak podílí na Svatováclavských slavnostech piva (kolem 28. září), na nichž představují svou produkci minipivovary z celé České republiky.\n\n\n\nNa území městského obvodu, konkrétně v Hrabůvce, se nacházelo jediné letiště na území města Ostravy. Bylo v provozu od roku 1936 a využil jej při oficiální návštěvě Ostravy například i Nikita Sergejevič Chruščov (1957). Jeho postupný zánik odstartoval roku 1959, kdy bylo zprovozněno letiště v Mošnově dnes známé pod názvem Letiště Leoše Janáčka. Z letiště v Hrabůvce se dochovala pouze budova hangáru, která již však slouží jinému účelu.\n\nV kostele Navštívení Panny Marie v Zábřehu byl umístěn jeden z nejstarších zvonů na Moravě. Pochází z přelomu 13. a 14. století, jeho čepec je opatřen nápisem REX GLORIE VENI CVM PACE a v současné době se nachází v Muzeu umění v Olomouci (Arcidiecézním muzeu), kde je umístěn v expozici románského a raně gotického umění. Nárazový tón zvonu je „f1“.\n\n"}
{"id": "144144", "url": "https://cs.wikipedia.org/wiki?curid=144144", "title": "Klan Amago", "text": "Klan Amago\n\nKlan Amago (: 尼子氏, \"Amagoši\") (1400 - 1610) byl významným hráčem v geopolitickém uspořádání západního Japonska.\n\n\n\n\n\n\n"}
{"id": "144145", "url": "https://cs.wikipedia.org/wiki?curid=144145", "title": "Mudan", "text": "Mudan\n\nMudan (, mandžusky \"Mudan bira\") je řeka v provinciích Chej-lung-ťiang a Ťi-lin na severovýchodě ČLR. Je 700 km dlouhá (podle jiných zdrojů 550 km). Povodí má rozlohu 40 000 km².\n\nPramení v pohoří Mudanlin a převážnou část toku protéká Mandžusko-korejskými horami. Na horním toku protéká jezerem Ťing-pcho. Je to největší pravý přítok Sungari (povodí Amuru).\n\nPrůměrný roční průtok vody na středním toku u města Mudan je 181 m³/s. Nejvyšší vodnosti dosahuje na jaře, v zimě voda opadá. Zamrzá v listopadu a rozmrzá v dubnu.\n\nJe splavná na džunkách. Využívá se ke splavování dřeva. Leží na ní města Tun-chua, Nin-jang, Mudan a I-lang.\n"}
{"id": "144154", "url": "https://cs.wikipedia.org/wiki?curid=144154", "title": "Malovidy", "text": "Malovidy\n\nNázev Malovidy mají dvě sídla:\n"}
{"id": "144156", "url": "https://cs.wikipedia.org/wiki?curid=144156", "title": "Děpolt I.", "text": "Děpolt I.\n\nDěpolt I. (1120/25 – 14/15. srpen 1167, Itálie), zakladatel rodu Děpolticů, byl druhorozený syn Vladislava I. a Richenzy z Bergu z rodu Přemyslovců, bratr Vladislava II.\n\nDěpolt stál pevně na bratrově straně v mocenských bojích mezi potomky Soběslava I. a Vladislava I. a od bratra získal úděl ve východních Čechách. Účastnil se bitvy Vladislava II. s vojskem moravských údělníků u Vysoké na Čáslavsku. Poražený knížel odjel do říše žádat o pomoc Konráda III. a Děpolta pověřil bráněním Pražského hradu, který společně s kněžnou Gertrudou skutečně uhájil (byť hrad byl silně poškozen).\n\nPokud se týká údělu, existuje i jiná verze. Podle ní \"Na nejmladšího syna knížete Vladislava I. už nevybyl obvyklý úděl na Moravě, a tak mu otec přidělil vládu nad územím okolo Jemnice. Děpold se pak spojil s ostatními moravskými údělníky a napadl 1145 biskupa Jindřicha Zdíka, což mu vyneslo papežskou klatbu a rozhřešení dosáhl, až když vykonal pouť do Říma. Jeho potomci, Děpoldici, tvořili jednu z větví Přemyslovců, jejíž členové měli úděl v severních Čechách, avšak nikdy nezasedli na knížecí stolec\".\n\nV letech 1147-8 byl Vladislav II. na křížové výpravě a Děpolta pověřil správou země, Soběslav II. se snažil situace využít, ale nakonec byl zajat a vězněn na hradě Přimda. Děpolt se zúčastnil i Vladislavova tažení do Polska, které proběhlo z vůle císaře Barbarossy, a také do Milána. Do Milána se už samotný Děpolt s vojskem vrátil ještě dvakrát. V srpnu 1167 zemřel v Itálii na mor.\n\nDěpolt I. měl s manželkou Gertrudou (Sybilou), dcerou Albrechta Medvěda Braniborského, dceru Hedviku, provdanou za Fridricha z Brehny, a syna Děpolta II.\n\n\n"}
{"id": "144157", "url": "https://cs.wikipedia.org/wiki?curid=144157", "title": "Děpolt II.", "text": "Děpolt II.\n\nDěpolt II. (před 1167 – 21. listopad 1190, Akkon), syn Děpolta I. a Gertrudy, dcery Albrechta Braniborského a přemyslovský šlechtic, byl věrným spojencem knížete Bedřicha. \n\nDěpolt se narodil před odjezdem svého otce do Itálie.\nDobré vztahy Děpolta I. s vládnoucím knížetem pravděpodobně zapřičinily získání nebo potvrzení děpoltického údělu v druhé dynastii. Těsně před rokem 1182 se Děpolt II. objevuje na listinách týkajících se klášterů Waldsassen a Plasy s označením příbuzenského vztahu \"\"Theobaldus filius patrui sui\"\".\nV roce 1182 se dostal do sporu s pražským biskupem Jindřichem Břetislavem, který se snažil o osamostatnění církve na světské moci, biskup pro údajné násilnosti Děpoltových úředníků uvalil interdikt na Děpoltovu doménu. Na jednání v Řezně roku 1187 se salcburský arcibiskup Vojtěch i budoucí kníže Konrád II. Ota postavili na stranu biskupa Jindřicha. Děpolt byl označen za původce všech nesnází a utekl do ciziny. Vrátil se zpět po nástupu Konráda Oty roku 1189.\n\nKříž původně přijal kníže Bedřich, ale vzápětí zemřel a nástupcem na knížecím stolci se stal Konrád II. Ota, kterého více zajímaly domácí rozpory než kruciáta. Císařův kronikář Ansbert usoudil, že to byl \"\"ďábel, který českého knížete svedl, aby v době zkoušek pro celé křesťanstvo opustil Kristovu cestu.\"\" Novopečený kníže potvrdil Děpoltův úděl a pověřil ho vedením českého oddílu na třetí křížové výpravě. \n\nKřižácké vojsko vedené osobně starým císařem Fridrichem Barbarossou se vydalo na cestu na 11. května 1189 a skládalo se z velmožů celé Svaté říše římské. \nSoučástí byl i oddíl, tvořený zčásti \"lotrasy\" propuštěnými pro kruciátu z českých žalářů, v čele s knížetem Děpoltem, který se k císaři přidal v Ostřihomi. Spolu s uherskými křižáky tvořili Češi při cestě Balkánem předvoj až do příchodu na byzantské území. \n\nUž při pochodu k srbskému městu Niš nechal císař osm Čechů popravit za násilnosti na místním obyvatelstvu. Čeští křižáci se také aktivně zúčastnili drancování u Adrianopole. V únoru 1190 přepadli a vyplenili nejmenované město u pobřeží a získali bohatou kořist, v bažinách dokonce našli úkryt cenností domorodého obyvatelstva. U křesťanské, ale nepříliš přátelské Filadelfie, musel císař vyslat svého syna Fridricha Švábského, aby Čechům a mužům řezenského biskupa zabránil v útoku na již povolující městskou bránu. Pět set mladíků z Filadelfie vyrazilo na koních za odcházející výpravou a shodou okolností narazilo na Děpoltovy muže.\n\nDalší pochod výpravy se vyznačoval hladem a žízní.\n\nA byl provázen neustálými drobnými i většími potyčkami s turkmenskými nájezdníky. V květnu 1190 se setkala se seldžuckým vojskem u Philomelionu. Seldžukové chtěli získat od císaře za klidný průchod výkupné, které jim nabídl ve výši jednoho stříbrného groše. Napadli předvoj výpravy a rytířské pluky pod vedením Děpoltovým nájezdníky odrazily a přešly do protiútoku. Na straně křižáků nebyly žádné ztráty, Turci přišli o téměř pět tisíc vojáků.\n\n13. května se poblíž rozvalin města Axarate křižáci střetli s vojskem seldžuckého vládce Qutb ad-Dína, kde se český kontingent opět vyznamenal stejně jako 18. května při skvělém vítězství u Ikonia. Křižáci přes obrovskou únavu strženi osobním příkladem obou Štaufů dokázali město dobýt. Děpoltovi vojáci se v bitvě proslavili svou udatností.\n\nNa počátku června křižáci sestupovali pohořím Taurus a císař se po cestě arménským územím nečekaně utopil v říčce Saléf. Po Barbarossově smrti se část německé výpravy vrátila domů, ale prořídlé jádro české výpravy pokračovalo dál na východ pod vedením Fridricha Švábského, který v Mamistře onemocněl malárií a vojsko pak bylo v Antiochii z velké části zdecimováno úplavicí. V srpnu 1190 se zbytek křižáků vydal pod vedením Fridricha Švábského a Konráda z Montferratu na jih do Tripolisu. Z Tripolisu se plavili do Tyru, kde získali informaci o návratu Jindřicha Lva z anglického exilu, což znamenalo další úbytek vojáků, protože se někteří šlechtici vraceli domů obhajovat svá práva.\n7. října byli křižáci pod hradbami Akkonu.\n\nNaposledy se Češi pod vedením Děpolta vyznamenali během bitky na mostě přes řeku Belus. \n\nDěpolt II. zemřel na následky zranění či na mor.\n\nZbytek přeživších českých křižáků vstoupil pravděpodobně do služeb Richarda Lví srdce.\n\n\n"}
{"id": "144158", "url": "https://cs.wikipedia.org/wiki?curid=144158", "title": "Děpolt III.", "text": "Děpolt III.\n\nDěpolt III. (1170-80 – 1223) z rodu Děpolticů (Přemyslovců) zdědil východočeský úděl po otci.\n\nDěpolt byl ženatý s Adélou, dcerou slezského knížete Boleslava Vysokého, se kterou měl pět synů. Její bratr Jindřich I. Bradatý společně s Děpoltem III. udržoval styky s míšeňskými Wettiny a Štaufy. Český král Přemysl Otakar I. se rozváděl s Adlétou z rodu Wettinů, když opustil stranu Filipa Švábského (Štaufského) v jeho zápase o německý trůn a kterého podporovali Wettinové. Roku 1202 Děpolta zřejmě vyhnal ze země.\n\nV dubnu 1203 Filip Švábský na žádost Wettina Dětricha udělil Čechy v léno Děpoltovi, jednalo se ale jen o formalitu. Roku 1204 Přemysl Otakar I. dal opět přednost Filipu Švábskému a Děpolt s rodinou se mohl vrátit.\n\nPropůjčení Plzeňska bratřím Děpoltovi a Soběslavovi se objevilo na listině z roku 1213 - u listiny se dokonce zachoval na pečeti znak připisovaný Děpolticům. Děpolt jinak neměl s Přemyslem příliš dobré vztahy: byl příznivcem jeho prvorozence Vratislava. V roce 1216, když bylo uznáno nástupnictví Václava I., Děpolt obsadil neznámý královský hrad a raboval královský a biskupský majetek.\n\nPo smrti moravského markraběte Vladislava Jindřicha v roce 1222 polské prameny jako dalšího markraběte uvádějí právě Děpolta. \"Chronica Polonorum\", kde se toto dozvídáme, byla ale zřejmě sepsána v Lubušském klášteře, který byl Děpolticům díky jejich darům velmi dobře nakloněn. Někteří z Děpolticů jsou v tomto klášteře i pohřbeni.\n\nDěpolt III. ve skutečnosti moc spíše ztrácel. Nedlouho poté, co je v polských pramenech uváděn jako markrabě, přišel Děpolt o Plzeňsko. Podle Dalimila zemřel někdy v roce 1223 při obraně Kouřimi.\n\nDěpoltova rodina se uchýlila na dvůr Jindřicha I. Bradatého a svůj vliv už jeho potomci nezískali: Ota Magdeburský (1191–1226), probošt v Magdeburku, se snažil naklonit si císaře Fridricha II. Děpolt IV. Bořivoj získal roku 1234 hrad Śrem, ale zemřel při jeho obraně o rok později. Soběslav, správce hradu Lubuš, zemřel před rokem 1247. Boleslav zemřel ve slezském vojsku v bitvě u Lehnice (9.4.1241).\n\n\n\n"}
{"id": "144161", "url": "https://cs.wikipedia.org/wiki?curid=144161", "title": "Biskupské gymnázium J. N. Neumanna", "text": "Biskupské gymnázium J. N. Neumanna\n\nBiskupské gymnázium J. N. Neumanna je českobudějovické katolické gymnázium se všeobecným zaměřením, kladoucí důraz na výuku jazyků. Jeho kapacita činí 720 studentů a nabízí čtyř-, šesti- a osmileté studium.\n\nGymnázium založil v roce 1990 budějovický biskup Miloslav Vlk. Je pojmenováno po J. N. Neumannovi, jihočeském katolickém misionáři z 19. století, v roce 1977 svatořečeném. Zprvu si škola prostory pronajímala, v roce 1995 získala vlastní budovu v centru města a později k ní zřídila i internát pro 90 studentů a školní jídelnu (jde o budovu bývalého sirotčince sester boromejek). Od roku 2002 je organizačně propojena s Církevní základní školou sídlící na Rudolfovské ulici, která má rozsah 1. až 9. ročník se 450 žáky a nabízí rozšířenou výuku informační techniky a jazyků.\nNa gymnáziu působí také Pěvecký sbor jihočeských učitelek, vedený 50 let dlouholetým pedagogem gymnázia a sbormistrem prof. Theodorem Pártlem (1933), od roku 2013 se vedení ujala Anna Voříšková.\n\nKe škole patří i areál kostela Svaté Rodiny, na jehož opravě spolupracuje architekt Josef Pleskot i spirituál gymnázia Josef Prokeš.\n\n8leté gymnázium:\n\na) anglický jazyk a španělský jazyk\n\nb) německý jazyk a anglický jazyk\n\nc) anglický jazyk a francouzský jazyk\n\n6leté gymnázium:\na) německý jazyk a anglickýjazyk\n\nb) španělský jazyk a anglický jazyk – některé předměty jsou vyučovány ve španělštině (bilingvní studium).\n\nc) francouzský jazyk a anglický jazyk\n4leté gymnázium:\n\na) anglický jazyk a španělský jazyk\n\nb) německý jazyk a anglický jazyk\n\nV roce 2011, kdy v ČR poprvé proběhly jednotné maturity, v nich byla škola co do úspěšnosti studentů nejlepší v Jihočeském kraji a zároveň desátá nejlepší v celé republice.\n\nV roce 2015 dopadla škola v předmětech Aj, Čj a M jako nejlepší škola v Jihočeském kraji, zároveň 8. nejlepší škola v Aj, 14. nejlepší škola v M a 18. nejlepší škola v Čj v celostátní jednotné maturitě.\n\nV roce 2018 byla škola první v republice v úspěšnosti studentů u jazykové zkoušky CAE.\n\nPodle zprávy České školní inspekce z inspekce v roce 2005 má škola velmi dobré (nadprůměrné) personální a dobré (průměrné) materiálně-technické zabezpečení výuky, sledované oblasti výuky jsou velmi dobré až vynikající (nadprůměrné) a výsledky vzdělávání na škole jsou trvale na velmi dobré (nadprůměrné) úrovni. ČŠI však o tři roky později škole vytkla chyby v doložitelnosti celkového systému řízení. Vadilo jí také, že informace o průběhu, podmínkách a výsledcích vzdělávání nejsou systematicky vyhodnocovány.\n\n\n\n\n"}
{"id": "144162", "url": "https://cs.wikipedia.org/wiki?curid=144162", "title": "Pro arte antiqua", "text": "Pro arte antiqua\n\nPro arte antiqua (\"Musicorum antiquis violis et gambis canentium sodalitas cameralis Pragensis\") byl první český a jeden z nejstarších evropských souborů pro starou hudbu, hrající na historické nástroje (violy da braccio a violy da gamba).\nJeho počátky jsou spojeny s iniciativou ředitele pražské konzervatoře a profesora její Mistrovské školy Dr. Jana Branbergera a několika jeho přátel (např. prof. Antonína Modra, prof. Bedřicha Jaroše), kteří se krom výuky hry na staré violy rozhodli vystupovat také koncertně, a to od r.1929 jednotlivě a od r.1933 jako soubor, složený zejména z členů pražského rozhlasového orchestru (V.Frait, L.Kučera) a České filharmonie (F.Švanda, T.Hála, Z.Němec, V.Král, V.P.Mlejnek, V.Časta, K.Šenfluk).\n\nVzniku Pro arte antiqua a obdobných evropských hudebních uskupení předcházel vzrůstající zájem o provozování renesanční a raně barokní hudby na autentických nástrojích nebo jejich replikách. Dobře známým bylo od počátku 20.století zejména úsilí hudebního badatele a stavitele nástrojů Arnolda Dolmetsche. V téže době koncertovalo v Paříži také sdružení mladých konzervatoristů a hudebníků pařížských orchestrů \"Société de concerts des Instruments anciens\" založené v r.1901 violistou Casadeusem a kontrabasistou Nannym. O něco později vzniklo v Německu Döbereinerovo \"Vereinigung für Alte Musik\" (1905) a kolem roku 1927 vystupoval v Basileji již i August Wenzinger, známý po druhé světové válce jako organizátor a ředitel proslulé Schola Cantorum Basiliensis.\n\nSložení Pro arte antiqua se v průběhu let často měnilo a koncertní vystoupení byla spíše příležitostná. Až začátkem 50.let si ansámbl vytvořil rozsáhlejší repertoár, uskutečnil řadu zahraničních zájezdů (SRN, Rakousko, Itálie, Švédsko, Francie) a pozoruhodných nahrávek pro gramofonové společnosti (Supraphon, Vanguard, Lumen), rozhlas televizi a film. Stalo se tak v novém, stabilizovaném obsazení, složeném převážně z instrumentalistů České filharmonie: Břetislav Ludvík diskantová viola, Václav Martinovský/Jaroslav Horák sopránová viola, Josef Nekola /Jiří Baxa altová viola, František Sláma tenorová viola da gamba, Jan Šimon basová viola da gamba, dr.Ladislav Vachulka cembalo a varhany.\n\nV roce 1984 obnovil činnost souboru Jan Šimon mladší.\n"}
{"id": "144170", "url": "https://cs.wikipedia.org/wiki?curid=144170", "title": "James Thomson", "text": "James Thomson\n\nJames Thomson (11. září 1700 Ednam, Roxburghshire, Skotsko – 27. srpna 1748 Richmond) byl skotský preromantický básník a dramatik.\nV Edinburghu studoval na kněze, ale roku 1725 odešel do Londýna, kde se plně věnoval literatuře. Jeho nejznámějšími díly je rozsáhlá báseň \"Roční časové\" (1730, The Seasons, česky též jako \"Počasy\" nebo \"Čtvero počasí\") opěvující přírodu, alegorická báseň \"Hrad indolence\" (The Castle of Indolence) a maškarní hra \"Král Alfred\" (1740, Alfred), kterou Thomson napsal společně se svým přítelem Davidem Malletem a ze které pochází óda \"\" (Rule, Britannia!), kterou zhudebnil Thomas Arne a která se stala britskou vlasteneckou písní.\n\n\n"}
{"id": "144175", "url": "https://cs.wikipedia.org/wiki?curid=144175", "title": "Bojové vozidlo", "text": "Bojové vozidlo\n\nBojové vozidlo je kolové či pásové vozidlo určené pro přepravu pěchoty, průzkum a podporu tankových oddílů. Zpravidla vybavené lehčím pancířem a palubní zbraní (kulomet, kanón, protitankové raketové zbraně, atd... )\nNěkterá bojová vozidla jsou schopna plavby na vodě (BVP - 1, BVP - 2, …)\nzkratka BVP: Bojové vozidlo pěchoty.\n\nBren Carrier, BPzV Svatava, BRDM-1, BRDM-2, BRM-1, BTR-50, BVP-1, BVP-2, Humber II., MT-LB, OT-59 (OT-810), OT-62, OT-64, OT-65, OT-90, SdKfz 250, SdKfz 251\n"}
{"id": "144186", "url": "https://cs.wikipedia.org/wiki?curid=144186", "title": "Grácie", "text": "Grácie\n\nCharitky (v římské mytologii Grácie z latinského \"Gratiae\") jsou v řecké mytologii dcery nejvyššího boha Dia a Ókeanovny Eurynomé (podle jiné verze dcery boha slunce Hélia a najády Aigly). Jsou to bohyně půvabu a krásy. Jsou tři:\n\nZnáma jsou i další jména:\n\nCharitky jsou půvabné, líbezné a milé, laskavé k lidem i bohům, lidem poskytují mnohá dobrodiní. Téměř vždy se vyskytují ve společnosti jiných bohů, zejména Afrodíty, Dionýsa, Apollóna a Múz. Ochraňují průběh slavností a hostin. Obzvláště však dbají o krásu umění.\n\nByly ctěny jako ostatní bohyně, měly i své chrámy, např. v Orchomenu. Byly zobrazovány jako půvabné a tančící dívky, s touto symbolikou:\n\nPodoba Charitek se zachovala na velkém počtu uměleckých děl – sochách, reliéfech, vázových malbách:\n\n"}
{"id": "144187", "url": "https://cs.wikipedia.org/wiki?curid=144187", "title": "Ústav informací a prognóz školství, mládeže a tělovýchovy SR", "text": "Ústav informací a prognóz školství, mládeže a tělovýchovy SR\n\nÚstav informací a prognóz školství, mládeže a tělovýchovy SR nebo ÚIPŠ je státní rozpočtová organizace podřízená Ministerstvu školství SR, sídlící v Mlynské dolině.\n\nPod jeho správu spadá i Muzeum školství a pedagogiky v Hálově ulici 16 v Bratislavě a Muzeum speciálního školství v Levoči.\n"}
{"id": "144190", "url": "https://cs.wikipedia.org/wiki?curid=144190", "title": "Aglaia", "text": "Aglaia\n\nAglaia (latinsky \"Aglaia\") je v řecké mytologii dcera nejvyššího boha Dia a Ókeanovny Eurynomé (ovšem podle jiné verze boha slunce Hélia a najády Aigly. \n\nJe jednou z Charitek, jsou to bohyně půvabu a krásy. \n\nNejznámější jsou tři:\n\nMéně známé jsou další jejich sestry Charis, Pásithea, Kléta, Faenna, Thalló, Auxó a Hégemoné.\n\nCharitky jsou půvabné, líbezné a milé, laskavé k lidem i bohům, lidem poskytují mnohá dobrodiní. Téměř vždy jsou ve společnosti jiných bohů. Ochraňují průběh slavností a hostin. Obzvláště však dbají o krásu umění. Byly ctěny jako ostatní bohyně, měly i své chrámy. Byly zobrazovány jako půvabné a tančící dívky, s touto symbolikou: \n\nPodoba Charitek se zachovala na velkém počtu uměleckých děl - sochách, reliéfech, vázových malbách:\n\n"}
{"id": "144194", "url": "https://cs.wikipedia.org/wiki?curid=144194", "title": "Capri", "text": "Capri\n\nCapri je italská obec se 7 058 obyvateli. Nachází se na stejnojmenném ostrově ležícím v Neapolském zálivu. Kvůli sporům v Itálii se sem kdysi odstěhoval Augustův nevlastní syn, císař Tiberius.\n\n\"Počet obyvatel (v tis.)\"\n\n\nOstrov je dostupný z Neapole či Sorrenta pravidelnými lodními linkami, a to jak loděmi klasickými, tak vznášedly. Přistávají v severní části ostrova v přístavišti Marina Grande. Na ostrově existuje autobusová doprava.\n\n"}
{"id": "144198", "url": "https://cs.wikipedia.org/wiki?curid=144198", "title": "Eufrosyné", "text": "Eufrosyné\n\nEufrosyné ( - \"Eufrosyné\") je v řecké mytologii dcery nejvyššího boha Dia a Ókeanovny Eurynomé (ovšem podle jiné verze boha slunce Hélia a najády Aigly. \n\nJe jednou z Charitek, jsou to bohyně půvabu a krásy. \n\nNejznámější jsou tři:\n\n\nMéně známé jsou další jejich sestry Charis, Pásithea, Kléta, Faenna, Thalló, Auxó a Hégemoné.\n\nCharitky jsou půvabné, líbezné a milé, laskavé k lidem i bohům, lidem poskytují mnohá dobrodiní. Téměř vždy jsou ve společnosti jiných bohů, Oohraňují průběh slavností a hostin. Obzvláště však dbají o krásu umění. Byly ctěny jako ostatní bohyně, měly i své chrámy, Byly zobrazovány jako půvabné a tančící dívky, s touto krásnou symbolikou: \n\nPodoba Charitek se zachovala na velkém počtu uměleckých děl - sochách, reliéfech, vázových malbách:\n\n"}
{"id": "144205", "url": "https://cs.wikipedia.org/wiki?curid=144205", "title": "Děpoltici", "text": "Děpoltici\n\nDěpoltici nebo také \"Děpoldici\" či \"Děpolticové\" byli vedlejší větví dynastie Přemyslovců, jejímž zakladatelem byl Děpolt I. (latinsky \"Theobald\"), druhorozený syn českého knížete Vladislava I. \n\nDěpolticové měli ve znaku polcený znak lva a orlice a ve třech generacích si podrželi ne nevýznamný politický vliv v zemi, k vládě se ovšem nikdo z nich nedostal. Jejich úděl ležel ve východních Čechách. Přelom ve významu Děpolticů znamenala vláda Přemysla Otakara I. Ten se snažil, aby nadále zůstávala vláda jen v hlavní linii přemyslovského rodu, což vedlo ke střetům s Děpoltem III. \n\nDěpolt III. zemřel někdy v roce 1223 při obraně Kouřimi a jeho rodina se uchýlila do Slezska na dvůr Jindřicha I. Bradatého. Svůj vliv už jeho potomci nezískali: Ota Magdeburský (1191 – 1226), probošt v Magdeburku, se neúspěšně snažil naklonit si císaře Fridricha II. Děpolt IV. Bořivoj získal roku 1234 hrad Śrem, ale zemřel při jeho obraně o rok později. Boleslav zemřel ve slezském vojsku v bitvě u Lehnice (9.4.1241). Zprávy o Děpoltově rodu mizí v roce 1247, kdy zemřel poslední z bratrů Soběslav, správce hradu Lubuš.\n\n\n\n"}
{"id": "144208", "url": "https://cs.wikipedia.org/wiki?curid=144208", "title": "Karel Pravoslav Sádlo", "text": "Karel Pravoslav Sádlo\n\nProfesor Karel Pravoslav Sádlo (5. září 1898, Praha – 24. srpna 1971, tamtéž) byl významným českým violoncellistou, hudebním pedagogem, editorem a organizátorem hudebního života.\n\nStudoval violoncello u Jana Buriana a Julia Junka a komorní hru u Ladislava Zelenky. Vychoval několik generací cellistů: vynikajících sólistů, komorních i orchestrálních hráčů (Miloše Sádla, Františka Smetanu, Josefa Chuchra, Antonína Kohouta, Františka Slámu a řadu dalších).\nV roce 1928 založil známou Sádlovu edici (\"Edition Sádlo\"), v níž vydával např. skladby svého přítele Jaroslava Řídkého, ale i vlastní etudy a didaktické práce. Jeho \"Technické studie\" (1925) přinesly dva roky před vydáním známé školy Stutschewského zásadní převrat v dosavadní tradiční violoncellové technice.\n\nK. P. Sádlo byl profesorem Pražské konzervatoře a Akademie múzických umění v Praze (později i děkanem její Hudební fakulty) a uměleckým ředitelem České filharmonie. Předsedal soutěžím Pražského jara a zasedal i v porotách zahraničních interpretačních soutěží.\n\n"}
{"id": "144210", "url": "https://cs.wikipedia.org/wiki?curid=144210", "title": "Čečovice", "text": "Čečovice\n\nČečovice () jsou obec v severovýchodní části okresu Domažlice, pět kilometrů severovýchodně od Staňkova a patnác tkilometrů severně od Domažlic. Žije v ní obyvatel. Její katastrální území zaujímá 454,52 ha a PSČ všech adres je 345 62.\n\nPrvní písemná zmínka pochází z roku 1358.\n\nKostel sv. Mikuláše postavený jako farní před koncem 14. století. V současnosti jde o filiální kostel farnosti Bukovec spadající pod vikariát v Domažlicích. Jedná se o mimořádně zajímavou a významnou stavební památku, neboť jde o jeden z mála kompletně cihlových gotických kostelů v Čechách, navíc doplněnou velmi kvalitními, náročně provedenými kamenickými prvky. Ve vsi je také kaplička.\n\nVe vsi je ještě trojkřídlý barokní jednopatrový zámek, který stojí na místě původní gotické tvrze z 14. století. Budova tvrze se částečně dochovala v hospodářském sídle zámku – sýpce. Zámek v minulosti vlastnily významné české šlechtické rody – páni z Bukovce, z Velhartic, Rožmberkové, Popelové z Lobkovic či Trautmansdorfové. Ve 20. století zámek spíše chátral a v roce 1990 vyhořel. V roce 2005 získal celý objekt novou střechu díky úsilí Klubu Ladislava Lábka v Plzni. Zámek je otevřen veřejnosti jen příležitostně při různých koncertech či při Dni otevřených dveří.\n\nPodle sčítání lidu ze dne 1. 12. 1930 žilo v Čečovicích 334 obyvatel (56 domů, 281 Němců, 51 Čechů, 2 příslušníci jiné národnosti). V roce 1987 žilo trvale ve vsi 67 obyvatel, v roce 2001 zde žilo 68 obyvatel v 28 domech. V roce 2006 to bylo 76 osob, v roce 2012 pak 87.\n\n"}
{"id": "144225", "url": "https://cs.wikipedia.org/wiki?curid=144225", "title": "Demokratická strana (Slovensko)", "text": "Demokratická strana (Slovensko)\n\nDemokratická strana byla politická strana působící na Slovensku. Působila ve dvou obdobích: před nástupem komunismu v letech 1944 – 1948 a po pádu komunismu v letech 1989 – 2006. Roku 2006 se sloučila se SDKÚ. Nová strana dostala název Slovenská demokratická a kresťanská únia - Demokratická strana. Oficiálně Demokratická strana zanikla 13. února 2006, kdy byla vymazána z Registru politických stran Ministerstva vnitra.\nDemokratická strana (DS) vznikla v září 1944 v době slovenského národního povstání. Mezi její zakladatele patřili Ján Ursíny, Jozef Lettrich, Martin Kvetko, Ján Bendík, Fedor Hodža a Ján Lichner. Pod její značkou se před volbami v roce 1946 sjednotily demokratické síly. Ve volbách Demokratická strana na Slovensku zvítězila se ziskem 62 % hlasů. Nástup komunistů v roce 1948 znamenal její konec. Většina předních funkcionářů DS emigrovala do zahraničí. Byli mezi nimi i Jozef Lettrich, Martin Kvetko a Fedor Hodža. Ti, kteří zůstali v Československu, byli komunisty vězněni a pronásledováni. Ze zbytků strany byla vytvořena Strana slovenské obrody, která tvořila součást komunisty kontrolované Národní fronty. Komunisté tak vytvářeli zdání demokracie.\n\nPo pádu komunismu po sametové revoluci byla DS obnovena v prosinci 1989. Z exilu se vrátil jeden z jejích zakladatelů Martin Kvetko, který se stal prvním předsedou obnovené DS. 30. září 1990 byl předsedou strany zvolen Ján Holčík a Martin Kvetko byl zvolen čestným předsedou.\n\nV prvních svobodných volbách do Slovenské národní rady po pádu komunismu získala v roku 1990 DS 4,4 % hlasů a 7 poslaneckých mandátů. Ivan Brndiar se stal členem Předsednictva SNR, předsedou výboru SNR pro národnosti, etnické skupiny a pro lidská práva a předsedou poslaneckého klubu DS. Dalšími poslanci zvolenými za DS byli: Michal Géci, Božena Badálová, Oľga Keltošová, Ján Majer, Hana Zelinová a Peter Brňák. DS se stala součástí vládní koalice. Ve slovenské vládě pod vedením předsedy Vladimíra Mečiara měla DS 3 zástupce: Ján Holčík se stal ministrem průmyslu, Stanislav Novák ministrem práce a sociálních věcí a Jozef Dubníček ministrem výstavby a stavebnictví. Vládní krize v roce 1991, která vyvrcholila odvoláním Vladimíra Mečiara z funkce předsedy vlády a následným rozštěpením VPN na ODÚ-VPN a HZDS, zasáhla i DS. Poslanci Oľga Keltošová a Peter Brňák opustili stranu a přidali se k HZDS Vladimíra Mečiara. Ve zrekonstruované vládě pod vedením předsedy Jána Čarnogurského měla DS i nadále svoje zastoupení. Ján Holčík si podržel svoje ministerstvo. Vladimír Pavle se stal ministrem dopravy a spojů.\n\nV následujících parlamentních volbách v roce 1992 získala DS 3,3 % hlasů a vzhledem k tomu, že hranice potřebná na vstup do parlamentu byla zvýšena na 5 %, se do parlamentu nedostala. Těmito volbami také skončila krátká historie DS jako parlamentní strany. Předsedou strany se stal ve stejném roce Peter Mattoš a roku 1993 Anton Ďuriš.\n\nV březnu 1994 se do DS integrovalo vícero středopravých politických stran: ODÚ-VPN, Občianska demokratická strana Slovenska, Strana konzervatívnych demokratov, Demokrati 92, Zelená liga a Hnutie česko-slovenského porozumenia. Předsedou strany se stal Pavel Hagyari a místopředsedou Ivan Mikloš. Ani integrace však nepomohla DS dostat se do parlamentu. Před volbami nabídlo KDH místa na kandidátce představitelům menších pravicových stran. Nabídku přijala Stála konferencia občianskeho inštitútu (SKOI), jejíž kandidát Ján Langoš se tak dostal do parlamentu. DS nabídku odmítla. Kandidovala spolu se Stranou podnikateľov a živnostníkov, ale neuspěla. Koalice získala jen 3,42 % hlasů, což opět nestačilo na postup do parlamentu. Straně s velkou tradicí hrozil zánik. Na kongresu DS v prosinci 1994 byl za předsedu strany zvolen Peter Osuský. Pod jeho vedením pokračovala integrace pravicových občanských sil a v květnu 1995 DS podepsala dohodu se SKOI, čímž DS získala zastoupení v parlamentu prostřednictvím Jána Langoše. Koncem roku kongres DS zvolil Jána Langoše do funkce předsedy a Petra Osuského I. místopředsedy, oba pak zastávali tyto funkce až do roku 2001.\n\nRoku 1997 vytvořily pravicové opoziční strany DS, KDH a DÚ Modrou koalícii s cílem kandidovat společně ve volbách roku 1998 a vytvořit silnou protiváhu vládnímu HZDS. Brzy se k Modré koalici přidaly i Sociálnodemokratická strana Slovenska a Strana zelených na Slovensku a koalice změnila název na Slovenská demokratická koalícia (SDK). Po přijetí nedemokratické novely volebního zákona, která prakticky znemožňovala koalicím kandidovat ve volbách, byla SDK přetransformována na volební stranu. Parlamentní kandidáti SDK formálně vystoupili ze svých mateřských stran a stali se členy SDK. Hlavním cílem SDK bylo porazit HZDS ve volbách.\n\nSDK získala ve volbách roku 1998 26,33 % hlasů. HZDS sice získala o 0,67 % hlasů víc, ale nepodařilo se jí sestavit vládu. Naopak podařilo se to SDK společně s Stranou maďarské koalície, Stranou demokratickej ľavice a Stranou občianskeho porozumenia. DS získala prostřednictvím kandidátky SDK šest poslaneckých mandátů. Poslanci se stali kandidáti DS Jozef Kužma, Ján Langoš, Peter Tatár, Peter Zajac, František Šebej a Peter Osuský. V roce 2001 se Peter Zajac vzdal poslaneckého mandátu a nahradil ho Alexander Slafkovský. DS získala i zastoupení ve vládě prostřednictvím svého kandidáta Ivana Mikloše, který se stal místopředsedou vlády pro ekonomiku.\n\nVelmi brzo po vítězných volbách se ukázalo, že formální vystoupení parlamentních kandidátů SDK ze svých mateřských stran nebude ve většině případů jen formální. Mikuláš Dzurinda byl mezi těmi, kteří se snažili o faktické sloučení pěti zakládajících stran SDK do jedné. Když se mu to nepodařilo, založil v lednu 2000 novou politickou stranu, SDKÚ. Do této strany vstoupila většina členů SDK a Mikuláš Dzurinda se stal jejím předsedou. Mateřské strany tento krok značně oslabil a jejich volební preference dlouhodobě značně poklesly. Faktický rozpad SDK znamenal také pohyby v samotné DS. Ze strany odešli nejpopulárnější politik DS Ivan Mikloš a také tvůrce reformy veřejné správy Viktor Nižňanský.\n\nZačátkem roku 2001 se konaly volby předsedy DS. Ján Langoš se už o funkci neucházel. Předsedou se stal František Šebej a místopředsedou Ľudovít Kaník. František Šebej se však krátce po zvolení vzdal funkce předsedy, protože nebyl ochotný spolupracovat s Ľudovítom Kaníkom. Následně se stal předsedou strany Ľudovít Kaník. Jako reakce na tuto volbu František Šebej, Peter Zajac, Peter Tatár a Peter Osuský vystoupili ze strany a založili novou stranu pod názvem Občianska konzervatívna strana.\n\nPřed volbami roku 2002 DS rozběhla volební kampaň, z které, po rozhodnutí předsednictva, krátce před volbami odstoupila, i když už uzavřela koalici s DÚ Jána Budaja. Vedení strany doporučilo příznivcům DS, aby dali svůj hlas SDKÚ. Tímto krokem se Ľudovít Kaník stal ministrem práce, sociálních věcí a rodiny. Na toto místo ho po volbách nominovala právě SDKÚ.\n\nĽudovít Kaník byl do čela DS zvolen i na posledním řádném kongrese Demokratické strany 18. června 2005. Na kongrese otevřeně prosazoval úzkou spolupráci až splynutí strany s SDKÚ. Ve volbách zvítězil nad Branislavem Hochelem, zásadním odpůrcem sloučení s SDKÚ. Po tomto kongrese nabraly události velmi rychlý spád. Už o půl roku později, 17. prosince 2005, odsouhlasil mimořádný kongres DS třípětinovou většinou sloučení strany se SDKÚ. O sloučení stran rozhodl definitivně kongres SDKÚ dne 21. ledna 2006. Nová politická strana působí pod názvem Slovenská demokratická a kresťanská únia - Demokratická strana.\nV čase sloučení s SDKÚ měla DS asi 1700 evidovaných členů.\n\nTa část základny Demokratické strany, která nebyla ztotožněná s fúzí s SDKÚ, se rozhodla založit nový politický subjekt. Tento bude pokračovat v odkaze a tradicích Demokratické strany.\nK datu odevzdávání kandidátních listin do parlamentních voleb roku 2006 ještě nový politický subjekt nebyl zaregistrovaný, a tak jednotlivci přijali nabídku kandidovat na kandidátce Svobodného fóra.\n\nVedení Demokratické strany po sjezdě DS z 18. června 2005:\n\n\n\nVolební preference strany v procentech podle Statistického úřadu SR.\nV roce 2005 byly preference DS tak nízké, že je statistický úřad neuváděl.\n"}
{"id": "144226", "url": "https://cs.wikipedia.org/wiki?curid=144226", "title": "James Macpherson", "text": "James Macpherson\n\nJames Macpherson (27. října 1736, Ruthven, Inverness-shire, Skotsko – 17. února 1796, Inverness, Skotsko) byl skotský preromantický básník a politik.\n\nJe znám především jako „překladatel“ jím „objevené“ staré gaelské poezie \"Ossianovy zpěvy\" (1761–1875, The Works of Ossian) ze 3. století. Pravost překladů původní gaelské poezie byla ihned zpochybněna Angličanem Samuelem Johnsonem, který tvrdil, že Macpherson našel jen fragmenty starých textů a na jejich základě vytvořil vlastní dílo. Současní badatelé se kloní k Johnsonově výkladu.\n\nMacpherson později literární činnosti zanechal a vstoupil do politiky. Od roku 1780 do své smrti byl členem britského parlamentu.\n\n\n"}
{"id": "144230", "url": "https://cs.wikipedia.org/wiki?curid=144230", "title": "Tadajoši Ašikaga", "text": "Tadajoši Ašikaga\n\nTadajoši Ašikaga (1306 – 1352) byl bratrem prvního šóguna klanu Ašikaga, Takaudžiho Ašikagy. Roku 1334 byl bratrem pověřen, aby sloužil pánovi provincie Kozuke, princi Norinagovi, jako jeho stráž. Tadajoši pomohl princovi upevnit moc a výrazně se podílel také na rozkvětu civilní správy. Takaudži měl naopak na starosti vojenské záležitosti. Rozpor mezi oběma bratry vyvolalo rozdílné chápání těžiště společnosti. To Tadajoši spatřoval ve vládě bakufu a společenských elitách, zatímco Takaudži preferoval moc a sílu armády. Spor vyvrcholil roku 1349 propuštěním Tadajošiho ze státních služeb a jeho zajetím na přelomu let 1351 a 1352. Má se za to, že byl Tadajoši na příkaz svého bratra otráven.\n"}
{"id": "144235", "url": "https://cs.wikipedia.org/wiki?curid=144235", "title": "Ota I. Olomoucký", "text": "Ota I. Olomoucký\n\nOta I. Olomoucký (1045 – 9. červen 1087), řečený také Sličný, byl nejmladší syn Břetislava I. a Jitky ze Svinibrodu (Schweinfurtu), kníže znojemského (1055–1056) a olomouckého údělu (1061–1087) z dynastie Přemyslovců. Jak už naznačuje jeho přezdívka, Ota I. zřejmě patřil mezi nejpůvabnější příslušníky českého panovnického rodu.\n\nBřetislav I. krátce před svou smrtí ustanovil stařešinský nástupnický řád, kdy se českým knížetem měl stát vždy nejstarší Přemyslovec, a Moravu rozdělil na severní část, Olomoucko, a jižní, Brněnsko. Po Břetislavově smrti (1055) se knížetem stal jeho nejstarší syn Spytihněv II., Olomoucko získali další syn Vratislav a Konrád s Otou jižní část Moravy.\n\nOlomoucký údělník Vratislav se ovšem rychle dostal do sporu s novým knížetem a musel před ním uprchnout do Uher. Konrád s Otou se museli uchýlit do Prahy. Za vlády Spytihněva II. tedy Ota působil na panovnickém dvoře jako pouhý mistr kuchyně. Když ale Spytihněv roku 1061 zemřel a k moci se dostal další z bratrů, olomoucký údělník Vratislav, byl Otovi svěřen olomoucký úděl, zatímco Konrád obdržel Brněnsko. V budoucnu měli olomoucký úděl spravovat synové Oty, Brněnsko nakonec Konrád rozdělil (měl totiž dva syny) a vyčlenil znojemský úděl.\n\nMladší bratři knížete a krále Vratislava proti němu tvořili jakousi opozici, protože Vratislav se postupně snažil posílit vlastní moc na jejich úkor. Moravští údělníci také stáli za zvolením svého bratra Jaromíra pražským biskupem.\n\nRoku 1063 se Ota oženil s uherskou princeznou Eufémií, zřejmě dcerou krále Bély I. a Richenzy Polské a sestřenicí druhé manželky Vratislava II. Adléty. V roce 1078 Ota společně s Eufémií založil klášter Hradisko u Olomouce, kde byli také oba pohřbeni..\n\nPo Otově smrti v roce 1087 se vlády nad Olomouckem ujal Vratislav II., který ho poté svěřil svému synovi Boleslavovi. Vdova Eufemie s dětmi se uchýlila pod ochranu Konráda I. Není příliš známo, že Ota I. byl dávno před císařem Karlem IV. nazván „otcem vlasti\" (pater patrie) a „otcem Moravy\" (pater Moravie).\n\n\n"}
{"id": "144236", "url": "https://cs.wikipedia.org/wiki?curid=144236", "title": "Nobuharu Baba", "text": "Nobuharu Baba\n\nNobuharu Baba (: 馬場 信春, \"Baba Nobuharu\"; 1514 – 29. června 1575), syn Torasady Baby, byl jedním z takzvaných „24 generálů“ sloužících Šingenu Takedovi. Byl znám také pod jménem Nobufusa. Jako jeden ze starších vazalů měl možnost sloužit třem generacím klanu Takeda, od Nobutory až po Kacujoriho. Účastnil se téměř každého Šingenova tažení, zejména bitev o Kawanakadžimu, Odawaru/Mimasetoge (1569) a Mikatagaharu (1572). Jeho služby byly roku 1550 oceněny přidělením hradu Fukaši v provincii Šinano a stal se dědicem titulu Mino no kami po Toratanem Harovi, který zemřel roku 1564. I přes rozepře, které panovaly mezi ním a Kacujorim, se účastnil boje proti Nobunagovi v bitvě u Nagašina v roce 1575. V krvavé řeži, během které padlo více než 10 tisíc Kacujorových vojáků, se mu podařilo přežít a krýt Kacujoriho únik. Krátce na to byl rozdrcen spolu se zbytkem svých mužů postupujícími Nobunagovými vojsky.\n\nDle kroniky \"Kojo Gunkan\" se s Nobufusou radil sám Šingen o otázkách zásadního významu a obdržel titul \"fudai\". Zúčastnil se téměř 21 bitev bez jediného zranění a zapsal se nesmazatelně do japonské historie.\n\n"}
{"id": "144239", "url": "https://cs.wikipedia.org/wiki?curid=144239", "title": "Dionýsos", "text": "Dionýsos\n\nDionýsos (řecky \"Διόνυσος\", latinsky \"Dionysus, Bacchus\") je v řecké mytologii synem nejvyššího boha Dia a jeho milenky Semely. Je bohem vína a nespoutaného veselí. Původně byl i bohem úrody a plodnosti.\n\nNarodil se v Thébách, ale uvádí se také Naxos, Kréta, Élis a další místa. Když se žárlivá manželka Héra dozvěděla, že její manžel Zeus přivede na svět dítě se svou milenkou Semelé, dcerou Thébského krále Kadma, rozhodla se, že to tak nemůže nechat. Navštívila ve změněné podobě Semelu a přesvědčila ji, že se má ujistit o tom, že její milenec je skutečně bůh. Ať ho požádá, aby se před ní objevil v celé své božské nádheře. Protože jí Zeus předem slíbil splnit jakékoliv přání, objevil se před ní opravdu s celou parádou, se všemi svými blesky a hromy. Následky byly hrozné: Jeden blesk zapálil Kadmův palác, plameny zasáhly Semelu a ta předčasně porodila. Pomoci jí už nebylo, ale Zeus zachránil dítě, nechal kolem něj vyrůst šlahouny břečťanu, které ho uchránily. Potom si dítě nechal zašít do boku a sám ho donosil. V pravý čas se syn „podruhé“ narodil a dostal jméno Dionýsos.\n\nPosel bohů Hermés předal chlapce do výchovy Semelině sestře Ínó, která byla manželkou orchomenského krále Athamanta. Netrvalo dlouho a dopátrala se toho Héra, seslala na Athamanta šílenství, ve kterém zabil své syny, ale Dionýsa Hermés zachránil. Pak ho vychovávaly nymfy v jeskyni porostlé révou. Odtud později přinesl lidem první sazenici vína. Dal ji Íkariovi, athénskému pastýři, a naučil ho, jak z hroznů vyrábět víno.\n\nDionýsos se se svou družinou, v níž byl Silénos - jeho učitel, Satyrové a Mainady (známější jako Bakchantky podle latinského jména Bakchus), vydal na tažení světem - přes Egypt, Indii, Frýgii, Thrákii, Boiótii - tam všude šířil bujné veselí, ale své protivníky nešetřil. Dionýsa a jeho opojný nápoj totiž lidé přijímali se smíšenými pocity i s bázní. Thrácký král Lykúrgos ho chtěl vyhnat ze země a byl potrestán slepotou, pomatením mysli a smrtí. Podobně thébský král Pentheus zahynul rozsápán rozlícenými Bakchantkami. Dcery orchomenského krále zešílely a nakonec byly proměněny v ptáky. Špatně dopadli také piráti, kteří na své lodi Dionýsa a jeho družinu převáželi a chtěli ho zajmout. Bůh vína nechal loď zarůst révou, vesla proměnil v hady a loď zahnal na širé moře a z pirátů udělal delfíny.\nPo svém vítězném tažení světem se na ostrově Naxu Dionýsos oženil s Ariadnou, dcerou krétského krále Mínóa (když ji tam zanechal athénský princ Théseus, ač jí předtím sliboval manželství). Dionýsos poté usedl po pravici nejvyššího boha Dia na Olympu. Sestoupil do podsvětí, vyvedl svou matku Semelé na Olymp a dal jí nové jméno Thyóné.\n\nZeus daroval Dionýsovi palác a bohyně Héra se musela s novým stavem věcí smířit.\n\nDionýsova tažení světem byla provázena hlučným veselím, hrála bouřlivá divoká hudba. Provázeli ho nejen Siléni, Satyrové a Bakchantky, ale také Kentauři, nymfy i Múzy. Dionýsos dostával stále nová jména - Bakchos - třeštící, Bromios - bouřící, Lénios - ochránce lisu a mnohá další.\n\nDionýsos nebyl jenom bohem vína, ale také bohem veškerého růstu v přírodě, rozdával básnické a věštecké nadšení, přinášel i zdraví, nemocným zjevoval ve snu léčebné prostředky. K jeho poctě se konaly mnohé velkolepé bouřlivé slavnosti. Řekové ho ctili jako ochránce ovocných stromů a keřů, uctívali ho jako původce píle, dovedností a pracovitosti v pěstování plodin. Oceňovali i to, že přinášel radost ze života, osvěžoval ducha i tělo, podněcoval lásku, uvolňoval inspiraci a tvůrčí nadšení. To vše ale jenom tehdy, byla-li dodržena zásada „ničeho příliš“.\n\nPostupem času však se slavnosti začaly měnit v bouřlivější, účastníci upadali mnohdy do extáze, tažení byla divoká a nespoutaná. Oficiální slavnosti se v Athénách konaly několikrát do roka, nejvýznamnější byly „velké dionýsie“ koncem března. Končily obvykle velkým závěrečným představením se sborem pěvců v kozlích kůžích a zpěvy s doprovodem tance.\n\n\n\nAntičtí umělci zobrazovali Dionýsa buď jako vážného muže s hustými vlasy a vousy nebo jako mladíka.\n\n\n\n"}
{"id": "144241", "url": "https://cs.wikipedia.org/wiki?curid=144241", "title": "Rudoltice (rozcestník)", "text": "Rudoltice (rozcestník)\n\nNázev Rudoltice má více sídel:\n\n"}
{"id": "144245", "url": "https://cs.wikipedia.org/wiki?curid=144245", "title": "Jasná Hora", "text": "Jasná Hora\n\nJasná Hora (pol. \"Jasna Góra\", lat. \"Clarus Mons\") je paulinský klášter v polském městě Čenstochová a nejvýznamnější poutní místo Polska. Význam Jasné Hory daleko přesahuje polské hranice, ročně ji navštíví asi 5 miliónů poutníků, nejen z Polska, ale i ze zahraničí, zejména z České republiky, Slovenska a Maďarska. Řada z nich podniká svou pouť pěšky, některé poutní trasy jsou několik set kilometrů dlouhé.\n\nV klášterní bazilice Nalezení svatého Kříže a Nanebevzetí Panny Marie se nachází slavná ikona Panny Marie Čenstochovské, které řada věřících připisuje zázračné vlastnosti.\n\nAutorství ikony je podle tradice připisováno sv. Lukáši, který ji měl namalovat za života Panny Marie podle její skutečné podoby na desce stolu, který měla Svatá rodina ve svém domku v Nazaretu. Pravděpodobně se však jedná o byzantskou ikonu z raného středověku. Podle historických pramenů byla ve 12. století přivezena z Konstantinopole na Rus, kde se o sto let později octla v majetku haličského knížete Lva Daniloviče. Ten ji dal umístit v pravoslavném klášteře v Belzu. Tam se ikony počátkem 14. stol. zmocnili Poláci. Do Čenstochové byla ikona přivezena v roce 1384 za knížete Vladislava Opolčíka. V téže době bylo původně modré roucho Matky Boží na ikoně ozdobeno zlatými hvězdami a liliemi. Symbolika lilií patrně byla zvolena proto, že v této době v Polsku vládli Anjouovci, kteří měli lilie v erbu. Roku 1430 byl klášter na Jasné Hoře zpustošen v průběhu husitské spanilé jízdy za účasti volyňského knížete Fjodora Ostrožského a polského šlechtice Jana Kuropatwy z Łańcuchowa. Ikona byla tehdy silně poškozena a musela být pečlivě zrestaurována. Památkou na tuto událost jsou šrámy na tváři Matky Boží, vzniklé po seknutí šavlí. Mnozí jí přisuzují podíl na záchraně kláštera a celého Polska v roce 1655, kdy se posádka asi 260 mužů (včetně řeholníků) ubránila těžce opevněný klášter proti asi 3,5 tisícové švédské armádě. Této bitvě, přestože z vojenského hlediska nebyla příliš významná, polská tradice připisuje mimořádný význam, neboť zákeřný útok na národní svatyni, jíž byla předtím přislíbena nedotknutelnost, rozzuřil polské obyvatelstvo. Důsledkem toho bylo všeobecné povstání, vedené Stefanem Czarnieckim, které Švédové nedokázali zvládnout. Po porážce Švédů byla Matka Boží Čenstochovská za účasti krále Jana Kazimíra ve Lvově korunována královnou a ochránkyní Polska.\n\n\n"}
{"id": "144257", "url": "https://cs.wikipedia.org/wiki?curid=144257", "title": "Čenstochová", "text": "Čenstochová\n\nČenstochová ( \"\" , \"Tschenstochau\", \"Ченстохова\", \"צ'נסטוחובה\") je město s postavením okresu v jižním Polsku ve Slezském vojvodství. Leží na řece Wartě v severní části Krakovsko-čenstochovské vysočiny. Ač historicky náleží do Malopolska, po administrativní reformě z roku 1999 byla připojena do Slezského vojvodství. Žije zde obyvatel. \n\nVe městě se nachází kostel a klášter na Jasné Hoře se slavnou ikonou \"Panny Marie Čenstochovské\" (tzv. \"Černá Madona\"), který je jedním z nejvýznamnějších poutních míst Evropy. Z tohoto důvodu je Čenstochová uznávána jako hlavní duchovní město Polska a je světově proslulá.\n\nPočet obyvatel (2008): 241 449.\n\nStruktura zaměstnanosti obyvatel (2004):\n\nRozloha Čenstochové: 160 km².\n\nČenstochová leží na hranici tří geomorfologických oblastí: Slezské plošiny, Krakovsko–čenstochovské vysočiny a Vožnicko–věluňské vysočiny. Území města se geologicky skládá ze štěrků, písků, jílů a vápence z období horní jury.\n\nČenstochová vznikla v 13. století. První zmínka pochází z roku 1220. Název vychází ze slovanského jména Čenstoch. V letech 1370-1393 si Čenstochová stanovila léno Vladislava Opolčíka, který v roce 1382 zaplatil klášter paulínů. Městské právo bylo uděleno v roce 1356, a v roce 1502 bylo zavedeno právo magdeburské.\n\nKlášter byl v 17. století těžce opevněn, v roce 1655, v době švédské potopy, odmítl povolit vstup švédským vojskům a ubránil se následnému obležení. Hrdinná obrana kláštera před útokem na polskou národní svatyni, který Poláci vnímali jako mimořádně podlý, vyburcovala řadu polských obyvatel k povstání, které uspíšilo konec švédské nadvlády nad Polskem. Obranu kláštera velice dramaticky vylíčil Henryk Sienkiewicz ve svém románu Potopa, ovšem současná historická bádání ukazují, že jeho popis obrany kláštera se od skutečnosti značně odchyluje.\n\nČetné nájezdy, požáry i plundrování uvedly město do úpadku. V době barské konfederace bylo okolí Čenstochové jedním z hlavních míst odporu konfederačních vojsk. Po druhém dělení Polska se ocitla v Kališském departamentu jižních Prus. Po roce 1807 se ocitá v Kališském departamentu Varšavského knížectví, od roku 1815 v Kališském vojvodství Království Polského. V počátcích existovaly Stará Čenstochová a Čenstochovka (městská práva od roku 1717 jakožto Nová Čenstochová),\nkteré byly sloučeny 19. srpna 1826. V roce 1819 byla vojenským inženýrem Janem Bernhardem vytyčena nejdůležitější městská cesta – Alej Panny Marie (nyní Alej Nejsvětější Panny Marie v Čenstochové.\n\nDíky poloze u Varšavsko–Vídeňské železnice (postavena 17. listopadu 1846), přítomnosti ložisek rud železa (nyní neexploatované, podkladů vápence jakož i čistých a hojných zásob vody řek se v roce 1870 začal rozvíjet průmysl – hutní (Huť Čenstochová, jejíž výstavbu inicioval Bernard Hantke), textilní a papírenský. V roce 1903 Čenstochová získala železniční spojení s Herbami a v roce 1911 s Kielci. V roce 1909 se konala ve městě velká zemědělsko–průmyslová výstava.\n\nZa první světové války byla Čenstochová bez boje 3. srpna 1914 zabrána německými vojsky. V prvních dnech okupace bylo vykonáno mnoho vražd v podjasnohorské oblasti a deportována spousta obyvatel do Německa. V době války město poprvé v historii získalo městskou samovládu. Čenstochová byla osvobozena 11. listopadu 1918, kdy oddíly Polské vojenské organizace a občanských milicí, přistoupili k odzbrojování ustupujících Němců. Nadcházejícího dne připochodovaly čenstochovskými Alejemi tři skupiny Polské Armády pod vedením kpt. Ludwikowského. Jasná Hora od 26. dubna 1915 do 4. listopadu 1918 vytvořila enklávu pod okupací Rakouska-Uherska. V období Rusko–polské války po zhroucení se polské ofenzivy na Kyjev v roce 1920 Čenstochová musela ubytovat a uživit ukrajinskou vládu Semena Petlury spolu s dvěma tisíci uprchlíků. Město nebylo schopno umístit a udržet všechny uprchlíky, což vyvolalo protesty obyvatel. V roce 1921 většina z nich opustila město. Kromě toho v období slezských povstání byla Čenstochová hlavním střediskem pomoci pro povstalce. Ve městě byly organizovány sbírky peněz i léků a také místa náboru dobrovolníků.\n\nV období meziválečného dvacetiletí lokální průmysl zvolna upadal. Od roku 1925 se v Čenstochové nachází sídlo biskupství (od roku 1992 arcibiskupství). Díky důrazu na rozvoj řemesel, zvláště památkářského, byla nazývána \"malým Norimberkem\". V roce 1939 měla Čenstochová už 138 tisíc obyvatel, což jí pasovalo na 8. místo žebříčku největších měst Polska.\n\nV době druhé světové války byla území ležící na západ a jih od Čenstochové včleněna do Třetí říše, naproti tomu samo město se stalo částí Generálního gouvernementu a neslo německý název \"Tschenstochau\". Němci vkročili do města 3. září 1939 a již nadcházejícího dne zahájili vraždění, které se do historie zapsalo pod názvem \"Krvavé pondělí\". V roce 1940, v rámci akce AB, dokončilo exterminaci inteligence. Více než 40 tisíc Židů se ocitlo v čenstochovském ghettu a většina byla vyvražděna nacistickými vojáky. Ve městě byl vybudován stalag 367 určený pro sovětské a italské vojenské zajatce. Po pádu varšavského povstání byla Čenstochová hlavním městem Polského podzemního státu. V době války a bezprostředně po ní v okolí Čenstochové působily silné partyzánské oddíly nezávislého podzemí. Do nejznámějších akcí z tohoto období patří úder (20. dubna 1943) na německou Emisní banku (dnes sídlo Slezské banky v Alejích) provedený oddíly \"Stepa\" a \"Zagłoby\" Národních ozbrojených sil společně se Zemskou armádou. 16. ledna 1945 Čenstochovou bez boje opustila německá vojenská posádka a město bylo obsazeno sovětskými oddíly mjr. Siemona Chochriakova.\n\nV období Lidového Polska zajistila rychlá výstavba hutě, která získala jméno Boleslava Bieruta (po roce 1989 se vrátila k původnímu jménu Huť Čenstochová), dynamický rozvoj města. Sídlo zde našlo celopolské Sjednocení těžby železných rud. V letech 1946-1950 se připojila Čenstochová (podobně jako v meziválečném období) ke kieleckému vojvodství a v letech 1975-1998 byla hlavním městem čenstochovského vojvodství.\n\nČenstochovou navštívil šestkrát Jan Pavel II: v letech 1979, 1983, 1987, 1991, 1997 a 1999. 15. srpna 1991 zde sloužil slavnostní Mši svatou (končící VI Světové dny mládeže), na které se shromáždilo 1,5 milionu věřících a papež obdržel od vlády města klíč od jeho brán jakož i titul čestného obyvatele (Čenstochová byla prvním městem na světě, od kterého přijal takovéto vyznamenání). 26. května 2006 počastoval Čenstochovou svou návštěvou také jeho nástupce Benedikt XVI.\n\nJako první město ve střední Evropě Čenstochová obdržela čestnou vlajku Rady Evropy (1993) jakož i hlavní cenu této organizace – Prix de l'Europe (1998) – za práci v oblasti evropské integrace a rozvoj spolupráce se samosprávami evropských měst. Kontroverzní průběh měla administrativní reforma z roku 1999 díky které se Čenstochová, náležející historicky do Malopolska, ocitla ve Slezském vojvodství. Část lokálních politiků tehdy podporovala vytvoření Staropolského vojvodství společně s Kielci a nebo i Radomem.\n\nČtvrti Čenstochové:\n\nTuristika v Čenstochové je svázána hlavně s poutí k obrazu Matky Boží Čenstochovské na Jasné Hoře. Samotný klášterní komplex je největší, nejprestižnější a nejnavštěvovanější z čenstochovských památek.\n\nČenstochovou v roce 2005 navštívilo 4,5 milionu poutníků, z čehož přes 165 tisíc přišlo pěšky (údaje z tiskové kanceláře Jasné Hory).\n\nZajímavé jsou také původní sakrální stavby Čenstochové:\nZvlášť důležitou památkou je židovský hřbitov ve čtvrti Zawodzie.\n\nZajímavá je taktéž zástavba ulice sedmi Kamenic z 19. století nebo také archeologická rezervace lužické kultury ve čtvrti Raków.\n\nMuzeální činnost provádí hlavně Jasná Hora a Čenstochovské muzeum. Do zachovaných čenstochovských muzeálních institucí patří:\n\nVýlety po Čenstochové jsou často spojovány také s prohlídkou Krakovsko–Čenstochovské vysočiny.\n\nVe městě začínají tyto značené turistické trasy:\n\nČenstochovou protíná síť zemských silnic (kategorie K) umožňující automobilové spojení s největšími městy Polska.\n\n\nSíť doplňují vojvodské silnice:\nV budoucnu bude probíhat přes severozápadní okraj města dálnice A-1, která tak vytvoří západní obchvat města.\n\nV aleji Volnosti se nachází autobusové nádraží.\n\nMěsto protínají železniční tratě: Lubliniec – Kielce (tzv. Lublinecko–Kielecká dráha) a Varšava Centrální – Katovice (bývalá varšavsko–vídeňská dráha) s odbočkou do stanice Chorzew Siemkowice, která spojuje město s uhelnou magistrálou.\n\nOsobní železniční doprava je zajišťována stanicemi Čenstochová Gnaszyn, Čenstochová Raków, Čenstochová Stradom, Čenstochová Aniołów a nejdůležitější, moderní stanicí, otevřenou po přestavbě v roce 1996 – Čenstochová Osobní nádraží (bývalá Čenstochová Hlavní nádraží), nacházejícím se v samotném centru města (mezi alejí Volnosti a ulicí J. Piłsudského).\n\nMěstskou i příměstskou dopravu obsluhuje hlavně společnost Městský dopravní podnik v Čenstochové, spol. s r. o., a to dvěma tramvajovými linkami (2 tratě) a 34 autobusovými linkami, které obsluhují většinu města jakožto i některé přilehlé oblasti (příměstské linky).\n\nKontrola lístků je na menších zastávkách prováděna přímo řidiči autobusů. Noční městskou dopravu zajišťují pouze tramvaje.\n\nNa trase Lisiniec – Zawodzie nabízí firma Mazan–Bus přepravní služby autobusy. Bus Express obsluhuje trasu z ulice Makuszyńského do čtvrti Mirów.\n\nBezplatnou dopravu do hypermarketů Tesco a Auchan zajišťuje firma Biersy.\n\nDopravu na území města nabízí jak PKS Čenstochová, tak i GZK Rędziny a PKP (železnice). Všechna nádraží nabízejí osobní dopravu.\n\nVe městě není činné dopravní letiště. Nejbližší letiště se nalézá v Pyrzowicích (asi 60 km, 45 minut autem).\n\nV roce 1983 nabízely jednu sezónu Polské aerolinky LOT spojení z letiště v obci Rudniki, vzdáleného od centra města sotva 15 km. Dříve bylo letiště vojenské, dnes je v soukromých rukách, se sportovním zaměřením (část jeho území využívá Čenstochovský Aeroklub). Existuje možnost spojení malými soukromými letadly, k obsluze velkých letadel není připraveno. Na letišti je zanedbaná betonová přistávací a vzletová dráha (2000 x 60 m). Dlouholeté snahy radnice na přebudování letiště na osobní nebo nákladní doteď neměly úspěch v podobě finanční podpory z jakéhokoliv zdroje a dokonce ani v podobě právní úpravy jeho statusu.\n\nK nejvyšším kulturních institucím Čenstochové patří Filharmonie a Divadlo Adama Mickiewicze. S kulturní činností je svázáno také Centrum pomoci kultury \"Gaude Mater\", které je hlavním organizátorem Mezinárodního festivalu sakrální hudby \"Gaude Mater\". Divadelní představení a jiné kulturní podniky se odehrávají také v Divadle From Poland.\n\nVe městě působí také od roku 1991 studijní kino Centra filmové kultury, a také – po několikaleté přestávce znovuotevřené v prosinci roku 2004 – kino Cinema City Volnost.\n\nNa území Čenstochové působí taktéž četné ženské, mužské i smíšené sbory. Nejstarším je Řemeslnický mužský chór \"Pochodnia\".\nMezi další patří Akademický sbor čenstochovské Polytechniky \"Collegium Cantorum\" nebo Sbor katedrály sv. Rodiny \"Basilica Cantans\". Tyto sbory získali četná ocenění na národních i mezinárodních festivalech.\nMěstská Galerie umění (Galeria Sztuki) se zabývá vystavováním malby, soch, grafik a fotografií, klade zvláštní důraz na současnou tvorbu. Zvláště známá je výstava prací Zdislava Beksińského, která se v roce 2006 přeměnila ve stálé Muzeum Zdislava Beksińského. Vystavováním a sbírkou výtvarných děl se zabývá rovněž Čenstochovské muzeum a řada malých soukromých galerií, jako například Muzeum Představivosti Tomáše Sętowského nebo Galerie Lonty Petry.\n\nNezvyklým počinem je od roku 2004 organizovaná Kulturní noc, jejíž cílem je vybídnutí obyvatel Čenstochové k účasti na kulturních akcích.\n\nV Čenstochové působí Státní liceum výtvarných umění Jacka Malczewského nebo Spolek múzických umění Martina Żebrowského. Na území města taktéž existuje několik múzických spolků pro děti a mládež jako Společná baletní škola v Čenstochové.\n\nMládežnický dům kultury a Regionální centrum kultury také organizují spoustu záslužných aktivit, jako například Celopolskou poetickou soutěž Haliny Poświatowské.\n\n\n\n\n\n\nV Čenstochové denně vychází lokální přídavek ke \"Gazetě Wyborcze\" (od roku 1991), jakož i \"Życie Częstochowskie\" (Čenstochovský život), což je pokračování plátku \"Życie Częstochowy\" (Život Čenstochové) vycházejícího od roku 1947 jako mutace plátku \"Życie Warszawy\" (Život Varšavy). Mezi týdeníky pak patří \"Gazeta Częstochowska\" (Čenstochovské noviny) (od roku 1956) nebo \"Częstochowski Tygodnik Regionalny \"7 Dni\"\" (Čenstochovský regionální týdeník \"7 dní\"). Kromě toho se ve městě objevují celopolský katolický týdeník \"Niedziela\" (neděle), několik kulturních periodik (například čtvrtletníky \"Aleje 3\", \"Bulion\") nebo \"Ziemia Częstochowska\" (Čenstochovský kraj). Ve městě je také k dostání odnož \"Dzienniku Zachodnieho\" (Západní deník).\n\nMezi rádia patří Radio C. (patří do sítě rádií Złote Przeboje (Zlaté hity)), Radio Jasna Góra (Rádio Jasná Hora) nebo Arcidiecézní katolický rádiový rozhlas \"Fiat\". Svoje lokální studio v Čenstochové má Polské rádio Katovice. V letech 1995-2001 zde mělo lokální redakci rádio RMF FM. V roce 2006 nahradila stanice RMF MAXXX (vedoucí v rozsahu lokálního zpravodajství z Čenstochové) městské rádio Radio Fon (existující od roku 1995). Existuje zde také internetové rádio radiomarconi.pl.\n\nČenstochová nemá televizi v pravém slova smyslu. Obyvatelé čtvrti Tisíciletí mají přístup k městské televizi Orion, ve městě navíc existuje regionální redakce TVP Katowice.\n\nNa internetu působí několik informačních portálů týkajících se Čenstochové:\n\n\n\n\n\n\n\n\nTento titul uděluje prezident města Čenstochová za zvláštní zásluhy pro město. Titul vlastní čtyři osoby:\n\n\n\n\n"}
{"id": "144264", "url": "https://cs.wikipedia.org/wiki?curid=144264", "title": "Sharon Tate", "text": "Sharon Tate\n\nSharon Tate (přechýleně Tateová; 24. ledna 1943 – 9. srpna 1969) byla americká herečka a modelka.\n\nNarodila se v Dallasu, v Texasu jako nejstarší dcera majora americké armády Paula J. Tatea a ženy v domácnosti Doris Tateové. Měla dva sourozence, Debru Tateovou a Patricii (Patti) Tateovou, která v roce 2000 zemřela na rakovinu prsu. V mládí Sharon s celou rodinou často cestovala kvůli armádnímu stylu života svého otce. Střední školu dokonce absolvovala na Vicenza American High School v italské Veroně.\n\nSharon byla už i jako dítě velmi hezká a s věkem její krása rostla. Sharonin půvab nezůstal dlouho bez povšimnutí a brzy pod vedením agenta Hala Gefskyho začala hrát v reklamách a dostávala roličky v některých populárních seriálech (\"Mister Ed\", \"Beverly Hillbillies\", \"Man from U.N.C.L.E\"). Hal Gefsky ji rovněž představil francouzskému herci Phillipe Forquetovi, se kterým měla Sharon krátký románek. Během této doby se jí ujal nový agent Martin Ransohoff, který si umínil, že ze Sharon udělá hollywoodskou hvězdu. Její příprava trvala měsíce a vyústila v jejím prvním filmu \"Eye of the Devil\" (1967). To už měla Sharon vztah s Jayem Sebringem, holywoodským kadeřníkem hvězd typu Steva McQueena a podobných. Sharon se s Jayem dokonce zasnoubila. V roce 1967 odjela do Anglie, kde se ucházela o roli v novém filmu režiséra Romana Polanského \"Fearless Vampire Killers\" (\"Ples upírů\"). Romanovi se údajně na první pohled Sharon nelíbila. Považoval ji za „rychlokvašku“. Nakonec jí ovšem roli ve filmu dal. Během natáčení se mezi nimi zrodil románek, který přerostl v lásku. Sharon odvolala své zasnoubení s Jayem Sebringem a ten, ač zdrcen, zůstal jejím nejlepším přítelem a časem si oblíbil i Romana Polanského. Sharon se ve stejném roce vrátila do USA, kde natočila film \"Don’t Make Waves\". Ke konci roku Sharon a Roman ohlásili, že se budou brát, a 20. ledna 1968 se v Londýně konala svatba. Jejich okolí bylo svatbou zaskočeno, protože kvůli četným Romanovým záletům nedávalo vztahu mnoho lidí dlouhodobé naděje. Rok 1968 Roman a Sharon prožili mezi hollywoodskou smetánkou známou jako „the beautiful people“ (krásní lidé). Natočila film \"Valley of the Dolls\" (\"Údolí panenek\"), který jí přinesl nominaci na Zlatý Glóbus (Golden Globe Award). Poté zazářila po boku Deana Martina ve filmu The Wrecking Crew, kde ji na akční scény připravoval Bruce Lee. Jejím posledním filmem byl 12+1, který byl uveden do kin až po její smrti.\n\nTento úspěšný pár skládající se z geniálního režiséra a „nejkrásnější ženy“ své doby byl na výsluní. Koncem roku 1968 Sharon zjistila, že je těhotná, a zdálo se, že jejímu štěstí nestojí nic v cestě. Začátkem roku 1969 si pronajali s Romanem nádherný dům na 10050 Cielo Drive s výhledem na Los Angeles. Sharon ho nazývala svým „hnízdečkem lásky“. Sotva se tam nastěhovali, museli opět odjet do Londýna kvůli Romanově práci na dalším filmu. Dům na Cielo Drive byl zatím hlídán Wojciechem (Voytkem) Frykowskim a jeho přítelkyní Abigail Folgerovou. Voytek byl spisovatel a kamarád Romana ještě z Polska a Roman mu pomohl odjet do Francie a následně do USA. Abigail byla dědičkou zakladatele kávového impéria Folger’s Coffee a i přes své nesmírné bohatství se spíše věnovala charitativním aktivitám. V červenci 1969 se Sharon vrátila do Los Angeles. Vracela se na palubě lodi Queen Elizabeth II, protože letecké společnosti odmítaly přepravovat přes oceán ženy ve vysokém stupni těhotenství. Roman se měl vrátit v polovině srpna, zrovna včas pro narození jejich dítěte.\n\nPoslední týdny svého života prožila Sharon ve společnosti Voytka, Abigail a Jaye, kteří s ní zůstali bydlet, na žádost Romana, na Cielo Drive. Většinu svého času strávila přípravami na blížící se porod a dítě. Horký letní den 8. srpna 1969 strávila Sharon převážně doma. Navštívilo ji několik přátel, se kterými poobědvala. Po obědě odpočívala, jelikož své těhotenství nesnášela příliš dobře. Večer odjela s Voytkem, Abigail a Jayem na večeři do své oblíbené mexické restaurace El Coyote. Na Cielo Drive se vrátili před 22. hodinou. Pozemek na Cielo Drive měl v odlehlé části dům pro hosty, ve kterém bydlel devatenáctiletý správce pozemku William Garretson. Toho těsně před půlnoci navštívil jeho známý, student Steven Parent, který u něj setrval asi půl hodiny a pak odešel.\n\nTěsně po půlnoci (tj. ráno 9. srpna 1969) přijelo k bráně domu na konci Cielo Drive auto, ve kterém seděli zfanatizovaní nohsledi Charlese Mansona, Charles „Tex“ Watson, Patricia Krenwinkelová, Susan Atkinsová a Linda Kasabianová. Charles Manson je přesvědčil, že vraždami, které by svedli na místní černochy, musí začít rasovou válku, ve které by přežila jenom jeho „rodina“. Watson vyšplhal na telefonní sloup a přestřihl dráty. Pak skupina, ozbrojena revolverem a noži, prolezla zeď pozemku. V tom okamžiku se k nim přiblížilo auto odjíždějícího Stevena Parenta. Watson se autu postavil do cesty a čtyřikrát střelil Parenta do hlavy. Jeho poslední slova údajně byla: „Prosím, nezabíjejte mě, nikomu nic neřeknu“. Kasabianová dostala hysterický záchvat, protože, jak později tvrdila, si myslela, že jdou pouze loupit a ne vraždit. Watson rozhodl, že ji raději nechají hlídat vchod na pozemek. Zbytek vrahů pak pokračoval k domu. Tam Tex prořízl síťku na okně, vlezl dovnitř a vpustil Atkinsovou a Krenwinkelovou. V obývacím pokoji uviděli Voytka, který spal na gauči. Watson ho vzbudil kopancem do hlavy a Krenwinkelová ho následně svázala. Mezi tím Atkinsová, ozbrojená nožem, prošla zbytek domu. Uviděla Abigail, která si četla v posteli knížku, a ta se na ni dokonce usmála a zamávala jí, protože si myslela, že se jedná o nějakou pozdní návštěvu. Ve vedlejším pokoji na posteli seděli Sharon a Jay a tiše rozmlouvali. Atkinsová všechny pod pohrůžkou použití nože odvedla do obývacího pokoje. Watson nařídil všem být zticha a lehnout si na břicho. Jay protestoval, že je Sharon těhotná, a Watson ho bez mrknutí oka zastřelil. Panika, která následovala, je nepředstavitelná. Watson nařídil Atkinsové, aby zabila Voytka. Ta vzala nůž, ale na sekundu zaváhala. Voytek, mimochodem statný muž, toho využil, a jelikož si už před tím stačil uvolnit pouta, vyskočil a začal s Atkinsovou zápasit. Ta ho několikrát bodla do nohy a Voytek začal utíkat směrem ke vchodovým dveřím. Watson ho dostihl, střelil do něj, několikrát ho uhodil pistolí do hlavy a pak už jen utíkajícího Voytka zuřivě bodal. Voytek se dostal až před dům a tam mu došly síly. Jeho tělo bylo údajně zohaveno k nepoznání. Sám Watson při výpovědi uvedl, že ruka s nožem mu několikrát zajela do Voytkova těla až po předloktí. V domě se mezitím strhla rvačka mezi Abigail a Krenwinkelovou. Abigail byla několikrát bodnuta a vystartovala směrem ke dveřím vedoucím do zahrady a k bazénu. Venku ji však Krenwinkelová dostihla a spolu s Watsonem ji ubodali. Její poslední slova prý zněla: „Přestaňte, už jsem stejně mrtvá. Vzdávám se. Vezměte si mě.“ V obývacím pokoji zůstala plačící Sharon a hlídající Atkinsová. Sharon prosila o život svého dítěte. Dokonce navrhovala, aby jí pomohli dítě porodit a pak ať ji klidně zabijí. Atkinsová jí odvětila: „Zmlkni, děvko, nemám pro tebe špetku slitování. Chcípneš, tak si na to rychle zvykni.“ Atkinsová spolu s Watsonem pak Sharon ubodali. Ve svých posledních výkřicích volala svoji matku. Její nenarozený syn, Richard Paul Polanski, zemřel s ní. Atkinsová namočila do Sharoniny krve ručník a na vstupní dveře krví napsala slovo „PIG“ (Prase).\n\nSharon byla pohřbena se svým synem v náručí dne 13. srpna 1969 na hřbitově Holy Cross Cemetery v Culver City, LA. Bylo jí dvacet šest let. Pohřbu se účastnily desítky celebrit, včetně viditelně otřeseného Romana Polanského. Její zbytečná a nepochopitelná smrt dodnes fascinuje lidi po celém světě.\n\nManson, Watson, Krenwinkelová a Atkinsová byli v roce 1971 odsouzeni k trestu smrti. Ten byl po úpravě kalifornských zákonů změněn na doživotí. Kasabianová byla zproštěna viny, protože nikomu neublížila, a hlavně proto, že se stala klíčovou svědkyní v procesu s výš zmíněnými. Charles Manson zemřel 19. listopadu 2017 na následky svých zdravotních problémů. Stalo se tak v cele, kde si odpykával svůj doživotní trest. Susan Atkins zemřela v roce 2009, ostatní dosud (2019) žijí.\n\nPoslední kniha, kterou Sharon četla, byla novela Tess of D'Urberville od Thomase Hardyho, kterou mu nechala na stole se vzkazem, že by z ní byl skvělý film. Roman ho opravdu natočil v roce 1979 a věnoval ho své mrtvé ženě \"to Sharon\" (pro Sharon).\n\nV roce 2019 byl o posledních dvou dnech jejího života natočen film \"The Haunting of Sharon Tate\", kde ji ztvárnila Hilary Duff. Film natočil podle vlastního scénáře Daniel Farrands.\n"}
{"id": "144268", "url": "https://cs.wikipedia.org/wiki?curid=144268", "title": "Terumune Date", "text": "Terumune Date\n\nTerumune Date (伊達 輝宗, \"Date Terumune\"; 1544 - 29. listopadu 1585) byl následovníkem kokudžina Harumuneho Date. Šógun Jošiteru Ašikaga jej jmenoval 16. hlavou klanu a odměnil ho právem užívat ve jménu slabiky \"Teru\". Od svých sedmnácti let Terumune rozšiřoval své državy z hradu Jonezawa až po 30 okrsků v okolí. Roku 1584 se Terumune vzdal své funkce ve prospěch svého nejstaršího syna Harumuneho. Terumune však pokračoval v bojích proti odvěkému nepříteli, klanu Hatakejama. Jošicugu Hatakejama dokázal během mírových rozhovorů Terumuneho unést, během transportu na sídlo Hatakejamů se však strhla šarvátka, během které byl Terumune zabit.\n\nTerumune byl také věrným spojencem Nobunagy Ody, se kterým si po roce 1574 vyměnil spoustu dopisů.\n"}
{"id": "144270", "url": "https://cs.wikipedia.org/wiki?curid=144270", "title": "Aero L-29 Delfín", "text": "Aero L-29 Delfín\n\nAero L-29 Delfín (v kódu NATO \"Maya\") byl vojenský proudový cvičný letoun, který se během 60. let stal standardním cvičným proudovým letounem států Varšavské smlouvy. Šlo o první proudový letoun navržený a vyráběný v Československu.\n\nNa konci padesátých let sovětské letectvo hledalo proudový letoun, který by nahradil cvičné letouny s pístovým motorem; tento požadavek se později objevil ve všech zemích východního bloku. Firma Aero odpověděla prototypem XL-29 navrženým Zdeňkem Rubličem a Karlem Tomášem. Letoun poprvé vzlétl 5. května 1959 a byl poháněn britským motorem Bristol Siddeley Viper.\n\nPro letoun byl souběžně vyvíjen československý motor Motorlet M-710 s moderním axiálním kompresorem. Později v září 1956 hlavní předpokládaný zákazník, letectvo Sovětského svazu, požadovalo jednodušší motor s radiálním kompresorem a pro letoun začal být vyvíjen později úspěšný motor Motorlet M-701. Z důvodu zpoždění vývoje tohoto motoru létaly první dva prototypy s britským motorem Bristol-Siddeley Viper.\n\nV roce 1961 byl Delfín porovnáván s letouny TS-11 Iskra a Jak-30 a stal se vítězem. Polsko dále pokračovalo ve vývoji letounu TS-11 Iskra, ale ostatní státy Varšavské smlouvy se rozhodly pro Delfína.\n\nVýroba začala v roce 1963 a trvala 11 let, vyrobilo se okolo 3 500 ks. Vyvinuta byla i jednomístná verze L-29A \"Akrobat\". Průzkumná verze s kamerami v přídi letounu se vyráběla jako L-29R. Odstraněním průzkumného vybavení a zadní sedačky bylo 31 kusů konvertováno na jednomístnou variantu L-29RS pro pokročilý výcvik.\n\nLetouny sloužily pro základní, pokračovací a zbraňový výcvik. Pro ten byly opatřeny závěsy na kanóny, pumy a rakety. Takto vyzbrojené egyptské letouny byly v roce 1973 během jomkipurské války nasazeny proti izraelským tankům. Později byly v mnoha zemích Delfíny nahrazeny následníkem L-39 Albatros.\n\n\n\n\nLetadlo se vyrábělo ve velkých sériích. Do roku 1974 bylo celkem vyrobeno kolem 3 500 kusů.\n\n\n\n\n"}
{"id": "144276", "url": "https://cs.wikipedia.org/wiki?curid=144276", "title": "Motocugu Gotó", "text": "Motocugu Gotó\n\nMotocugu Gotó (後藤 基次, \"Gotó Motocugu\", 5. května 1560 – 2. června 1615) nebo též Matabei Gotó (後藤又兵衛), byl synem Motokuniho Gotóa (後藤 基国), hlavního vazala klanu Beššó z Harimy. Když byl roku 1580 vojsky klanu Oda dobyt hrad Miki, sídlo Beššóů, Motokuni spáchal seppuku. Ještě předtím však svěřil svého syna do péče Jošitaky Kurody, vazala Hidejošiho Hašiby. Hidejoši fungoval jako zpravodaj v posledních fázích bitvy.\n\nMladý Motocugu vyrostl pod Kurodovým vedením ve schopného bojovníka, zúčastnil se invaze do Koreje a aktivně se roku 1593 projevil ve druhé bitvě o Čindžu. Bojoval v bitvě u Sekigahary a následně opustil Kurodovy služby. Z důvodů, jež nám nejsou známy, se roku 1614 připojil k Hidejorimu Tojotomi při obraně hradu v Ósace. Pravděpodobně šlo o nesplacený dluh jeho otci Hidejošimu, který roku 1580 ušetřil jeho život. Padl v boji v poslední fázi bitvy o Dómjódži a traduje se, že byl křesťan.\n"}
{"id": "144278", "url": "https://cs.wikipedia.org/wiki?curid=144278", "title": "Prospekt", "text": "Prospekt\n\nProspekt ( , z latinského ) je ruské označení pro hlavní třídu (bulvár) ve městech.\n\nJako prospekty jsou označovány ulice hlavně v zemích bývalého SSSR; jedná se o velmi dlouhé třídy vedené radiálně velkého dopravního významu. V dobách existence Sovětského svazu existovaly tendence toto označení používat i v dalších zemích tzv. Východního bloku, včetně tehdejší ČSSR.\n\n"}
{"id": "144280", "url": "https://cs.wikipedia.org/wiki?curid=144280", "title": "Non", "text": "Non\n\nNon (, mandžusky \"Non ula\") je řeka v autonomní oblasti Vnitřní Mongolsko a v provinciích Chej-lung-ťiang a Ťi-lin na severovýchodě Číny. Je 1 089 km dlouhá. Povodí má rozlohu 244 000 km².\n\nPramení na svazích pohoří Ilchuri Alin, výraznou část toku teče po rovině Sung-liao v členitém meandrujícím korytě, které se často rozděluje na oddělená ramena a průtoky. Šířka řeky na dolním toku dosahuje 500 až 1000 m. Je to levý největší přítok Sungari (povodí Amuru).\n\nPrůměrný roční průtok vody na dolním toku je 700 m³/s. V době letních záplav způsobených monzunovými dešťmi se řeka rozšiřuje na 15 až 20 km. Zamrzá v listopadu a rozmrzá v dubnu.\n\nJe splavná do města Cicikar a pro lodě s malým ponorem do města Nen-ťiang. Využívá se ke splavování dřeva.\n"}
{"id": "144281", "url": "https://cs.wikipedia.org/wiki?curid=144281", "title": "Turné Depeche Mode", "text": "Turné Depeche Mode\n\nSeznam turné hudební skupiny Depeche Mode, která uskutečnili od jara 1980 až do současnosti.\n\n"}
{"id": "144295", "url": "https://cs.wikipedia.org/wiki?curid=144295", "title": "Jiří Srnka", "text": "Jiří Srnka\n\nJiří Srnka, \"známý také jako\" Georg Sirnker (19. srpna 1907 Písek – 31. ledna 1982 Praha) byl český hudební skladatel.\n\nJiž od svých osmi let byl žákem legendárního houslového pedagoga Otakara Ševčíka. Pod jeho vedením hrál již v deseti letech Mozartův houslový koncert A-dur. Po maturitě na gymnáziu v roce 1922 vstoupil na Pražskou konzervatoř, kde studoval hru na housle u Jana Mařáka a Jindřicha Felda a skladbu o Otakara Šína. Absolvoval rovněž mistrovskou školu u Vítězslava Nováka a mikrotonální oddělení Aloise Háby.\n\nPo dokončení studia byl houslistou a kapelníkem v Osvobozeném divadle, v orchestru Jaroslava Ježka. V roce 1931 si i zahrál úlohu dirigenta ve filmu Voskovce a Wericha \"Pudr a benzin\". Krátce působil v orchestru Národního divadla a v Symfonickém orchestru Československého rozhlasu. V letech 1950–1953 pracoval jako externí učitel v kabinetu hudby Filmové fakulty Akademie múzických umění v Praze.\n\nS filmem se seznámil v roce 1936 jako člen skupiny mladých dokumentaristů vedených režisérem Jiřím Weissem a jeho první filmovou hudbou byl právě Weissův dokument \"Dejte nám křídla\". Filmová hudba se stala jeho celoživotním posláním. Vedle Otakara Jeremiáše a E. F. Buriana se stal vůdčí a průkopnickou osobností filmové hudby u nás, ale řada jeho děl je mimořádným přínosem pro filmovou hudbu světovou. Napsal hudbu k téměř dvěma stům celovečerních filmů (např. \"Krakatit\", \"Jan Hus\", \"Dařbuján a Pandrhola\"), ale i mnoha seriálům (např. F. L. Věk). Jeho poslední filmovou hudbou byla v roce 1977 hudba ke snímku režizéra Ivo Tomana \"Ve znamení Tyrkysové hory.\" \n\nMimo filmové hudby komponoval i scénickou hudbu k činoherním dramatům a napsal i celou řadu vokálních i instrumentálních skladeb.\n\nZa svá díla získal řadu cen a vyznamenání.\n\n\n\n"}
{"id": "144297", "url": "https://cs.wikipedia.org/wiki?curid=144297", "title": "Abe no Hirafu", "text": "Abe no Hirafu\n\nAbe no Hirafu (575 - 664) byl guvernérem Koši. Byl vyslán, aby bojoval proti původním domorodým obyvatelům Japonska, Ainu (ve své době známých spíše jako \"ebisu\", barbaři). Tato tažení trvala v období let 658 - 663. Mezitím, roku 661, ještě stihl expedici do Koreje, která měla za cíl pomoci Kudaře, japonské kolonii/protektorátu/spojenci, resp. vládcům Paekče proti útokům ze strany království Silla (Širagi). V této kampani Hirafu neuspěl. Byl poražen v námořní bitvě u Hakusuki-noe spojeným loďstvem Silly a čínské flotily království Tang. Na to se stal guvernérem Dazaifu na Kjúšú. O Hirafuově historii pojednává spis \"Nihon šoki\".\n\nMá se za to, že Hirafu může být předkem jednoho či více klanů Abe, stejně jako klanů Ando a Akita.\n\n\n"}
{"id": "144301", "url": "https://cs.wikipedia.org/wiki?curid=144301", "title": "Hedvika Slezská", "text": "Hedvika Slezská\n\nHedvika Slezská ( \"Hedwig von Andechs\", \"Hedwig von Schlesien\", \"Jadwiga Śląska\", 1174, Andechs – 15. září 1243, Třebnice) byla slezská kněžna a světice. Je patronkou Slezska.\nNarodila se v Bavorsku na hradě Andechs u Ammerského jezera, proto je dodnes v Bavorsku nazývána \"Hedvig z Andechsu\". Byla dcerou bádenského markraběte a meranského vévody Bertolda IV., který pocházel z jihoněmeckého rodu Andechsů a Anežky z Rochlitz. Jako malé dítě ji předali na výchovu k benediktinkám v Kitzingenském klášteře. Dvanáctiletou ji otec z mocensko-politických důvodů provdal za knížete Jindřicha I. Bradatého, manželství však bylo velmi šťastné. Již ve 13 letech porodila Hedvika první dítě; po porodu sedmého dostala od muže souhlas, aby s ním dále směla žít ve zdrženlivosti. Společně s českou kněžnou Annou Přemyslovnou založila benediktinský klášter Wahlstatt na Lehnickém poli. V roce 1203 založila cisterciácký klášter v Třebnici, první ženský klášter na území Slezska.\n\nBrzy začala být pronásledována osudem. O ruku její dcery Gertrudy se ucházel falckrabě Ota VIII. z Wittelsbachu. Římskoněmecký král Filip Švábský varoval Jindřicha a Hedviku před Otovou násilnickou povahou. Když se o tom temperamentní Ota dozvěděl, krále na sněmu v Bamberku chladnokrevně zavraždil. Za tento čin byla na něj i na jeho stoupence uvalena říšská klatba. Mezi jeho stoupenci byli Hedvičini bratři Ekbert a Jindřich. Rodový hrad Andechs byl úplně rozbořen a oba bratři odešli raději do exilu.\n\nSestra svaté Hedviky Gertruda Meranská se provdala za uherského krále Ondřeje II. a byla v roce 1213 zavražděna. Synové Jindřich a Konrád se zapletli do bratrovražedné války, v níž byl Konrád poražen a později zemřel po pádu z koně. Hedvičin manžel Jindřich I. Bradatý padl v roce 1238 ve vnitropolských válkách a nejmilovanější syn Jindřich II. Pobožný v boji proti Tatarům (1241).\n\nPo synově smrti se uchýlila do třebnického kláštera. Po zbytek života se věnovala službě pro blaho svého lidu a prohloubení křesťanské víry. Zakládala nemocnice, ošetřovací ústavy a kláštery.\n\nSvatořečil ji papež Klement IV. již 26. března 1267. Svatá Hedvika je patronkou Polska, Slezska, Berlína, diecéze a města Zhořelec, Vratislavi, Třebnice a Krakova, ostravsko-opavské diecéze, a kromě toho exulantů a snoubenců. Též bývá pro svůj původ považována za ochránkyni němectví ve Slezsku. Katedrála sv. Hedviky je arcidiecézním chrámem Berlína.\n\nJejí svátek se podle liturgického kalendáře slaví 16. října.\n\nJejí životopis zachytily kolem roku 1300 \"Legenda maior\" a \"Legenda minor\", což vedlo k širokému rozšíření úcty a jejího vyobrazení během 14. století. K českým spolupatronkám bývá řazena od 50. let 14. století na základě ilustrované legendy, která byla sestavena a iluminována roku 1353 na dvoře císaře Karla IV. na objednávku slezského vévody Ludvíka z Lehnice a Břehu. Později se dostala prostřednictvím sbírek vévodů sasko-lauenburských do knihovny piaristického kláštera v Ostrově u Karlových Varů, po jeho zrušení do Guttmannovy sbírky ve Vídni a z ní odprodána do Muzea umění v americkém Clevelandu.\n\nV ikonografii se Hedvika Slezská objevuje zobrazována jako kněžna s korunou na hlavě nebo jako vdaná paní s hlavou v zavinutí, vzácněji také v černém hábitu cisterciácké řeholnice. Často drží v ruce model kostela (Třebnice), někdy také sošku Panny Marie, u pasu nebo v ruce mívá růženec. Někdy se modlí před křížem, dává almužnu nebo ošetřuje nemocné. Tím se její vyobrazení neliší od její neteře sv. Alžběty Durynské. Někdy v ruce drží své boty, protože podle tradice chodila vždycky bosá. Podle legendy konala četné zázraky, z nichž se v ilustracích objevujeː Proměnění vody ve víno, Uzdravení slepého.\n\n\n\n\n"}
{"id": "144307", "url": "https://cs.wikipedia.org/wiki?curid=144307", "title": "Ampérovo pravidlo pravé ruky", "text": "Ampérovo pravidlo pravé ruky\n\nAmpérovo pravidlo pravé ruky popisuje orientaci magnetických indukčních čar při průchodu elektrického proudu přímým vodičem, popřípadě cívkou.\n\n\"Jestliže palec pravé ruky ukazuje směr elektrického proudu ve vodiči, pak pokrčené prsty ukazují orientaci magnetických indukčních čar.\"\n\nZ tohoto pravidla lze snadno odvodit Ampérovo pravidlo pravé ruky pro cívku, které zní následovně: \"Cívku uchopíme do pravé ruky tak, že ohnuté prsty ukazují směr elektrického proudu v jejích závitech. Odtažený palec pak ukazuje severní pól cívky.\"\n\nJiná, aplikovaná verze Ampérova pravidla pravé ruky pravíː Když položíme na drát pravou ruku ve směru proudu, sever střelky se po zapnutí proudu odkloní ve směru palce. Napřed je ale dobré zorientovat obvod tak, aby proud tekl od jihu k severu, tzn. plus je na jihu.\n\n"}
{"id": "144310", "url": "https://cs.wikipedia.org/wiki?curid=144310", "title": "Definice", "text": "Definice\n\nDefinice (z latinského \"de\" = od, pryč a \"finis\" = hranice, tedy \"definitio\" = ohraničení, vymezení) je pokud možno jednoznačné určení významu nějakého pojmu. Pojem, který se definuje, je také nazýván \"definiendum\" (latinsky „co se má definovat“), zatímco popis významu definovaného pojmu se označuje jako \"definiens\" (latinsky „definující“). Předefinování (\"redefinice\") pak označuje ustanovení nové definice nahrazující tu stávající.\n\nPodle Aristotela je definice specifickým soudem, který má strukturu trojčlenného soudu (subjekt – kopula – predikát). Tvar definice je tedy \"definiendum je definiens\" . V symbolických zápisech se pro významovou rovnost definovaného výrazu s výrazem definujícím užívá znak formula_1 nebo formula_2 (čte se \"definičně rovno\").\n\nV klasické (aristotelovské) definici má definiens dvě části:\n\nTak v definici \"čtverec je čtyřúhelník pravoúhlý rovnostranný\" je \"čtverec\" definiendum, \"čtyřúhelník\" je nejblíže nadřazený rod a \"pravoúhlý rovnostranný\" je druhový rozdíl, který čtverec odlišuje od jiných čtyřúhelníků.\n\n\n\nDále můžeme rozlišovat:\n\n\n\n"}
{"id": "144312", "url": "https://cs.wikipedia.org/wiki?curid=144312", "title": "Fraser (řeka)", "text": "Fraser (řeka)\n\nFraser ( ) je řeka na jihozápadě Kanady. Se svými 1368 km je nejdelší řekou provincie Britská Kolumbie. Odvodňuje plochu o rozloze 220 000 km².\n\nPramení v blízkosti Simon Peaku (3313 m) ve Skalnatých horách, zhruba na Na horním toku směřuje k severozápadu, po překročení 54° severní šířky se stáčí k jihu, dostává se do Interior Plateau. U města Prince George přibírá zprava vody Nechako River, dále pokračuje k jihu, míjí Quesnel, Williams Lake a Lillooet. U Lyttonu přibírá zleva vody Thompson River. U Hope se stáčí postupně k západu a dostává se ze sevření Coast Mountains, ve kterých Fraser vytvořil hluboký kaňon – Fraser Canyon, který je přibližně 100 kilometrů dlouhý. Za Hope je údolí Fraseru širší, řeka ve Fraser Valley míjí Chilliwack, Abbotsford a Mission. Po 100 kilometrech vytváří deltu, jejíž ramena odvádějí vodu do průlivu Strait of Georgia Tichého oceánu v Richmondu na jižním okraji Vancouveru. Oblast jižně od Vancouveru, včetně měst Richmond a Delta, leží na plochém záplavovém území.\nMcGregor River, Nechako River, Quesnel River, West Road River, Chilcotin River, Bridge River, Thompson River, Nahatlatch River, Anderson River, Coquihalla River, Sumallo River, Harrison River, Chilliwack River, Stave River, Pitt River\n\nZdrojem vody jsou převážně dešťové a sněhové srážky. Průměrný průtok vody činí 3550 m³/s. Nejvyšších vodních stavů dosahuje od května do září. Zamrzá v listopadu až v prosinci a rozmrzá v březnu až v dubnu. Ústím řeky ročně proteče 112 km³ vody a řeka do vod oceánu přinese 20 Mt sedimentů.\n\nNákladní vodní doprava je možná pouze v délce 40 km od moře. Zámořské nákladní lodě využívají jižní rameno (South Arm), zatímco dřevařské vory používají severní rameno (North Arm). Prostřední rameno delty není splavné a je vyhrazeno pro leteckou dopravu pontonových letadel. Na začátku delty leží město New Westminster. Vzhledem k vysoké roční sedimentaci, řeka má na východ od Douglasova ostrova (Douglas Island) zaručenou hloubku méně než 6 metrů a má mnoho neustále se měnících nánosů. Vzhledem k tomu je považována za nesplavnou pro komerční dopravu.\n\nŘeka má nesmírnou hodnotu pro hospodářství Britské Kolumbie tím, že je jedním z nejdůležitějších toků na světě pro lososy. Některé chovy lososů plavou více než 800 km proti proudu do přítoků, kde se vytřou.\n\nHorní úsek řeky byl prvně prozkoumán sirem Alexanderem Mackenziem v roce 1793, a zcela prozkoumán Simonem Fraserem v roce 1807, který potvrdil, že řeka není propojena s řekou Columbia.\n"}
{"id": "144313", "url": "https://cs.wikipedia.org/wiki?curid=144313", "title": "Kružnice vepsaná", "text": "Kružnice vepsaná\n\nKružnice vepsaná mnohoúhelníku má tyto vlastnosti:\n\nMnohoúhelník, kterému lze vepsat kružnici, se pak říká tečnový, protože jeho strany jsou tečnami vepsané kružnice.\n\nKružnice vepsaná trojúhelníku má střed v průsečíku os vrcholových úhlů trojúhelníku. Každý trojúhelník je tečnovým mnohoúhelníkem. Kružnice vepsaná leží uvnitř kružnice devíti bodů, s níž má vnitřní dotyk. Vzorec pro výpočet poloměru této kružnice je následující:\n\nformula_1, kde formula_2\n\nSpojnice dotykových bodů kružnice vepsané s protějšími vrcholy trojúhelníka se protínají v jednom bodě, který se nazývá Gergonnův bod. Gergonnův bod vždy leží uvnitř trojúhelníka.\n\nPopis obrázku:\n\n\n"}
{"id": "144315", "url": "https://cs.wikipedia.org/wiki?curid=144315", "title": "Čang I-ning", "text": "Čang I-ning\n\nČang I-ning, : , pinyin: \"Zhang Yining\" (* 5. října 1982) je špičková čínská stolní tenistka.\n\nOd června 2005 až do současnosti (listopad 2006) vede Čang I-ning ženský žebříček ITTF.\n\nJedná se o olympijskou vítězku (z roku 2004) a mistryni světa (z roku 2005) a to jak ve dvouhře, tak ve čtyřhře (spolu se svojí největší soupeřkou Wang Nan).\n"}
{"id": "144321", "url": "https://cs.wikipedia.org/wiki?curid=144321", "title": "Velká Lhota (rozcestník)", "text": "Velká Lhota (rozcestník)\n\nNázev Velká Lhota má více sídel:\n\n"}
{"id": "144322", "url": "https://cs.wikipedia.org/wiki?curid=144322", "title": "Ohre", "text": "Ohre\n\nOhre je německá řeka ústící zleva do Labe na říčním kilometru 350,3 v nadmořské výšce 35 m. Délka jejího toku je 105,7 km. Plocha povodí měří 1747 km².\n\nPramení u obce Ohrdorf severně od Wolfsburgu v regionu Stará marka ve spolkové zemi Dolní Sasko v nadmořské výšce 75 m. Odtud teče jihovýchodním směrem a tvoří přírodní hranici mezi Dolním Saskem a Saskem-Anhaltskem až do průtoku obcí Brome. V době rozdělení Německa zde tvořila hranici mezi východním Německem a SRN. Za touto obcí se stáčí do Sasko-Anhaltska, kde pokračuje přírodním parkem Drömling, poté protéká celou spolkovou zemí, část svého toku rovnoběžně se Středoněmeckým průplavem spojujícím Porýní s Labem. Na jejím toku leží města Wittingen, Oebisfelde, Haldensleben a Wolmirstedt. U obce Rogätz se vlévá do Labe.\n\n\nPrůměrný průtok u města Wolmirstedt na říčním kilometru 17,0 je 4,2 m³/s.\n\n"}
{"id": "144323", "url": "https://cs.wikipedia.org/wiki?curid=144323", "title": "Íkarios", "text": "Íkarios\n\nÍkarios (latinsky \"Icarus\") je v řecké mytologii jméno dvou mužů. \n\nÍkarios podle starých báji byl athénský rolník. Byl tím člověkem, který dostal od boha vína Dionýsa první keřík vinné révy a také ponaučení, jak ji pěstovat a vyrábět z ní víno. Že byl právě on takto poctěn, za to mohl děkovat své dobré povaze, protože ochotně pohostil neznámého poutníka, v němž nakonec poznal boha Dionýsa. \n\nÍkarios se dobře naučil révu pěstovat a také ji zpracovávat. Proslavil se nejen v rodném městě, ale i v mnoha blízkých i dalekých krajích a zemích. Je proto ironií osudu, že se stal úplně první obětí opilství. Stalo se, že nabídl džbánek vína pastýřům a ti z neznalosti nerozumně popíjeli, až se docela opili. Protože jim bylo špatně, domnívali se, že jim Íkarios dal jed a chtěl je otrávit. Nečekali na žádné vysvětlení a zabili ho. \n\nÍkariova dcera Érigoné se ze žalu oběsila. Říká se, že bůh Dionýsos je vzal oba i s jejich psem na nebesa a ta souhvězdí se nazývají \"Panna\" a Velký pes. \n\nJiný Íkarios byl synem spartského krále Periéra a jeho manželky Gorgofony. Ve sporu o vládu ve Spartě byl i se svým bratrem Tyndareem vyhnán. Íkarios se stal králem v Akarnánii, jeho dcerou byla Pénelopa, budoucí manželka ithackého krále a velkého reka Odyssea. \n\nVýjev z \"Dionýsovy návštěvy u Íkaria\" se zachoval na četných vázových malbách a reliéfech.\n\n"}
{"id": "144331", "url": "https://cs.wikipedia.org/wiki?curid=144331", "title": "Infarkt myokardu", "text": "Infarkt myokardu\n\nInfarkt myokardu (\"srdeční mrtvice\", \"srdeční záhať\") je náhlé přerušení krevního zásobování části srdce. Dochází k němu náhlým uzávěrem srdeční (koronární) tepny – nejčastěji vznikem krevní sraženiny. Krevní sraženina (trombus) vznikne při prasknutí aterosklerotického plátu, čímž zanikne protisrážlivá ochrana povrchu tepny. Aterosklerotický plát vzniká dlouhodobým ukládáním tukových látek do stěny cévy, podkladem je tedy ateroskleróza. Další příčinou může být vmetek krevní sraženiny, která vznikla v jiném místě cévního řečiště, céva může být uzavřena také vzduchovou bublinkou (příhody při potápění). Následek uzávěru koronární tepny může být zástava oběhu (náhlá srdeční smrt). V akutní fázi může nastat také kritické oslabení srdeční činnosti s kardiogenním šokem. Pokud není krevní proud v postižené tepně obnoven do 2 hodin, dochází k nevratnému poškození postižené části srdce. Obnovení průtoku krve i po 2 hodinách má však blahodárný vliv. Z těchto důvodů je nutné při podezření vždy angažovat zdravotnickou záchrannou službu.\n\nInfarkt myokardu se vyskytuje více u mužů než u žen. Nejvíce ohroženi jsou muži nad 50 let a ženy nad 60 let. Toto onemocnění se však nevyhýbá také mladším lidem, kteří mají nadměrnou srážlivost krve, genetické dispozice či velmi špatnou životosprávu. Infarkt myokardu spolu s anginou pectoris jsou ischemickou chorobou srdeční (ICHS), na kterou ročně umírají statisíce lidí. Infarkt myokardu (IM) je jedním z projevů ischemické choroby srdeční. Jedná se o ischemické ložiskové odumření části srdečního svalu, které vzniká při uzávěru nebo výrazném zúžení v povodí levé nebo pravé věnčité tepny.\n\nNěkdy se také mohou vyskytovat kombinace těchto lokalizací, jako je například: \"předozadní infarkt myokardu\"\n\n\n\nZákladní příčinou je ukládání cholesterolu do stěny tepny. Postupné zvětšování tukového plátu zužuje její průsvit. To může působit námahové potíže nazývané angina pectoris. V jednom okamžiku se začne tvořit krevní sraženina, nasedávající na tukové hmoty, dráždící krevní destičky. Tento okamžik nastává nejčastěji v klidu, často ve spánku. Jiné vyvolávající momenty, jako vystavení stresu, chladu, fyzická zátěž nebo změna počasí jsou málo časté.\n\n\n\nPři podezření na infarkt se nesmí nemocný jakkoli namáhat (ani fyzicky, ani psychicky; dokonce i chození po bytě může být smrtící). Postiženému uvolníme těsný oděv, uložíme ho do polosedu (postižený nesmí ležet, mohlo by to rychle zhoršit jeho stav) a zajistíme přívod čerstvého vzduchu (otevřeme okno, pokud není venku smog atp.), nenecháme ho pít tekutiny, které by mohly ovlivnit jeho krevní tlak (káva, alkohol, energetické nápoje). Zavoláme zdravotnickou záchrannou službu a můžeme ho nechat rozžvýkat půl tablety acylpyrinu (zastaví zvětšování sraženiny; důležité je, aby postižený nebyl alergický na acylpirin; pozor si musíme dát i na žaludeční vředy). V případě bezvědomí provádíme ošetření jako u klasického bezvědomí a pečlivě kontrolujeme, zda postižený stále dýchá. Pokud postižený nedýchá normálně, neodkladně zahajujeme resuscitaci. Je také možno podat osobní léky postiženého, které obsahují nitroglycerin. \n\nJiž v přednemocniční fázi je nutno pacientovi podat kyslík, kyselinu acetylsalicylovou, klopidogrel a heparin. V případě potřeby také beta-blokátor, nitrát a léky proti bolesti (nejčastěji fentanyl i.v.). Pacientovi je provedeno vyšetření EKG a odebrána krev na stanovení ukazatelů myokardiální nekrózy (troponin, CK-MB mass).Troponin se bere do zelené zkumavky.Každý pacient se STEMI nebo s NSTEMI s vysokým rizikem by měl být ihned indikován do PCI centra k provedení p-PCI (primární perkutánní koronární intervence; koronarografie a dle potřeby koronární angioplastika – dilatace zúžené části věnčité tepny a implantace intrakoronárního stentu). Trombolýza je pro svou menší účinnost ve srovnání s p-PCI dnes používána jen výjimečně. Další léčebnou modalitou může být vytvoření aortokoronárního bypassu na specializovaném kardiochirurgickém pracovišti. Pacient s NSTEMI se středním rizikem by měl PCI podstoupit do 72 hodin.\n\n\n\n"}
{"id": "144334", "url": "https://cs.wikipedia.org/wiki?curid=144334", "title": "Érigoné", "text": "Érigoné\n\nÉrigoné (latinsky \"Erigone\") bylo v řecké mytologii jméno dvou ženských postav.\n\nÍkarios podle starých báji byl athénský pastýř. Dostal od boha vína Dionýsa první keřík vinné révy a také ponaučení, jak ji pěstovat a vyrábět z ní víno. Proslavil se nejen v rodném městě, ale i v mnoha blízkých i dalekých krajích a zemích. Je proto ironií osudu, že se stal úplně první obětí opilství. Stalo se, že nabídl džbánek vína pastýřům a ti z neznalosti nerozumně popíjeli, až se docela opili. Protože jim bylo špatně, domnívali se, že jim Íkarios dal jed a chtěl je otrávit. Nečekali na žádné vysvětlení a zabili. \n\nÍkariova dcera Érigoné se ze žalu oběsila, když její pes \"Maira\" ji přivedl k otcovu hrobu. Érigoné před svou smrtí prosila bohy, aby její osud stíhal všechny athénské dívky, dokud její otec nebude pomstěn. Vrahové jejího otce uprchli a athénské dívky páchaly sebevraždy oběšením jedna po druhé. Teprve věštírna v Delfách oznámila, že tyto oběti si žádá mrtvá Érigoné. \n\nPoté byli uprchlí vrahové neprodleně vypátráni a pověšeni. Na památku byla založena slavnost vinobraní. \n\nŘíká se, že bůh Dionýsos vzal Íkaria, Érigoné i jejich psa Mairu na nebesa a ta souhvězdí se nazývají \"Panna\" a \"Velký pes\". \n\nTato Érigoné byla dcerou Aigistha, který s Klytaimnéstrou, zrádnou manželkou mykénského krále Agamemnona zosnoval zákeřnou vraždu na Agamemnona, který se vrátil z trojské války. Po sedmi letech se vrátil již dospělý syn krále Orestés a pomstil smrt svého otce a Aigistha zavraždil. Poté však Orestés musel opustit na čas Mykény, Aigisthův syn Alétés se stal dočasně mykénským králem. Když se Orestés vrátil, zabil ještě Aléta v sebeobraně. Tím skončily dlouhé roky rodinných svárů, násilí a vražd. \n\nOrestés se ujal právoplatně vlády nad Mykénami, přidal také Argos a Spartu. Po první manželce Hermioné se oženil s Érigoné, která mu dala syna Penthila.\n\n"}
{"id": "144342", "url": "https://cs.wikipedia.org/wiki?curid=144342", "title": "Gorgofona", "text": "Gorgofona\n\nGorgofona (latinsky \"Gorgophone\") byla v řecké mytologii dcerou hrdiny Persea a jeho manželky Andromedy.\n\nGorgofona se provdala za messénského krále Periéra, jemuž porodila syny Afarea a Leukippa.\n\nJejí manžel však zemřel a ona se stala vdovou (první vdovou, která se znovu vdala; doposud bylo zvykem, že ženy po smrti svého muže spáchají sebevraždu).\n\nProvdala se za spartského krále Oibala a s ním zplodila také dva syny jménem Tyndarea a Íkaria. Íkarios se stal později otcem Pénelopy, manželky ithackého krále Odyssea a Tyndareós byl otcem Klytaimnéstry, a Kastora z Dioskúrů.\n\n"}
{"id": "144347", "url": "https://cs.wikipedia.org/wiki?curid=144347", "title": "Tramvajová doprava v Opavě", "text": "Tramvajová doprava v Opavě\n\nV Opavě, městě ležícím na území českého Slezska, byla v letech 1905 až 1956 v provozu relativně malá tramvajová síť.\n\nSíť opavských tramvají vznikla až jako jedna z posledních na území dnešního Česka. V roce 1899 bylo rozhodnuto o stavbě pouliční dráhy. Smlouvu o výstavbě město podepsalo až v roce 1903, koncese mu byla udělena o rok později. Na jaře 1905, ještě skončením stavebních prací, pronajalo město provoz na dráze do konce roku 1938 chebské společnosti \"Elektrizitäts Gesellschaft GmbH\". Provoz tramvají o rozchodu 1000 mm byl zahájen 4. prosince 1905. Hlavní trať spojovala dnešní nádraží Opava-východ s nemocnicí. Z centra města se z této tratě odpojovaly dvě tratě odbočné. Jedna vedla z dnešního \"náměstí Republiky\" do Městských sadů, druhá směřovala z \"Horního náměstí\" do Kateřinek. Na této síti byly provozovány dvě linky. Vozovna (později trolejbusová) se nachází na dnešní ulici Krnovská. V areálu vozovny se nacházela i uhelná elektrárna. Proto byla provozována také mezi nádražím a vozovnou i nákladní doprava.\n\nPrvní prodloužení nastalo již v roce 1912. Nejprve byla prodloužena trať od nemocnice k nedalekému Ústavu pro duševně choré. Od Vánoc téhož roku se již také mohlo jezdit ze středu města \"Ostrožnou ulicí\" a dále \"Otickou ulicí\" až k Městskému hřbitovu. To byly jediné změny v tramvajové síti do roku 1948. Ve dvacátých letech bylo zavedeno číslování linek (v provozu byly tři).\n\nZkázu pro opavské tramvaje znamenala druhá světová válka a zejména boje o město v jejím samém závěru v dubnu 1945. Provoz pouliční dráhy byl zastaven. Částečně byl obnoven až v listopadu následujícího roku, úplně až na jaře roku 1947, tedy téměř dva roky po ukončení bojů. Zároveň s obnovou tratí byly vystavěny i tratě nové. V roce 1948 byl prodloužen úsek v Kateřinkách až ke Švédské kapli a po \"Krnovské ulici\" zamířila nová trať do Jaktaře.\n\nRoku 1950 bylo rozhodnuto nahradit tramvajovou dopravu dopravou trolejbusovou. Ještě téhož roku (1948?) byl zastaven provoz na trati k Městskému hřbitovu. V roce 1952 byla trať od Východního nádraží k nemocnici nahrazena trolejbusy (prodloužení k Ústavu pro duševně choré bylo zrušeno již roku 1951) a zastaven provoz byl i na odbočce do Městských sadů. Roku 1953 byla zrušena trať do Jaktaře (stará 5 let). V provozu tak zůstal poslední úsek \"náměstí Republiky\" – \"Kateřinky, Švédská kaple\" a manipulační trať do vozovny (bývalá trolejbusová vozovna v Krnovské ulici). Poslední tramvaje projely Opavou 22. dubna 1956.\n\nPro zahájení provozu bylo zakoupeno 9 motorových vozů vyrobených ve vagónce Studénka, elektrickou výzbroj dodala firma \"AEG Wien\". Stejnými výrobci byly dodány i tři tramvaje v roce 1912. Další motorové vozy byly zakoupeny až v roce 1952, kdy do Opavy přišlo pět tramvají ze zrušeného tramvajového provozu v Jihlavě. Všechny vozy byly vyřazovány v letech 1951 – 1956.\n\nV Opavě bylo v provozu celkem 10 vlečných vozů; zajímavé je, že všechny byly zakoupeny už jako ojeté z jiných měst. V roce 1906 pět vozů z Linze, 1940 tři z Görlitzu a v roce 1951 poslední dva z Jihlavy.\n\n\n"}
{"id": "144351", "url": "https://cs.wikipedia.org/wiki?curid=144351", "title": "Rozdělení pravděpodobnosti", "text": "Rozdělení pravděpodobnosti\n\nRozdělení pravděpodobnosti nebo rozložení pravděpodobnosti (někdy také distribuce pravděpodobnosti) náhodné veličiny je pravidlo, kterým se každému jevu popisovanému touto veličinou přiřazuje určitá pravděpodobnost. Rozdělení pravděpodobnosti náhodné veličiny vznikne, pokud je každé hodnotě diskrétní náhodné veličiny nebo intervalu hodnot spojité náhodné veličiny přiřazena pravděpodobnost.\n\nRozdělení pravděpodobnosti lze také chápat jako zobrazení, které každému elementárnímu jevu přiřazuje určité reálné číslo, které charakterizuje pravděpodobnost tohoto jevu.\n\nPravděpodobnost, že diskrétní náhodná veličina formula_1 bude mít po provedení náhodného pokusu hodnotu formula_2, značíme formula_3, formula_4 nebo stručně formula_5.\n\nVýsledkem jednoho náhodného pokusu je to, že náhodná veličina bude mít právě jednu hodnotu. Všechny hodnoty definičního oboru náhodné veličiny tedy představují úplný systém neslučitelných jevů, což znamená, že součet pravděpodobností všech možných hodnot formula_2 diskrétní náhodné proměnné formula_1 je roven 1, tzn.\n\nRozdělení pravděpodobnosti diskrétní náhodné veličiny se tedy vyjádří tak, že se určí pravděpodobnost formula_5 pro všechna formula_2 definičního oboru veličiny formula_1. Pravděpodobnosti jednotlivých hodnot formula_2 jsou tedy vyjádřeny funkcí formula_5, která se nazývá pravděpodobnostní funkce.\nHodnoty pravděpodobností funkce vyjadřujeme obvykle tabulkou, např.\nTaké se používá vyjádření ve formě grafu (viz ). V některých případech lze také použít vyjádření pomocí matematického vzorce.\n\nZnalost pravděpodobnostní funkce lze použít k výpočtu pravděpodobnosti. Například pravděpodobnost, že náhodná veličina formula_1 leží mezi hodnotami formula_15 a formula_16, se určí jako\n\nPomocí pravděpodobnostní funkce lze zavést distribuční funkci vztahem\n\nDistribuční funkce je neklesající a je spojitá zprava. Hodnoty distribuční funkce leží v rozsahu formula_19. Pro diskrétní náhodnou veličinu formula_1 lze pro libovolné reálné číslo formula_2 vyjádřit distribuční funkci vztahem\n\nJestliže hodnoty náhodné veličiny leží v intervalu formula_23, pak formula_24 a formula_25.\n\nDistribuční funkci lze, podobně jako pravděpodobnostní funkci, použít k výpočtu pravděpodobnosti, neboť\n\n\nSpojitá náhodná veličina má spojitou distribuční funkci formula_27. Rozdělení spojité náhodné veličiny nelze popsat pravděpodobnostní funkcí v určitém bodě.\n\nHustota pravděpodobnosti je funkce, jejíž hodnotu pro libovolný zvolený prvek z množiny možných vzorků (hodnot náhodné proměnné) lze interpretovat jako relativní četnost hodnoty tohoto prvku v rámci celé množiny možných vzorků daného času.\n\nRozdělení pravděpodobnosti spojité náhodné veličiny se určuje prostřednictvím funkce, která se nazývá hustota rozdělení pravděpodobnosti (hustota pravděpodobnosti, ). Pro spojitou náhodnou veličinu obecně neplatí, že také hustota pravděpodobnosti je spojitá.\n\nJe-li formula_28 hustota pravděpodobnosti spojité náhodné veličiny formula_1, pak platí\nkde formula_31 je definiční obor veličiny formula_1. Pro hodnoty formula_2 mimo definiční obor formula_31 je hustota pravděpodobnosti nulová, takže formula_35 pro formula_36.\n\nZe znalosti hustoty pravděpodobnosti formula_28 je možné určit pravděpodobnost, že náhodná veličina formula_1 nabývá hodnotu z intervalu formula_39, tedy\n\nPravděpodobnost, že spojitá náhodná veličina nabývá určité (přesně dané) hodnoty, je nulová, což plyne z předchozího vztahu. Důsledkem toho je, že pro spojitou náhodnou veličinu platí vztahy\n\nDistribuční funkce formula_27 jednorozměrné reálné náhodné veličiny formula_1 se definuje jako pravděpodobnost, že realizace této náhodné veličiny nepřekročí formula_2:\n\nDistribuční funkce je neklesající, zprava spojitá, její limita formula_46 je nula, v formula_47 pak jedna.\n\nKomplementární distribuční funkce se pak definuje jako formula_48.\n\nPro spojitou náhodnou veličinu s hustotou pravděpodobnosti formula_28 se distribuční funkce dá spočítat také podle vztahu\n\nPlatí, že formula_51 a formula_52.\n\nDistribuční funkci lze použít k výpočtu pravděpodobnosti, neboť\n\nLze dokázat, že mezi hustotou pravděpodobnosti formula_28 a distribuční funkcí formula_27 platí vztah\npokud derivace distribuční funkce v daném bodě formula_2 existuje.\n\n\nMějme formula_58-rozměrný náhodný vektor formula_59, jehož složkami jsou diskrétní náhodné veličiny formula_60. Jejich rozdělení lze popsat sdruženou (simultánní) pravděpodobností\nTento vztah udává pravděpodobnost, že náhodná veličina formula_62 nabude hodnotu formula_15, náhodná veličina formula_64 nabude hodnoty formula_16, atd. pro všechna formula_60 a formula_67.\n\nPro formula_68 sdružené pravděpodobnosti zobrazují v \"korelační tabulce\"\nPravděpodobnosti formula_69 a formula_70 jsou marginální (okrajové) pravděpodobnosti. Platí tedy\n\nDále platí\n\nSdruženou (simultánní) distribuční funkci lze pro formula_58-rozměrný náhodný vektor formula_59 diskrétních veličin formula_60 definovat jako\n\nSdružená distribuční funkce (pro dvě proměnné X, Y) splňuje podmínky\nPodobné podmínky platí také pro vícerozměrné náhodné vektory.\n\nMarginální (okrajové) distribuční funkce lze pro vektor dvou proměnných formula_1 a formula_81 zapsat vztahy\nPodobně lze marginální distribuční funkce určit také v případě vícerozměrných náhodných vektorů.\n\nRozdělení dvou spojitých náhodných veličin je možné popsat sdruženou hustotou pravděpodobnosti formula_84. Sdružená hustota pravděpodobnosti musí splňovat podmínku\n\nMarginální hustoty pravděpodobnosti se určí jako\n\nSdruženou distribuční funkci pak je\n\nZe sdružené distribuční funkce lze naopak získat sdruženou hustotu pravděpodobnosti\nPodobně lze postupovat také v případě formula_58-rozměrných vektorů spojitých náhodných veličin. Sdruženou hustotu pravděpodobnosti je pak možné získat jako\n\nMarginální pravděpodobnost lze definovat pro libovolnou skupinu formula_92 veličin (formula_93) daného formula_58-rozměrného náhodného vektoru. Rozdělení je závislé pouze na daných formula_92 veličinách a na zbývajících formula_96 veličinách nezávisí. Pro formula_97 je nutno rozlišovat podvojnou nezávislost a nezávislost vzájemnou.\n\nJsou-li veličiny formula_60 vzájemně nezávislé, pak platí\n\nPodmíněné rozdělení náhodné veličiny formula_1 vzhledem k veličině formula_103 je rozdělení veličiny formula_1 za podmínky, že náhodná veličina formula_81 nabyla hodnoty formula_103.\n\nPodmíněné rozdělení je definováno jako podíl rozdělení sdruženého a marginálního.\n\nPro dvě diskrétní náhodné veličiny formula_107 je možné podmíněnou pravděpodobnost veličiny formula_1 vzhledem k formula_81 zapsat jako\npro formula_111, kde formula_112 je marginální pravděpodobnost a formula_113 je pravděpodobnost sdružená.\n\nObdobně vznikne pro podmíněnou pravděpodobnost veličiny formula_81 vzhledem k formula_1 vztah\npro formula_117, kde formula_118 je marginální pravděpodobnost a formula_113 je opět sdružená pravděpodobnost.\n\nPodmíněné distribuční funkce zapsat zapsat jako\n\nU dvourozměrného náhodného vektoru, jehož složkami jsou spojité náhodné veličiny formula_1 a formula_81, lze podmíněné hustoty pravděpodobnosti vyjádřit jako\npro formula_125 a\npro formula_127, kde formula_84 je sdružená hustota pravděpodobnosti a formula_129 a formula_130 jsou marginální hustoty pravděpodobnosti.\n\nPro podmíněné distribuční funkce spojitých náhodných veličin formula_107 pak platí\n\nCharakteristiky náhodné veličiny jsou vhodně vybrané číselné údaje, které shrnují základní informace o rozdělení pravděpodobnosti náhodné veličiny. Charakteristiky poskytují pouze základní a hrubou představu o náhodné veličině, neboť charakteristiky (obvykle) nepostačují k jednoznačnému popisu rozdělení pravděpodobnosti. Naproti tomu rozdělení pravděpodobnosti sice poskytuje jednoznačný popis náhodné veličiny, obvykle však není dostatečně přehledné.\n\nDůležitými charakteristikami rozdělení jsou střední hodnota a rozptyl.\n\n\n"}
{"id": "144352", "url": "https://cs.wikipedia.org/wiki?curid=144352", "title": "Hustota pravděpodobnosti", "text": "Hustota pravděpodobnosti\n\nHustota pravděpodobnosti (hustota rozdělení pravděpodobnosti, anglicky Probability Density Function, PDF) v teorii pravděpodobnosti je funkce jejíž integrací na kterémkoli vzorku (podmnožině prostoru elementárních jevů) dostaneme relativní pravděpodobnost, že hodnota náhodné proměnné by se rovnala tomuto vzorku. Hodnota PDF ve dvou různých vzorcích spojité náhodné proměnné může být při libovolném náhodném pokusu použita k porovnání, o kolik pravděpodobnější je, že náhodná proměnná by se rovnala jednomu vzorku ve srovnání s druhým vzorkem. Přitom absolutní pravděpodobnost, že spojitá náhodná proměnná nabyde přesně jakékoli konkrétní hodnoty je 0, protože existuje nekonečná množina možných hodnot, které mohou nastat. (Pro spojitou náhodnou veličinu také obecně neplatí, že i její hustota pravděpodobnosti je spojitá.)\n\nPDF se používá ke stanovení pravděpodobnosti náhodné proměnné spadající do určitého intervalu hodnot namísto libovolné jediné hodnoty. Tato pravděpodobnost je určena integrálem PDF této proměnné nad uvedeným rozsahem, který si představíme jako plochu ohraničenou funkcí hustoty a vodorovnou osou, a mezi nejnižší a nejvyšší hodnotou daného intervalu. Funkce hustoty pravděpodobnosti je všude nezáporná a její integrál v celém prostoru je roven 1.\n\nTermín funkce rozdělení pravděpodobnosti se může vztahovat i na kumulativní distribuční funkci, nebo se může jednat spíše o funkci pravděpodobnosti (PMF) než hustotu. Samostatný termín funkce hustoty se také používá pro funkci pravděpodobnosti, což vede k dalšímu zmatku. \nObecně se v kontextu diskrétních náhodných proměnných (náhodných proměnných, které berou hodnoty na spočetné množině) používá termínu funkce pravděpodobnosti (PMF), zatímco \"hustota pravděpodobnosti (PDF)\" se používá v souvislosti se spojitými náhodnými proměnnými.\n\nJe-li formula_1 hustota pravděpodobnosti spojité náhodné veličiny formula_2, pak platí\nkde formula_4 je definiční obor veličiny formula_2. Pro hodnoty formula_6 mimo definiční obor formula_4 je hustota pravděpodobnosti nulová, takže formula_8 pro formula_9.\n\nZe znalosti hustoty pravděpodobnosti formula_1 je možné určit pravděpodobnost, že náhodná veličina formula_2 nabývá hodnotu z intervalu formula_12, tedy\n\nPravděpodobnost, že spojitá náhodná veličina nabývá určité (přesně dané) hodnoty, je nulová, což plyne z definice výše. Důsledkem toho je, že pro spojitou náhodnou veličinu platí vztahy\n\nNa rozdíl od pravděpodobnosti může funkce hustoty pravděpodobnosti nabývat hodnoty větší než jedna. Například rovnoměrné rozdělení na intervalu [0, ½] má hustotu pravděpodobnosti \"f\"(\"x\") = 2 pro 0 ≤ \"x\" ≤ ½ a \"f\"(\"x\") = 0 v ostatních případech.\n\nLze dokázat, že mezi hustotou pravděpodobnosti formula_1 a distribuční funkcí formula_16 platí vztah\npokud derivace distribuční funkce v daném bodě formula_6 existuje.\n\nStandardní normální rozdělení má hustotu pravděpodobnosti\n\n"}
{"id": "144354", "url": "https://cs.wikipedia.org/wiki?curid=144354", "title": "Pravděpodobnostní funkce", "text": "Pravděpodobnostní funkce\n\nPravděpodobnostní funkce ( ) je funkce v teorii pravděpodobnosti a statistice, která udává pravděpodobnost, že diskrétní náhodná veličina se přesně rovná nějaké hodnotě. Pravděpodobnostní funkce je často základní prostředek pro definování diskrétního pravděpodobnostního rozdělení, a taková funkce existuje jak pro skalární tak pro vícerozměrnou náhodnou veličinu, jejíž definiční obor je diskrétní.\n\nPravděpodobnostní funkce se liší od hustoty pravděpodobnosti () tím, že se týká diskrétní místo spojité náhodné veličiny jako je tomu u hustoty pravděpodobnosti; hodnoty hustoty pravděpodobnosti nejsou pravděpodobnosti jako takové: hustotu pravděpodobnosti je nutné zintegrovat, abychom získali pravděpodobnost.\n\nPředpokládejme, že \"X\": Ω → \"A\" (formula_1) je diskrétní náhodná veličina definovaná na prostoru elementárních jevů Ω. Pak pravděpodobnostní funkce \"f\": \"A\" → <0, 1> pro \"X\" je definovaná jako\n\nAbychom se vyhnuli chybám, můžeme uvažovat o pravděpodobnosti jako o hmotě, protože fyzická hmota je zachována stejně jako celková pravděpodobnost pro všechny hypotetické výsledky \"x\":\n\nKdyž existuje přirozené pořadí mezi hypotézami \"x\", může být pohodlné jim přiřadit numerické hodnoty (nebo \"n\"-ticím v případě diskrétní vícerozměrné náhodné veličiny) a uvažovat také hodnoty, které nejsou v obrazu množiny \"X\". To znamená, že funkce \"f\" může být definovaná pro všechna reálná čísla a \"f\"(\"x\") = 0 pro všechna \"x\" formula_4 \"X\"(Ω), jak je znázorněno na obrázku.\n\nProtože obraz \"X\" je spočetný, pravděpodobnostní funkce \"f\"(\"x\") je nulová pro všechny hodnoty s výjimkou spočetného počtu hodnot \"x\". Nespojitost pravděpodobnostní funkce plyne z faktu, že distribuční funkce diskrétní náhodné veličiny je také nespojitá. Pokud je derivovatelná, její derivace je nula, stejně jako pravděpodobnostní funkce je nulová ve všech takových bodech.\n\nPředpokládejme, že Ω je prostor elementárních jevů všech výsledků jediného hodu mincí a \"X\" je náhodná veličina definovaná na Ω přiřazením 0 „orlu“ a 1 „hlavě“; jedná se o alternativní rozdělení, které je speciálním případem binomického rozdělení pro počet hodů \"n\"=1. Pokud je mince poctivá, pravděpodobnostní funkce je\n\nPříkladem vícerozměrného diskrétního rozdělení a jeho pravděpodobnostní funkce je multinomické rozdělení.\n\n\n"}
{"id": "144356", "url": "https://cs.wikipedia.org/wiki?curid=144356", "title": "Distribuční funkce", "text": "Distribuční funkce\n\nDistribuční funkce, funkce rozdělení (pravděpodobnosti) nebo (spíše lidově) (zleva) kumulovaná pravděpodobnost ( ) je funkce, která udává pravděpodobnost, že hodnota náhodné proměnné je menší než zadaná hodnota (nerovnost může být i neostrá).\n\nDistribuční funkce jednoznačně určuje rozdělení pravděpodobnosti a ve spojitém případě je úzce spjatá s funkcí hustoty pravděpodobnosti.\n\nNechť formula_1 je náhodná proměnná z určitého rozdělení a formula_2 je libovolné reálné číslo. Potom funkci formula_3 definovanou předpisem\n\nnazýváme distribuční funkce tohoto rozdělení. V případě, že formula_1 je spojitá náhodná proměnná s hustotou formula_6, potom platí:\n\nV následující tabulce jsou uvedeny příklady distribučních funkcí. Distribuční funkci není možné vždycky vyjádřit explicitním vzorcem, jako je tomu u normálního rozdělení. V tomto případě se používá přímo definice distribuční funkce ve spojitém případě jako funkce horní hranice.\n\n"}
{"id": "144364", "url": "https://cs.wikipedia.org/wiki?curid=144364", "title": "Vodní nádrž Nechranice", "text": "Vodní nádrž Nechranice\n\nVodní nádrž Nechranice je s rozlohou 1338 ha pátá největší přehradní nádrž České republiky a také přehradní nádrž s nejdelší sypanou přehradní hrází ve střední Evropě (3280 m).\n\nByla vybudována na řece Ohři v letech 1961 až 1968, zejména jako zdroj vody pro nedaleké elektrárny v Tušimicích. V současnosti je\npředevším využívána k rekreaci. Její část byla vyhlášena Ptačí oblastí a je součástí soustavy Natura 2000.\n\nLeží v severních Čechách v okrese Chomutov, mezi městy Kadaň, Chomutov a Žatec. Levá (severní) část nádrže i celá hráz spadá do katastrálního území Březno u Chomutova (do nějž patří i vesnice Nechranice nacházející se bezprostředně pod hrází), jižní část nádrže je rozdělena do katastrálních území Vikletice, Vadkovice a Poláky (patřících k obci Chbany). Na západní a severozápadní straně končí u břehu nádrže katastrální území obce Rokle a kadaňské katastrální území Tušimice.\n\nSeverozápadně od nádrže se nachází Běšický chochol, popílkoviště a Elektrárna Tušimice II, na západě rozvodna Hradec u Kadaně. Okolními sídly jsou Březno na severu, osada Kopeček, obce Střezov a Holetice na severovýchodě, Vičice, Stranná, Nechranice, Soběsuky a Roztyly na východě, Chbany a Přeskaky na jihovýchodě, Vikletice, Vadkovice, Malé Krhovice a Poláky na jihu, Hořenice na jihozápadě a Nová Víska u Rokle na západě.\n\nVýstavba a zatopení byla příčinou zániku obcí Běšice, Chotěnice, Čermníky, Dolany, Drahonice a Lomazice.\nZatopeny byly pozůstatky části železniční trati Žabokliky – Březno u Chomutova provozované v letech 1873 až 1879.\n\nJižně od přehrady vede silnice silnice II/225, z níž se nad Malými Krhovicemi odděluje silnice III/22512 vedoucí přes hráz. Při jejím severním konci se kříží se silnicí II/568. Ta vede z Kadaně do Března, téměř v celé délce ji kopíruje březenská část Kadaňsko-tušimické dráhy.\n\n\nV roce 2015 odkryli archeologové na břehu přehrady 48 středověkých hrobů z 12. století. Průzkum raně středověkého pohřebiště v Polákách byl umožněn nízkou hladinou vody v nádrži. Odborníci předpokládají, že v lokalitě může být dalších až 200 hrobů a zbytky kostelíku.\n\n\n"}
{"id": "144367", "url": "https://cs.wikipedia.org/wiki?curid=144367", "title": "Strážná věž", "text": "Strážná věž\n\nStrážná věž hlásající Jehovovo království (v anglickém originále ) je ilustrovaný časopis s podrobněji rozebíranou náboženskou nebo vědeckou tematikou. Verze \"pro veřejnost\" vychází jednou za dva měsíce, kdežto \"studijní vydání\" vychází jednou měsíčně. Vydání \"pro veřejnost\" nelze koupit ve stánku ani jej dostávat poštou. \"Studijní vydání\" používají \"svědkové Jehovovi a spol.\" pro hlubší studium Bible na bohoslužbách a studijním programu při shromážděních v sálech království. \"Vydání pro veřejnost\" rozšiřují na ulicích nebo při návštěvách domácností zájemců. Originální verzi vydává Biblická a traktátní společnost Strážná věž (\"Watchtower Bible and Tract Society\"), nezisková organizace, právnická osoba, jejíž jedna z vydavatelských částí sídlí v osadě Wallkill v okrese Ulster, stát New York v USA. Časopis je krátce po uvedení dobrovolníky přeložen z angličtiny do jiných jazyků, aby všechny jazykové mutace vycházely simultánně s originální verzí. Průměrný měsíční náklad \"verze pro veřejnost\" je 93 milionů výtisků a vychází ve 357 jazycích.\n\nVydávání bylo zahájeno Charlesem Taze Russellem července 1879 pod názvem „Sionská strážná věž a zvěstovatel Kristovy přítomnosti“ (\"„Zion's Watch Tower and Herald of Christ's Presence“\") a od té doby pokračuje nepřetržitě. V roce 1909 bylo z názvu vypuštěno přídavné jméno \"Sionská\". V roce 1920 Společnost Strážné věže (\"the Watchtower Society\") nechala znovu vytisknout všechna čísla z let 1879 – 1919 v sedmi svazcích (označováno jako \"Watchtower Reprints\"). Od března 1940 do současnosti časopis nese (plný) název „Strážná věž ohlašující Jehovovo království“ (\"„The Watchtower Announcing Jehovah's Kingdom“\").\n\nPůvodně byla Strážná věž (stejně jako další časopis Svědků Jehovových s názvem „Probuďte se!“) prodáván za nízkou cenu (10 amerických centů - roční předplatné), která se v jednotlivých dobách a zemích lišila.\n\nV současné době časopis není určen k prodeji a je poskytován v rámci „\"celosvětové biblické vzdělávací činnosti\"“ a je celosvětově rozšiřován zdarma i bez povinného minimálního příspěvku a je tedy hrazen výhradně dobrovolnými dary zájemců.\n\nČasopis je „\"vždy nepolitický a nevyvyšuje jednu rasu nad druhou\"“. I v jiných ohledech se nepřiklání na ničí stranu a je „\"neutrální\"“. Redakce uvádí, že se „\"pevně se drží Bible jako autority\"“ a biblické citáty v něm uvedené „\"obvykle užívá\"“ ze Svatého Písma - \"Překladu nového světa\" (se studijními poznámkami), ačkoliv citace z desítek dalších překladů se v časopise hojně používají. Vydavatelé uvádějí, že účelem časopisu je „\"přinášet čest Nejvyšší Autoritě v celém vesmíru, Jehovovi Bohu. Dále redakce přirovnává název časopisu k strážním věžím v minulosti, kdy z nich lidé mohli pozorovat děje v širokém okolí. Časopis se k těmto stavbám přirovnává a ukazuje, jaký význam mají světové události ve světle proroctví zapsaných v Bibli. Utěšuje lidi dobrou zprávou o tom, že Boží Království, což je skutečná vláda se sídlem v nebi, brzy odstraní veškerou špatnost a přetvoří zemi v ráj. Své čtenáře vede k víře v Ježíše Krista – v to, že díky jeho smrti máme naději na věčný život a že nyní vládne jako Král Božího Království.\"“\n\n"}
{"id": "144369", "url": "https://cs.wikipedia.org/wiki?curid=144369", "title": "Eragon (film)", "text": "Eragon (film)\n\nEragon je americký fantasy film režiséra Stefena Fangmeiera, natočený podle románu Eragon, který je prvním dílem tetralogie \"Odkaz Dračích jezdců\" od amerického spisovatele Christophera Paoliniho. Jeho premiéra v České republice proběhla dne 14. prosince 2006.\n\n\"„Původně jsem koncipoval Eragona spíše jako film. Viděl jsem jasně všechny postavy a obrazy ve svých myšlenkách. Ale jelikož jsem neměl peníze na produkci filmu, uchýlil jsem se tedy k napsání příběhu v knižní podobě. Jsem nesmírně nadšený, že spol. Fox oživí mé postavy a zachytí atmosféru Alagaësie a její obyvatele.“\" Paolini si také chtěl zahrát ve filmu. Měl hrát vojáka ve Farthen Dûru, kterému useknou hlavu, ale protože prezentoval svou knihu v Evropě, nemohl.\n\n\n"}
{"id": "144380", "url": "https://cs.wikipedia.org/wiki?curid=144380", "title": "Opadavý listnatý les", "text": "Opadavý listnatý les\n\nOpadavý listnatý les je biom rozkládající se v mírném podnebném pásu především severní polokouli. \n\nTypickým listnáčem rozšířeným po celém mírném pásu Evropy je buk lesní. Na východě ho nahrazuje dub. Čím chladnější jsou zimy směrem k severu a východu, tím tam častěji nacházíme odolnější jehličnany. Smrkům, jedlím a borovicím se ve smíšených lesích daří lépe na poměrně suchých a písčitých stanovištích. \n\nAmerické listnaté a smíšené lesy mají podobnou skladbu jako lesy euroasijské. Je to následkem změn, které způsobila poslední doba ledová. Před zaledněním rostlo v amerických lesích například mnohem více druhů dubů a buků, které musely před masami ledu ustoupit k jihu.\nV listnatých a smíšených lesích je mírné a vlhké podnebí.\nNa podzim listí opadává a hromadí se pod stromy. Z listů vzniká humus. Zdejší půdy mají pod černým humusovým horizontem mocný, hnědě zbarvený horizont. Po vykácení lesa jsou úrodné.\n\n"}
{"id": "144397", "url": "https://cs.wikipedia.org/wiki?curid=144397", "title": "Michel de Ghelderode", "text": "Michel de Ghelderode\n\nMichel de Ghelderode (3. dubna 1898 - 1. dubna 1962) byl francouzsky píšící belgický prozaik, dramatik a esejista vlámského původu. Jeho literární význam tkví v expresionistickém dramatu. Napsal přes 50 divadelních her burleskního až fraškovitého charakteru s filosofickým jádrem, jimiž ovlivnil vznik moderního antidramatu. Nejznámější jsou \"Smrt doktora Fausta\" (1925) nebo \"Balada o velikém kostlivci\" (1934), \"Sir Halewyn\". Miloval horory. Silnými výtvarnými inspiracemi mu byly obrazy Pietera Bruegela st. a Hieronyma Bosche.\n\n"}
{"id": "144399", "url": "https://cs.wikipedia.org/wiki?curid=144399", "title": "Společný evropský referenční rámec", "text": "Společný evropský referenční rámec\n\nPlným názvem „Společný evropský referenční rámec: učení, vyučování, hodnocení“ (dále SERR) je dokument Rady Evropy umožňující vzájemné porovnání znalostí osob v oblasti vzdělání a znalosti cizích jazyků v rámci Evropské unie.\n\nV oblasti cizích jazyků definuje šest kategorií podle úrovně znalosti cizího jazyka. Jsou to kategorie A1, A2, B1, B2, C1, C2. Jednotlivé kategorie zohledňují úroveň komplexního zvládnutí jazyka studentem na všech úrovních (poslechu, čtení, schopnosti konverzace a kvality písemného projevu). Studenti cizích jazyků tak mohou cestovat do Evropy s jazykovým pasem či diplomem z jazykové školy, který obsahuje datum a úroveň žáka dle SERR. V současné době většina jazykových učebnic uvádí referenční úroveň, s níž by žák měl do kurzu vstoupit a na kterou by se po jejím zvládnutí měl posunout.\n\nÚroveň začátečníků, kteří rozumí větám a slovům týkajícím se jejich osoby a jejich okolí. Jsou schopni vést jen velmi jednoduchou a prostou konverzaci s mluvčím, který s nimi má trpělivost. Sami dokážou vyjádřit pouze základní myšlenky o své osobě slovními spojeními, která znají ze studia. Student na této úrovni dokáže napsat stručný jednoduchý text na pohlednici, například pozdrav z dovolené. Umí vyplnit formuláře obsahující základní osobní údaje.\n\nRozumí frázím a běžnější slovní zásobě vztahující se k oblastem, které se ho bezprostředně týkají (např. základní informace o jeho rodině a přátelích, o jeho volném čase, nakupování, místopisu, zaměstnání). Umí číst krátké jednoduché texty a v nich vyhledat konkrétní předvídatelné informace. Orientuje se v jednoduchých každodenních materiálech, např. v inzerátech, prospektech, jídelních lístcích a jízdních řádech.\n\nDokáže komunikovat v jednoduchých, často se opakujících situacích s předvídatelnou výměnou informací o známých tématech a činnostech. Zvládne krátkou společenskou konverzaci a napsat jednoduchý osobní dopis.\n\nRozumí i delším upraveným textům, které obsahují slovní zásobu často užívanou v každodenním životě nebo které  se vztahují k jeho práci a světu okolo. Je schopen na poměrně ucelené bázi pojmenovat většinu základních věcí a pocitů v každodenním životě, to včetně základních abstraktních výrazů.\n\nUmí si poradit s většinou situací, které mohou nastat při cestování. Dokáže se bez přípravy zapojit do hovoru o tématech, která jsou mu známá, o něž se zajímá nebo která se týkají každodenního života. Dokáže vyprávět příběh nebo v hrubých rysech přiblížit obsah knihy či filmu a vylíčit své reakce, popsat zážitky a události, sny, naděje a touhy a stručně zdůvodnit a vysvětlit své názory a plány.\n\nUmí vytvořit jednoduchý souvislý, logicky strukturovaný text o tématech, která dobře zná nebo která ho osobně zajímají, a funkčně využívat prostředky textové návaznosti.\n\nRozumí hlavním myšlenkám autentických textů s konkrétními i abstraktními náměty, včetně odborné diskuse o oboru své specializace. Dokáže sledovat delší přednášku, v zásadě rozumí jednodušším filmům a seriálům v originálním znění, se základním porozuměním dokáže číst texty současné prózy.\n\nDokáže se dorozumět plynule a spontánně s rodilými mluvčími, a to bez většího úsilí na obou stranách.\n\nUmí sestavit podrobnější, srozumitelný text o poměrně širokém okruhu témat, vysvětlit a obhájit stanovisko k aktuálním problémům, zdůvodnit výhody a nevýhody různých možností.\n\nZkušený uživatel, který rozumí širokému okruhu náročných delších textů, a to i z oblasti beletrie. Dokáže rozpoznat implicitní významy v textu (\"číst mezi řádky\") a ocenit styl daného autora. Vyjadřuje se plynule a spontánně, bez příliš zjevného hledání výrazů, a dokáže jazyk účinně používat pro společenské, studijní i pracovní účely.\n\nUmí vytvořit jasný, dobře kompozičně vystavěný, podrobný text o složitých tématech, uvědoměle používat zásady výstavby textu, spojovací výrazy a prostředky vyjadřující vazby v textu.\n\nProfesionální uživatel, snadno rozumí prakticky všemu, co slyší nebo čte. Umí se vyjadřovat zcela spontánně, velice plynule a přesně, přičemž rozlišuje jemnější významové odstíny i ve složitějších situacích. Dokáže vytvořit složité, precizně slohově i myšlenkově strukturované texty, souvisle je prezentovat a vést o nich polemiku.\n\n"}
{"id": "144401", "url": "https://cs.wikipedia.org/wiki?curid=144401", "title": "Robert Southey", "text": "Robert Southey\n\nRobert Southey (12. srpna 1774 Bristol – 21. března 1843 Keswick) byl anglický romantický básník, historik, životopisec a překladatel, přítel tzv. jezerních básníků Williama Wordswortha a Samuela Taylora Coleridgeho.\n\nPocházel z rodiny obchodníka s plátnem. Většinu dětství strávil v Bathu u své tety. Studoval na Westminsterské škole, odkud byl vyloučen za vydání článku proti tělesným trestům studentů ve svém časopise \"The Flagellant\". Následně studoval teologii na Balliol College na Oxfordské univerzitě, ale studium neukončil. Seznámil se s Coleridgem, se kterým jej spojoval obdiv k Francouzské revoluci (později ale odsuzoval francouzské výboje) a se kterým napsal divadelní hru \"The Fall of Robespierre\" (1794, \"Robesiperrův pád\"). Rovněž s nín pořádal v Bristolu politické přednášky a plánoval založení utopické osady Pantisokracie v Pennsylvánii, ale jejich plán se nepodařilo uskutečnit. Oba přátelé se roku 1795 oženili se sestrami Frickerovými (Southey s Edith, Coleridge se Sárou)..\n\nBrzy po svatbě odjel na půl roku do Španělska a Portugalska, kde studoval tamější literaturu. Po návratu vstoupil do právnické školy Gray's Inn, ale ani zde dlouho nevydržel. Trval se usadil v anglické jezerní oblasti Lake District, začal vydávat své epické básně vyznačující se skvělou formou a stal se velmi oblíbený. Roku 1813 se stal oficiálním dvorním básníkem, když přijal titul Poet Laureate, který předtím odmítl Walter Scott, a byl oficiálně pověřen sepsáním životopisu lorda Nelsona. Roku 1820 se dostal do sporu s Georgem Gordonrm Byronem kvůli své apoteóze na choromyslného krále Jiřího III. \"A Vision of Judgement\" (\"Vidění soudu\") napsané po králově smrti a obsahující i útoky na Byrona, kterou Byron vtipně odsoudil. Po smrti své manželky Edith se roku 1839 znovu oženil s Caroline Anne, dcerou kapitána indické společnosti Charlese Bowlese, která sama byla úspěšnou spisovatelkou. Roku 1840 by raněn mrtvicí a zůstal v bezvědomém stavu až do smrti.\n\nPůsobil také jako historik, životopisec a editor. Věnoval se především dějinám napoleonských válek, historii Brazílie, životopisům britských admirálů, překladům ze španělštiny (Amadís Waleský, Píseň o Cidovi) a a vydávání starých anglických literárních textů (například \"Artušova smrt\"). Ačkoliv je jeho sláva poněkud zastíněna jeho současníky a přáteli Wordsworthem a Coleridgem, těší se Southeyho verše trvalé oblibě.\n\n\n\n"}
{"id": "144402", "url": "https://cs.wikipedia.org/wiki?curid=144402", "title": "Expolingua", "text": "Expolingua\n\nEXPOLINGUA je mezinárodní veletrh jazyků, vzdělávání a kultury. Tento veletrh se koná v Německu v Berlíně - EXPOLINGUA Berlin a v Česku v Praze. EXPOLINGUA Praha probíhá každý rok v listopadu. \n\nVeletrh každoročně navštíví tisíce studentů, jejich rodičů, pedagogů a dalších zájemců o cizí jazyky a studium. Návštěvníci získávají informace o nových trendech v jazykové výuce, studiu a práci v zahraničí, e-learningu a dalších produktech a službách spojených se vzděláváním. Každoročně se na veletrhu EXPOLINGUA Praha představí více než 70 vystavovatelů z mnoha zemí světa.\n\nVystavovatelé poskytují informace o studiu cizích jazyků a o specifikách jednotlivých kulturních prostředí.\n\nK vystavovatelům patří:\n\nNa veletrhu bývá zastoupeno přes 40 jazyků. Každý rok veletrh navštíví více než 5 000 návštěvníků. \n\nK návštěvníkům patří:\n\nVeletrh doplňuje doprovodný program. Návštěvníci si mohou vybrat z desítek jazykových minikurzů, přednášek a seminářů, na kterých se dozvědí podrobnosti o studijních programech, výukových metodách, jazykových zkouškách a mnohém dalším.\n\nVeletrh EXPOLINGUA Praha organizuje ICWE GmbH\n\nVeletrh EXPOLINGUA Praha je pořádán pod patronací Ministerstva školství, mládeže a tělovýchovy České republiky, za podpory Generálního ředitelství pro vzdělávání a kulturu Evropské komise. \n\n\n"}
{"id": "144404", "url": "https://cs.wikipedia.org/wiki?curid=144404", "title": "William Wordsworth", "text": "William Wordsworth\n\nWilliam Wordsworth (ˈwɜːdzˌwəθ) (7. dubna 1770 Cockermouth, Lake District, Anglie – 23. dubna 1850 Rydal Mount) byl anglický romantický básník. Byl členem tzv. jezerní školy, tedy skupiny umělců, kterou spojoval život uprostřed nádherné přírody v Jezerním okrsku (anglicky Lake District) na severozápadě Anglie. Domníval se, že příroda je prostoupena duchovní silou, a pokud je s ní člověk v souladu, dostává i jeho život nový rozměr. Jeho \"Lyrické balady\", které napsal spolu se Samuelem Taylorem Coleridgem, jsou základním dílem jezerní školy. Za jeho vlastní mistrovské dílo je považována autobiografická báseň z jeho raných let (1798–1805), kterou několikrát revidoval a rozšířil a která vyšla až po autorově smrti pod názvem \"Preludium\" (angl. \"The Prelude\").\n\nWilliam Wordsworth se narodil 7. dubna roku 1770 v Cockermouthu (Cumberland, část tzv. Jezerní oblasti) jako druhé z pěti dětí. Jeho rodiči byli John Wordsworth a Anna Cooksonová. Jeho sestra Dorothy, se kterou si byli po celý život blízcí, se narodila následujícího roku a jejich křest probíhal naráz. Měli ještě tři sourozence: nejstarší Richard se stal právníkem, John (narozený po Dorothy) se stal námořníkem a zemřel v roce 1805, kdy loď Earl of Abergavenny, na které byl kapitánem, ztroskotala na jižním pobřeží Anglie. Nejmladší Christopher se stal ředitelem Trinity College v Cambridgi. Matka zemřela, když bylo Williamovi osm. Jejich otec byl právní zástupce Jamese Lowthera, prvního vévody z Lonsdale, a díky svým konexím žili ve velkém sídle na malém městě. Wordsworth, stejně jako jeho sourozenci, si nebyl s otcem příliš blízký až do jeho smrti v roce 1783. Tehdy bylo Williamovi třináct. Od roku 1787 studoval na St. John’s College v Cambridgi. V posledním ročníku studia se vydal na cestu po Evropě, která ho silně ovlivnila. Ve Francii se totiž dostal do kontaktu s probíhající francouzskou revolucí, s níž sympatizoval, a načas se ve Francii i usadil. Ve Francii také napsal svou první sbírku \"An Evening Walk\" (1793)\".\" Poté se vrátil do Anglie, kde se vzhledem ke svým profrancouzským postojům dostal do izolace (Francie se s Británií octla v té době ve válce). To se změnilo až roku 1795, kdy se potkal s Coleridgem, s nímž navázal osudové přátelství\".\" Proslulou společnou sbírku \"Lyrical Ballads\" vydali roku 1798. Svou nejslavnější báseň \"Prelude\" psal a předělával až do konce života, takže nakonec vyšla až posmrtně roku 1850. Závěr života trávil v Rydal Mount. \n\n\nJak přelud byla spanilý\n\nJak přelud byla spanilý,<br>\nkdyž oči mé ji spatřily,<br>\ntak luzná její podoba<br>\njak okamžiku ozdoba.<br>\nJak hvězdy v šeru její zrak,<br>\na jako soumrak vlasů mrak,<br>\nvše na ní půvab hotový<br>\na rosný úsměv májový,<br>\nstín tančící a škádlící,<br>\ntu děsící, v ráz mizící.<br>\n\n   přeložil Jaroslav Vrchlický\n\n"}
{"id": "144405", "url": "https://cs.wikipedia.org/wiki?curid=144405", "title": "Mika Salo", "text": "Mika Salo\n\nMika Juhani Salo (* 30. listopad 1966, Helsinky) je finský automobilový závodník a pilot Formule 1.\n\nSvoji kariéru automobilového závodníka zahájil tradičním způsobem, na motokárách. Bylo mu 11 let a v zemi se silnými kořeny pro Rally, snil o formuli. V motokárách získal 4 tituly mistra Skandinávie a otevřel si cestu do formule Ford a hned v prvním roce svého působení v této třídě končí na druhém místě. Následující sezónu, tedy rok 1988, již získává titul mistra Finska, Skandinávie i Evropy.\nNásledující dva roky působil v britském mistrovství Formule 3, v roce 1989 získal pouhých 10 bodů a končí na 14. místě. V dalším roce již bojuje o titul se svým krajanem Mikou Häkkinenem a i když zvítězil v 6 závodech nakonec na Häkkinena ztrácí 23 bodů a končí na druhém místě. Zatímco britská formule 3 Häkkinena katapultovala přímo do Formule 1, on odešel do Japonska, kde se téměř 4 roky trápil ve Formuli 3000.\nV roce 1994 konečně přišla vytoužená nabídka z Formule 1, v týmu Lotus nahradil na poslední dva závody Erica Bernarda. Pro sezónu 1995 Mika podepisuje Tyrrellu a získal první body v F1 a taky jediné pro celý tým. Následující dva roky u Tyrrellu byl, kdo získával body, ale bylo to jen paběrkování. Zatímco se mluvilo o tom, že by mohl nastoupit u Ferrari, koncem roku 1997 podepsal kontrakt u Arrowsu, ale ani tady nebyla situace lepší. Rok 1999 začal katastrofálně, byl bez místa, paradoxně to ale byla jeho nejlepší sezóna v celé kariéře jezdce F1. Nejprve zaskočil za zraněného Zontu u B.A.R a posléze za Michaela Schumachera, který se zranil v Silverstone. Salo stanul poprvé na stupních vítězů a to mu zajistilo místo v týmu Petera Saubera pro rok 2000. V roce 2001 se věnoval vývoji nového týmu Toyota, aby v následující sezóně byl jejím jezdcem. Ale pouhé dva body byly pro tým velkým rozčarováním a je reorganizován. Zmizel ze scény F1, aby se věnoval vytrvalostním závodům s vozem Audi R8 a závodům FIA GT s vozem Maserati MC12. V roce 2005 se dokonce objevil v rallye s vozem Mitsubishi Lancer EVO VII a skončil 26. ve Vanajanlinna Rally.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "144407", "url": "https://cs.wikipedia.org/wiki?curid=144407", "title": "Samuel Taylor Coleridge", "text": "Samuel Taylor Coleridge\n\nSamuel Taylor Coleridge (21. října 1772, Ottery St Mary – 25. července 1834, Highate, dnes součást Londýna), anglický romantický básník, kritik a filosof. Spolu se svým přítelem Williamem Wordsworthem je považován za zakladatele anglického romantismu. K jeho blízkým přátelům a spolupracovníkům patřili též Charles Lamb a Robert Southey. \n\nByl nejmladším synem venkovského faráře; po jeho smrti byl roku 1781 poslán do londýnské střední školy Christ's Hospital, kde se naučil latinsky, řecky a hebrejsky a kde se formovaly jeho názory na poezii. Kromě toho byl v dětství ovlivněn častou četbou dobrodružných a fantastických příběhů. Při studiu na Jesus College Univerzity v Cambridgi, které nedokončil, se stal zastáncem ideálů Francouzské revoluce (v pozdějším věku však její myšlenky opustil a stal se v politické oblasti konzervativcem). S přítelem básníkem Robertem Southeym pořádal v Bristolu politické přednášky a plánoval s ním založení utopické osady Pantisokracie v Pennsylvánii, ale jejich plán se nepodařilo uskutečnit. Oba přátelé se roku 1795 oženili se sestrami Frickerovými (Coleridge se Sárou, Southey s Edith). Coleridgeovo manželství, z něhož se narodily čtyři děti, však nebylo harmonické. \n\nZvlášt významné pro jeho tvorbu bylo setkání a několikaleté tvůrčí přátelství s Willimamem Wordsworthem, s nímž roku 1898 vydal sbírku \"Lyrické balady\" (\"Lyrical Ballads\"), která je považována za první dílo anglického romantismu. Obsahuje mj. Coleridgeovu nejslavnější poemu \"Píseň o starém námořníkovi\" (\"The Rime of the Ancient Mariner\"). \n\nV letech 1798-1799 pobýval s Wordsworthem a jeho sestrou v Německu, kde studoval filozofii a německou literaturu. Výsledkem tohoto studia byl překlad prvního a třetího dílu trilogie Friedricha Schillera \"Valdštejn\". Po návratu z Německa se s rodinou (stejně jako Wordswothovi) usadil v anglickém jezerním kraji (Lake District). Proto jsou tito básníci společně s několika dalšími, s nimiž tvoří jádro první generace anglického literárního romantismu, označováni jako \"jezerní básnící\" (někdy také \"jezerní škola\", protože však šlo o velmi odlišné individuality, označení škola se pro ně příliš nehodí). Později byl redaktorem novin \"The Morning Post\" a sekretářem guvernéra na Maltě, nikde však pro svou těkavou povahu dlouho nevydržel. Věnoval se také přednáškové a publikační činnosti, zaměřené na filozofický platonismus a náboženskou filozofii, a dočasně se sblížil s křesťanským hnutím unitářů, jež bylo ovlivněno osvícenstvím.\n\nCelý život trpěl psychickými problémy, které připomínají moderní diagnózu zvanou bipolární afektivní porucha (dříve maniodepresivní psychóza). Trpěl od dětství i jinými neduhy a bolestmi, takže se stal závislým na užívání opia, jímž si od bolestí ulevoval a kterému zcela podlehl. Následoval rozchod s manželkou a odcizení s Wordsworthem. Jeho zdravotní stav se částečně zlepšil díky péči dr. Jamese Gillmana, v jehož domě v Highgate našel azyl a žil u něho od roku 1812 až do konce života.\n\nSvou poezií (v níž se objevují fantazijní scény, tajuplné motivy, snové vize a děs a hrůza z fantastických přeludů, ale i jemná a něžná drobná lyrika, přetvářející krajinné obrazy v symboly jednoty přírody a lidského života) výrazně ovlivnil druhou generaci anglických romantických básníků a svými přednáškami a studiemi mladou generaci anglických literárních kritiků. Zajímal se také o přírodní vědy. Výrazně se věnoval filozofii a uváděl německý idealismus do anglojazyčného prostoru. Sám se však považoval spíše za teologa. V literatuře hledal zejména metafyzické principy za tvůrčím procesem. Jeho velkým tématem byl William Shakespeare. Silně ovlivnil Johna Stuarta Milla a Ralpha Waldo Emersona. Spolu s Wordsworthem uvedl do anglické literatury romantismus jako umělecký směr.\n\n\n\n\n\n"}
{"id": "144409", "url": "https://cs.wikipedia.org/wiki?curid=144409", "title": "Jackie Stewart", "text": "Jackie Stewart\n\nSir John Young Stewart (známý spíše jako Jackie Stewart, * 11. června 1939, Milton) je bývalý skotský pilot Formule 1, trojnásobný mistr světa z let 1969, 1971, 1973 a také spoluzakladatel týmu Stewart Grand Prix . Přezdívalo se mu „Létající Skot“. Závodit přestal po tragické smrti svého kamaráda Françoise Ceverta. Po skončení závodní kariéry se věnuje prosazování větší bezpečnosti na okruzích F1. V roce 2009 se umístil na pátém místě v padesátce nejlepších jezdců historie Formule 1 od novináře Kevina Easona, který o něm napsal: „On se neukázal pouze jako skvělý jezdec, ale také jako jedna z největších postav motosportu.“ Je nejstarším žijícím mistrem světa.\n\n\n"}
{"id": "144427", "url": "https://cs.wikipedia.org/wiki?curid=144427", "title": "Streaming SIMD Extensions", "text": "Streaming SIMD Extensions\n\nSSE (Streaming SIMD Extensions, původně nazvaná ISSE, Internet Streaming SIMD Extensions) je instrukční sada typu SIMD (Single Instruction, Multiple Data - jedna instrukce, více dat) navržená Intelem v roce 1999 pro procesor Pentium III jako odpověď na instrukční sadu 3DNow! od konkurenční společnosti AMD (která debutovala o rok dříve).\n\nSSE obsahuje 70 nových instrukcí.\n\nSSE byla původně známá pod jménem KNI což byla zkratka pro \"Katmai New Instructions\" (\"Katmai\" bylo první jádro Pentia III). Tato sada instrukcí byla jednou z mála věcí, která odlišovala Pentium III od Pentia II. SSE později implementovalo i AMD ve svých procesorech Athlon XP.\n\nIntel později uvedl další revize SSE2 (u Pentia 4 s jádrem Northwood), SSE3 (u Pentia 4 s jádrem Prescott), SSE4 (u Core 2 Duo s jádrem Conroe), SSE4.1 (Core 2 Duo s jádrem Penryn) a SSE4.2 u Core i7 (jádro Nehalem).\n\n\nSSE původně přidalo 8 nových 128bitových registrů pojmenovaných jako XMM0 až XMM7. Rozšíření AMD64 od společnosti AMD přidalo dalších 8 registrů XMM8 až XMM15, jsou přístupné pouze v 64bitovém režimu CPU. K dispozici je nový 32bitový řídící/stavový registr MXCSR.\n\nKaždý z nich obsahoval čtyři 32bitové registry pro čísla s plovoucí desetinnou čárkou.\n\nKaždý registr obsahoval:\n\nSSE představilo jak skalární tak vektorové („sbalené“ do složek/souřadnic) operace.\n"}
{"id": "144437", "url": "https://cs.wikipedia.org/wiki?curid=144437", "title": "Levice (rozcestník)", "text": "Levice (rozcestník)\n\nLevice má několik významů:\n\n"}
{"id": "144444", "url": "https://cs.wikipedia.org/wiki?curid=144444", "title": "Skřítek (film)", "text": "Skřítek (film)\n\nSkřítek je český film režiséra Tomáše Vorla z roku 2005 (v pořadí pátý Vorlův celovečerní film). Jedná se o „řeznickou celovečerní grotesku“.\n\nSkřítek je groteska, takže dialogy jsou nahrazeny citoslovci a zvuky jsou stylizované. Tomáš Vorel se k žánru grotesky po letech vrátil, neboť jeho prvním počinem v tomto směru byla epizoda Výlet na Karlštejn ve filmu Pražská pětka z roku 1988.\n\n"}
{"id": "144446", "url": "https://cs.wikipedia.org/wiki?curid=144446", "title": "Cukuba (Ibaraki)", "text": "Cukuba (Ibaraki)\n\nCukuba (: 筑波市, častěji jen foneticky つくば市; \"Cukuba-ši\", podle Hepburnova přepisu též Tsukuba), mezinárodně spíše známá jako \"Tsukuba Science City\", je japonské město ležící v prefektuře Ibaraki cca 50 km severovýchodně od Tokia a 40 km severozápadně od mezinárodního letiště Narita. Pokrývá plochu cca 28 000 ha a žije zde přibližně 200 000 obyvatel.\n\nNa severu leží hora stejného jména – Cukubasan, v anglické transkripci známá jako Mount Tsukuba, jejíž vrchol ční 877 metrů nad mořem. Hora Cukuba je údajně od pradávna vyhlášena pro svou neskonalou krásu a získala si jméno šiho resp. “purpurové štíty” pro svůj sytě purpurový odstín, který lze zahlédnout z jistých úhlů během roku. Co do oblíbenosti u Japonců jen mírně vede hora Fudži.\n\nV roce 1963 vznikly plány nového vědeckého města a do roku 1980 bylo vybudováno více než 40 vědeckých a univerzitních institucí. V téže době byly vybudovány cesty, parky, vodovodní a kanalizační systém ba i jiné náležitosti. Cukuba jako nové město tak patří mezi několik málo japonských měst, které mají jméno zapsané jen hiraganou.\n\nCukuba je sídlem významné univerzity (University of Tsukuba). Presidentem této univerzity byl v 90. letech Leo Esaki, spolunositel Nobelovy za fyziku z r. 1973. Velká část tohoto vědeckého města má typickou akademickou atmosféru, plnou zeleně, studentů a vědeckých pracovníků, kteří též tvoří většinu obyvatel Cukuby. V Cukubě je 88 parků a jiných “zelených” ploch o celkové výměře 100 ha. Každý z nich je navržen s ohledem na místní potřebu a polohu, často tak slouží rekreačním aktivitám a sportům. Mnoho těchto parků, stejně jako další veřejné a komerční budovy spojuje 48 km dlouhá cyklistická resp. pěší stezka.\n\nDvacet let po schválení nového urbanistického plánu město hostilo Světovou výstavu – International Exposition of Science and Technology (Expo 85) – a tím bylo zároveň i připomenuto dokončení \"Tsukuba Science City\" a výstava získala městu ve světě i doma značnou pozitivní publicitu. V roce 1987 byly k Cukubě připojeny Óho, Tojosato a Sakura. V roce 2002 bylo připojeno Kukizaki a o rok později Cukuba-mači.\n\n\"Tsukuba Science City\" reprezentuje jeden z celosvětově nejvýznamnějších koordinovaných záměrů o urychlení, zkvalitnění a integraci vědeckého výzkumu. Modelovými příklady byla pro Cukubu vědecká městečka v jiných zemích, jako Brasilia, novosibirský Akademgorodok v Rusku, Bethesda a Palo Alto v USA. V současnosti Cukuba trvale hostí 60 japonských národních výzkumných institucí a okolo 240 privátních výzkumných zařízení, mezi jejichž oblasti zájmů spadá snad všechno od vědy, přes průmysl, zemědělství, životní prostředí až k vesmíru. Sídlí zde i vyšší vzdělávací instituce, včetně uvedené Cukubské univerzity. Pracuje zde několik desítek tisíc vědců, z toho v každém ročním období přes 3000 zahraničních – včetně mnoha stážistů a studentů. Cukuba tak má velmi kosmopolitní charakter.\n\n"}
{"id": "144447", "url": "https://cs.wikipedia.org/wiki?curid=144447", "title": "Národní park Nikkó", "text": "Národní park Nikkó\n\nNárodní park Nikkó (: ; \"Nikkó Kokuricu Kóen\") leží v regionu Kantó na hlavním japonském ostrově Honšú. Park se rozkládá přes 4 prefektury: Točigi, Gunma, Fukušima a Niigata.\n\nNaleznete zde např. tyto zajímavosti:\n\n"}
{"id": "144448", "url": "https://cs.wikipedia.org/wiki?curid=144448", "title": "John Keats", "text": "John Keats\n\nJohn Keats (31. října 1795 Londýn – 23. února 1821 Řím) byl jedním z předních básníků anglického romantismu. Během svého krátkého života bylo jeho dílo soustavně napadáno dobovým tiskem, přestože tyto námitky byly spíše rázu politického než estetického. Přesto v polovině devatenáctého století začalo být jeho dílo oceňováno díky kulturní změně, pro kterou bylo předzvěstí a kterou pomáhalo vytvářet. Zejména pro ranou Keatsovu poezii byly charakteristické smyslové obrazy a komplexní výběr slov. Často měl pocit, že jeho práce zůstávají ve stínu děl Johna Miltona, Edmunda Spensera a Williama Shakespeara. Teprve na konci života napsal své nejlepší a nejpozoruhodnější básně, včetně několika ód, které patří k nejoblíbenějším básním v angličtině.\n\nJohn Keats se narodil v roce 1795 v Londýně v ulici Moorgate 85 jako nejstarší z pěti dětí. Jeho otec Thomas Keats pracoval v tomto městě jako podkoní. Keats zde žil až do roku 1804, kdy jeho otec zemřel na následky fraktury lebky způsobené pádem z koně. Vdova Frances Jennings Keatsová se brzy provdala znovu, záhy však svého nového manžela opustila a přestěhovala se společně se svými čtyřmi dětmi (jeden ze synů, Edward Keats, zemřel roku 1802) ke Keatsovým prarodičům, Johnovi a Alice Jenningsovým. Keats zde začal navštěvovat školu, kde se poprvé začal vážněji zabývat literaturou. V roce 1810 umírá Keatsova matka na tuberkulózu a ponechává své děti v péči jejich babičky (John Jennings zemřel v roce 1805).\n\nAlice Jenningsová ustanovila pro své svěřence dva opatrovníky, kteří v roce 1811 Keatse přesunuli z jeho staré školy na studium k chirurgovi Thomasovi Hammondovi. 19. prosince 1814 umírá Alice Jenningsová a opatrovníkem Keatsových dětí se stává Richard Abbey. V následujícím roce začíná Keats studovat farmacii v londýnské Guy’s Hospital. V tomto období se stále více věnuje studiu literatury a skládá své první básně. Jeho první publikovanou básní byla \"Ó, samoto\" otištěná v novinách \"The Examiner\" v roce 1816. V červenci 1816 skládá závěrečné zkoušky z farmacie. V dubnu roku 1817 strávil týden ve vesnici Carisbrooke na ostrově Wight, kde složil rozsáhlou báseň Endymion.\n\nKrátce nato začíná pečovat o svého bratra Toma Keatse. Tom, podobně jako jeho matka, onemocněl tuberkulózou. Po dokončení Endymionu se John Keats společně se svým přítelem Charlesem Brownem vydává do Skotska a Irska. Během této cesty se však i u něj začaly projevovat příznaky tuberkulózy a proto se rozhodl vrátit do Londýna. Po návratu zjistil, že se Tomův stav zhoršil a že se Endymion, podobně jako jeho předchozí sbírka básní nazvaná \"Básně\", stal terčem kritiky. 1. prosince 1818 umírá Tom Keats a John Keats se stěhuje do Hampsteadu k Charlesovi Brownovi. V Hampsteadu bydlí vedle Fanny Brawnové, která zde žila se svou matkou. Keats se do Fanny okamžitě zamiloval a koncem roku 1819 se spolu zasnoubili. Přesto se nejednalo o šťastné spojení. Keatsova vášeň pro Fanny mu přinášela spíše roztrpčení než útěchu. Jejich korespondence (vydaná posmrtně) silně pobouřila viktoriánskou společnost. V deníku Fanny Brawnové je pouze jediná zmínka o jejich rozchodu: „Pan Keats opustil Hampstead.“\n\nJejich vztah byl ukončen v roce 1820, kdy se u Keatse projevily závažné příznaky nemoci, která sužovala jeho rodinu. Na návrh svého doktora opustil chladné ovzduší Londýna a se svým přítelem, malířem Josephem Severnem, se přesunul do Říma, kde bydlel v domě nad Španělskými schody. Navzdory péči Josepha Severna a doktora Johna Clarka se jeho zdravotní stav rapidně zhoršoval. John Keats zemřel 23. února 1821 v jedenáct hodin večer. Pohřben byl na protestantském hřbitově v Římě. Na jeho přání byl na náhrobek vytesán nápis „Zde leží ten, jehož jméno bylo napsáno do vody.“ Jeho jméno se na náhrobku nevyskytuje.\n\nShelley a Byron mylně dávali jeho smrt za vinu článkům otištěným krátce předtím v časopisech \"Blackwood's Edinburgh Magazine\" a \"Quarterly Review\", které ostře útočily na Keatsův \"Endymion\". Keats byl těmito recenzemi „zdrcen“, jak to později komentoval Byron. Dlouho se věřilo, že autorem jednoho z útočných článků byl William Gifford, nicméně se později se ukázalo, že skutečnými autory jsou John Gibson Lockhart a John Wilson Croker. Keatsova smrt inspirovala Shelleyho k napsání básně \"Adonis\".\n\nSeznámení s dílem Edmunda Spensera, zvláště s \"Královnou víl\", bylo pro Keatse zlomovým momentem. Spenser a jeho tvorba inspirovali Keatse k napsání první básně nazvané \"Imitace Spensera\". Spřátelil se s Leighem Huntem, básníkem a nakladatelem, který roku 1816 ve svých novinách The Examiner otiskl první Keatsovu báseň Ó, samoto. V roce 1817 Keats vydává svou první básnickou sbírku nazvanou jednoduše \"Básně\". Tato sbírka nebyla dobře přijata, částečně díky Keatsovu přátelství s kontroverzním Leighem Huntem. Keats napsal své nejlepší básně na jaře a v létě roku 1819. Období mezi zářím 1818 a zářím 1819 označováno za Velký rok nebo Živoucí rok, neboť tento rok je jeho nejplodnějším obdobím, během nějž napsal své nejvíce ceněné básně. Tato horlivá činnost měla hned několik příčin: smrt jeho bratra Toma, kritické přijetí \"Endymionu\" a setkání s Fanny Brawnovou. Mezi ódami napsanými na jaře a v létě roku 1819 patří \"Óda na Psýché\", \"Óda na slavíka\", \"Óda na smutek\" a \"Podzimu\".\n\nKeatsovy básně inspirovaly amerického spisovatele Dana Simmonse k sepsání sci-fi ságy Kantos Hyperionu.\n\n\n\n\"(H. Žantovská ovšem uvádí, že Keatsovy básně do češtiny dále překládali např. J. Vrchlický, J. V. Sládek, A. Klášterský a O. Theer)\"\n\n\n\"(obě ukázky pocházejí z výboru Obrys krásy, přeložila Hana Žantovská)\"\n\n"}
{"id": "144451", "url": "https://cs.wikipedia.org/wiki?curid=144451", "title": "Gerhard Berger", "text": "Gerhard Berger\n\nGerhard Berger (* 27. srpna 1959, Wörgl) je bývalý rakouský pilot Formule 1. Býval také 50% vlastníkem stáje Scuderia Toro Rosso, podíl ale prodal zpět majiteli Dietrichu Mateschitzovi v listopadu 2008.\n\nBerger odjel ve Formuli 1 14 sezón, dvakrát skončil na 3. místě v poháru jezdců. Během kariéry vyhrál 10 závodů Grand Prix, získal 48 pódií, 12 pole position a 21 nejrychlejších kol (o 2 více než jeho bývalý týmový kolega, rival a přítel Ayrton Senna). Se svými 210 starty patří k nejzkušenějším jezdcům v celé historii Formule 1. Vedl v 33 ze 210 závodů a z 95 odstoupil.Drží také zajímavý rekord, vybojoval totiž první a o 11 let později poslední vítězství pro tým Benetton. Berger byl známý svým smyslem pro humor a agresivním jezdeckým stylem.\n\nGerhard Berger se narodil ve městě Wörgl, v Rakousku. Jeho otec Hans pracoval ve své nákladní společnosti, kde před svou profesionální kariérou pracoval i Gerhard. Berger se stal několikanásobným vítězem v Evropské Formuli 3, z ní poté v roce 1984 putoval do Formule 1, kde začínal v týmu ATS.\n\nBerger nahradil v 4 závodech sezóny 1984 v kokpitu ATS Manfreda Winkelhocka. Tým byl ale podprůměrný a po konci sezóny se rozpadl. Berger ale přesto zajel v Itálii 6. místo, body však nedostal, tým ATS mohl mít jen jednu přihlášku a jeden vůz. Přihlášen byl původně Winkelhock a Berger ho poté nahradil, ztratil však možnost bodovat. Krátce po svém vstupu do Formule 1, měl Berger vážnou dopravní nehodu. Týden po konci sezóny 1984 jel domů ve svém BMW 323i skrze kopce nad městem Salzburg. Jiný řidič do něj zezadu narazil a Berger se začal řítit z útesu. Berger měl štěstí, že nebyl připoután, jelikož tak proletěl zadním sklem svého vozu. Další štěstí bylo, že v prvním autě jež projíždělo okolo seděli dva lidé, kteří se specializovali na zranění zad. Doktoři zjistili rozsah zranění (zlomený krk a několik polámaných kostí v zádech) a postarali se o to, aby se nehýbal (v té chvíli byla šance na přežití pouhá 2%). Následovala nutná operace a pobyt v nemocnici v Innsbrucku. Ze svých zranění se plně zotavil a hned po několika týdnech z nemocnice odešel.\n\nPrvní kompletní sezónu absolvoval v roce 1985 v týmu Arrows. Berger a jeho týmový kolega Thierry Boutsen dopláceli na vůz Arrows A8, jehož šasi rozhodně nebylo nejlepší a neumožňovalo využívat potenciál motoru BMW M12. Berger vybojoval 3 body až v posledních dvou závodech sezóny (Jižní Afrika a Austrálie) a v celkovém hodnocení byl na 20. pozici.\n\nAž v roce 1986 a v týmu Benetton se jeho kariéra naplno rozjela. Konečně seděl v dobrém voze, který mu umožnil využít jeho talent a také turbo motor BMW. K tomu se přidala dobrá strategie s pneumatikami Pirelli a Berger se v Grand Prix Monaka mohl radovat z prvního vítězství. Vyhrát mohl i na domácí Grand Prix Rakouska, z vedení závodu ale musel zajet do boxů s mechanickými problémy. Berger byl v kvalifikacích mnohem lepší než jeho týmový kolega Teo Fabi v poměru 12:4. Berger se etabloval jako velmi rychlý jezdec v ten rok, když zaznamenal největší rychlost v sezóně, neuvěřitelných 351,22 km/h při Grand Prix Itálie.\n\nBerger byl zároveň úspěšný v cestovních vozech Skupiny A, jezdil za tým Schnitzer BMW a velice dobrý vůz BMW 625 Csi v Evropském šampionátu cestovních vozů. Vyhrál 24h Spa v roce 1985 se svým týmovým kolegou Robertem Ravagliou a Marcem Surerem.\n\nPro sezónu 1987 podepsal Berger s týmem Ferrari a stal se týmovým kolegou Michele Alboreta, v týmu nahradil Stefana Johanssona. V první sezóně s italským týmem ho provázely mechanické problémy, na konci roku ale přišla 2 vítězství, když Gerhard vyhrál poslední 2 závody sezóny. Ferrari F1/87 z této sezóny profitovalo z práce bývalého designera McLarenu, Johna Barnarda, samotný vůz byl ale designován Rakušanem Gustavem Brunnerem. Ferrari se od Grand Prix Maďarska 1985 mohlo vyrovnat soupeřům ze špičky. Na okruhu Hungaroring jezdil Berger těsně druhý za Nigelem Mansellem, ale musel ze závodu odstoupit. Při Grand Prix Portugalska na okruhu Estoril startoval z pole position, v závěrečné fázi závodu ale udělal chybu a dojel druhý za Alainem Prostem. Mechanický problém jej stál i vítězství v Grand Prix Mexika. Již zmíněné výhry v Grand Prix Japonska a Austrálie a zároveň pole position z obou závodů, znamenaly to, že Berger i Ferrari mohli jít do zimní přestávky se značným sebevědomím . Ferrari s Bergerem byli tipováni jako favorité pro rok 1988. Celkově skončil v klasifikaci pátý s 36 body. Svého kolegu Alboreta překonal v kvalifikacích v poměru 12:4.\n\nRočníku 1988 ale dominovaly vozy McLaren a jezdci Prost a Ayrton Senna. Celkem si připsali 15 z 16 vítězství v sezóně. Turbo motor Honda V6 ve voze McLaren Mp4/4 a motor 100T v Lotusech měly větší výkonnost než motory Ferrari, což znamenalo, že Berger s Alboretem bývali často pomalí. Jedině Berger dokázal přerušit vítěznou šňůru McLarenů, když vyhrál Grand Prix Itálie poté, co Senna bojoval s Jeanem-Louisem Schlesserem, který nahrazoval ve Williamsu nemocného Nigella Mansella. Alboreto nakonec dojel druhý a Ferrari slavilo double. Pro tým bylo toto vítězství velmi emotivní, jelikož přišlo jen pár týdnů po smrti Enza Ferrariho.\n\nVůz Ferrari F1/87/88C byl velmi problematický zejména z hlediska spotřeby paliva z 1,5l turbo motoru.Ferrari totiž nepostavilo nový motor pro tuto sezónu a spolehlo se na starší model). Například v Grand Prix Velké Británie Berger pohodlně vedl před Sennou, ale v závěrečné fázi musel výrazně zpomalit, aby vůbec dojel do cíle. V posledním kole mu nakonec došlo palivo a propadl se z 5. místa na deváté. Předjeli ho Nelson Piquet (Lotus), Derek Warwick a Eddie Cheever (Arrows) a Riccardo Patrese (Williams). Berger vedl i v posledním závodě v Austrálii, ale při předjíždění René Arnouxe v Ligieru o kolo zpátky s ním kolidoval. Rakušan byl ve všech kvalifikacích lepší než Alboreto, což znamenalo Italův konec u Ferrari. Celkově skončil Berger na 3. místě se ziskem 41 bodů.\n\nPo Alboretově odchodu se k Ferrari připojil Nigel Mansell. Ferrari 640 bylo rychlé, ale velice křehké, zejména kvůli revoluční poloautomatické převodovce. Berger mohl být rád, že vyvázl živý z havárie v Grand Prix San Marina v osudné zatáčce Tamburello. Berger v rychlosti 288 km/h narazil do zdi, vůz se několikrát přetočil a nakonec začal hořet. Záchranářům trvalo 16 sekund než se dostali k hořícímu Ferrari a uhasili jej. Berger utrpěl menší zranění, zejména popáleniny na rukách, ale při Grand Prix Mexika se dokázal vrátit do kokpitu, vynechal tak jen jeden závod. Berger prohlásil, že za rychlý návrat vděčil právě poloautomatické převodovce. Jeho návrat by prý nebyl tak rychlý, kdyby Ferrari používalo pákovou převodovku jako všechny ostatní týmy. Berger často jezdil na špici, ale nespolehlivost a nehody znamenaly, že z celé sezóny dojel pouhé 3 závody, všechny ale dokončil na stupních vítězů. Grand Prix Portugalska dokonce vyhrál, bylo to ale po kolizi Mansella se Sennou. Dvě druhá místa vyjel v Itálii a Španělsku. Ferrari sice vykazovalo stoupající formu, Berger však poté co Alain Prost odešel z McLarenu zaujal jeho místo ve stáji z Wokingu.\n\nBerger se v McLarenu stal týmovým kolegou Ayrtona Senny. Od Bergera McLaren hodně očekával, zejména poté, co prokázal dobrou formu u Bennetonu a Ferrari. Vůz poháněný motory Honda vypadal, že by Bergerovi mohl dopomoct k boji o titul mistra světa. Přestože byl Berger rychlejší než jeho předchůdce Prost a končil většinou v kvalifikaci hned druhý za Sennou, jen velmi zřídka dokázal s Brazilcem držet tempo v závodě. Při Grand Prix USA Berger Sennu v kvalifikaci porazil. Nejlepší závod asi zajel při Grand Prix Kanady kde pršelo a v závodě dojel první s asi 45 sekundovým náskokem před Sennou. Za ulitý start ale nakonec dostal minutovou penalizaci a výhra spadla do klína Sennovi. Sezóna nakonec skončila zklamáním, Berger ani jednou nevyhrál, zatímco Senna získal svůj druhý titul mistra světa. Berger byl se 43 body čtvrtý.\n\nDalší sezóna se nesla v podobném duchu jako ta předchozí, přestože Berger Sennu v kvalifikacích porazil vícekrát (Portugalsko, Španělsko, Japonsko). Právě v Japonsku Berger využil startu z prvního místa a vyhrál první závod v týmu McLaren. Celkově dopadl stejně jako v roce předchozím, za 43 bodů skončil čtvrtý.\n\nV roce 1992 skončil Berger jeden bod za Sennou v celkovém pořadí jezdců. Berger zaslouženě vyhrál Grand Prix Kanady, když předjel Williams s Riccardem Patresem a bojoval se Sennou, který nakonec odstoupil. Při Grand Prix Portugalska byl Berger zapleten do hrozivé nehody s Patresem. Patrese si neuvědomil, že Berger míří do pitlane a zavadil o zadní kola McLarenu, což jej vyhodilo do vzduchu. Jen těsně minul most a dopadl těsně na pitlane. Berger poté vyhrál Grand Prix Austrálie opět po boji s Patresem. To bylo Bergerovo poslední vítězství v McLarenu a poslední vítězství pro McLaren s motory Honda. Lukrativní nabídka od Ferrari se ukázala být jako velice lákavá pro Bergera a tak před Grand Prix Belgie oznámil, že se vrací do tehdy trápícího se italského týmu.\n\nByl to Niki Lauda kdo přesvědčil Ferrari, aby přivedlo Bergera zpět, jelikož nabyl mnoho zkušeností po boku Senny. Bylo známo, že Berger si vydělal víc než kterýkoliv jiný jezdec v roce 1993. Berger také dopomohl příchodu Jeana Todta k Ferrari jako týmového manažera a položil tak základ k budoucím úspěchům stáje z Maranella. Todt se poprvé ve své roli účastnil Grand Prix Francie 1993. Systém zavěšení dělal vůz Ferrari F93A nepředvídatelný, a tým nezískal ani jedno vítězství a spíše jen bojoval o body. Bergerovo nejlepší umístění bylo 3. místo v Maďarsku. Rakušan měl v sezóně několik nehod, včetně nehody s Michaelem Andrettim v Brazílii a dramatická nehoda po výjezdu z boxů v Portugalsku. Velkou bojovnost prokázal v Monaku, kde zaznamenal druhé nejrychlejší kolo. Poté se ale pokusil o předjetí druhého Damona Hilla ve vlásence Lowes a Berger nakonec závod nedokončil. Celkově skončil s pouhými 12 body na 8. místě.\n\nV roce 1994 se Berger musel vyrovnat s tragickým úmrtím svého bývalého týmového kolegy Ayrtona Senny a také svého krajana Rolanda Ratzenbergera při osudné Grand Prix San Marina 1994. O to emotivnější pro něj bylo vítězství v Německu, což bylo první vítězství pro Ferrari od Grand Prix Španělska 1990. Berger také zaznamenal 2 pole position. Podruhé v kariéře byl Berger celkově třetí se ziskem 41 bodů.\n\nV poslední sezóně u Ferrari zaznamenal Berger několik pódiových umístění a měl blízko k vítězství v Grand Prix San Marina, triumf ale ztratil při zastávce v boxech. Odvážný pokus o předjetí Damona Hilla v Kanadě opět ukázal Bergerovu velkou bojovnost. Další výbornou a agresivní jízdu předvedl v Německu, kde nakonec dojel třetí poté, co obdržel penalizaci stop-go za ulitý start a musel se propracovávat ze 14. místa. Kuriózní nehodu měl na Monze, když on-board kamera jeho týmové kolegy Jeana Alesiho spadla pod kola Bergerova Ferrari a poškodila mu zavěšení. V kvalifikacích porazil Berger Alesiho v poměru 12:5. Na konci sezóny se oba s týmem Ferrari rozloučili, stejně tak byl konec éry čísel 27 a 28 u týmu Ferrari, která začala už v roce 1981 s Gillesem Villeneuvem a Didierem Pironim. Jediné přerušení bylo v roce 1990 při podpisu Alaina Prosta jako úřadujícího mistra světa.\n\nPo příchodu Michaela Schumachera do Ferrari se Berger stěhoval na jeho místo zpět do Benettonu. Tým ale ztratil výtečnou formu z předchozích 2 let. Berger měl možnost zůstat u Ferrari, ale cítil že nový motor Ferrari V10 by se musel dlouho vyvíjet. Berger tak strávil své poslední 2 roky v týmu za který jezdil už v roce 1986 a vrátil se také ke starému designu své helmy, s rakouskou vlajkou otočenou horizontálně. Ročník 1996 se ukázal jako zklamání, vůz Benetton B196 Bergerovi nesedl. Měl možnost vyhrát v Německu, motor Renault V10 ale vypověděl službu a vyhrál Williams s Damonem Hillem. Bergerův problém v úvodu roku byl kvůli jeho pozici v kokpitu, která bránila hladkému proudění vzduchu. To znamenalo, že byl Berger na rovinkách výrazně pomalejší než jeho týmový kolega Jean Alesi. Rakušan skončil v hodnocení šestý s 21 body.\n\nVůz Benetton B197 neměl dobrý vstup do sezóny 1997, Berger a Benetton ale dokázali, že se s nimi musí počítat už v Grand Prix Brazílie, kde Berger skončil druhý když předjel Miku Häkkinena i Michaela Schumachera. Berger poté zaznamenal své poslední vítězství při Grand Prix Německa a zároveň to bylo poslední vítězství pro tým Benetton. V době konání tohoto závodu zároveň Berger oznámil své rozhodnutí opustit po sezóně Benetton. Nakonec po sezóně ukončil kariéru. V posledním závodě skončil těsně čtvrtý, jen pár sekund za vítězem Häkkinenem. Ve své poslední sezóně musel Berger vynechat 3 závody kvůli nemoci, v té době jej nahradil jeho krajan Alexander Wurz. Spekulace o tom, že by se Berger mohl v roce 1998 vrátit do Ferrari se ukázaly být mylné. Nabídku dostal od týmu Sauber, Berger ale z několika důvodů odmítl. Jedním z důvodů bylo zavedení drážkovaných pneumatik, což Bergera příliš nenadchlo.\n\nBěhem let, které Berger strávil u týmu McLaren (1990-1992), se stal slavným hlavně díky svému smyslu pro humor. Vyprávělo se o mnoha vtípcích, kterými se Rakušan snažil pobavit svého vážného, soustředěného a neústupného týmového kolegu, Ayrtona Sennu. Senna výzvu přijal a když je v tomto podpořil i Ron Dennis, vše se ještě víc zintenzivnilo.\n\nJeden z takových vtípků se odehrál na Monze, kde v helikoptéře letěl Senna a ukazoval svůj nový kufřík. Jelikož byl vyroben z karbonových vláken, Senna tvrdil, že je v podstatě nerozbitelný. Berger otevřel dveře a k Sennově nelibosti vyhodil kufřík ven. Berger jen nevinně prohlásil, že chtěl otestovat Sennovu teorii.\n\nBerger poté popisoval další události před Grand Prix Austrálie 1990. „Po večeři jsme začali házet lidi do bazénu, všichni byli oblečení. Já jsem se ubránil a tak jsem v bazénu neskončil, plno lidí ale ano. Senna utekl abychom ho nechytili, ale později jsem šel do jeho pokoje a on na mě vystříkl vodu z lahve. Pro mě jako Tyrolana to nebylo nic, ale znamenalo to, že hra právě začala. Pomocí hadice jsme prodloužili hasičák a dali jsme jej za jeho dveře od pokoje ve 3 hodiny ráno. Pozvali jsme nějaké lidi a když jsme stiskli kliku, Senna vyletěl oknem jako raketa. Vypadalo to, jakoby v pokoji vybuchla bomba. Ten zmatek hodně lidí vzbudil a začali na Sennu křičet, že dělá příliš mnoho hluku. Cítil se strašně trapně.“\n\nV australském hotelovém pokoji zaplnil Berger Sennovu postel zvířaty. Senna byl nepochopitelně rozzuřený na Bergera a ten odvětil: „Našel jsi hada?“Tento incident přiměl Sennu k odplatě a ten pak strčil silně zapáchající francouzský sýr do klimatizace Bergerova pokoje.\nPři jiné příležitosti, Senna a jeho brazilský krajan Maurício Gugelmin naplnili Bergerovy poty holicí pěnou během jízdy vlakem na večeři v Japonsku. Rakušan se musel zúčastnit večeře ve smokingu ke kterému si vzal bežecké boty. Další incident následoval když Berger nahradil Sennovu fotku v cestovním pase fotkou Rona Dennise popsanou jako „stejně velký kousek jako mužské genitálie.“ Senna byl proslulý tím, že jen málokdy mu kontrolovali pas, ale později na výletě do Argentiny znamenal Bergerův žertík to, že byl Senna na 24 hodin zadržen. Jako odplatu za to, Senna slepil všechny Bergerovy kreditní karty dohromady.\n\nDalší událost se odehrála v pozdějších letech u Ferrari, kde si Berger a jeho týmový kolega Jean Alesi vyjeli se šéfem týmu Jeanem Todtem v jeho novém autě Lancia při úplně prvním testovacím dni sezóny 1995. Když přijížděli na testovací dráhu, Jean Alesi ztratil kontrolu nad autem a Berger nečekaně zatáhnul za ruční brzdu. Auto se přetočilo a jelo po boku a zastavilo se přímo před vjezdem. Alesi byl poslán do nemocnice. Později když se Todt ptal na své auto, Berger odvětil, že s Alesim museli na autě udělat „pár malých škrábanců na střeše“.\n\nSilné pouto mezi Sennou a Bergerem přetrvalo i po Brazilcově smrti v roce 1994. Berger se později stal poradcem Bruna Senny, Ayrtonova synovce, který si odbyl debut ve Formuli 1 v týmu HRT v roce 2010 a poté přešel do týmu Williams.\n\nJako populární osoba ve Formuli 1, Berger se do roku 2003 pravidelně objevoval v pitlane v nové roli jako závodní ředitel BMW po jejich úspěšném návratu do Formule 1 v roce 2000.\n\nBerger byl prvním jezdcem ve voze Formule 1, který se projel na novém okruhu v Šanghaji, kde předváděl v roce 2003 vůz Ferrari F2003-GA.\n\n25. dubna 2004; 10 let po Sennově smrti, řídil Berger JPS Lotus Renault 97T, se kterým jezdil Senna v roce 1985. Objel 3 kola na okruhu Imola před Grand Prix San Marina 2004.\n\nV únoru 2006 získal 50% podíl v týmu Scuderia Toro Rosso. Bylo to po dohodě s šéfem Red Bullu Dietrichem Mateschitzem, který zase získal polovinu nákladní firmy Berger Logistik, která byla založena Gerhardovým otcem Johannem roku 1961. Toro Rosso získalo první vítězství v Grand Prix Itálie 2008, ve které triumfoval Sebastian Vettel. Berger prodal svůj podíl zpět Mateschitzovi v listopadu 2008.\n\nBergerova helma byla původně modrá se žlutými pruhy a s azurovými a bílými detaily kolem hledí. V roce 1986, při jeho prvním angažmá u týmu Benetton, začal používat jiný design, který byl v barvách Benetton BMW. V roce 1987 byla jeho helma tmavě šedo-modrá a s rakouskou vlajkou na každé straně. Pro Grand Prix Portugalska 1995 měl helmu zobrazující vlajky mnoha národů světa. Vršek byl namalován jako rakouská vlajka a vzadu byl nápis „UŽ ZÁDNÉ VÁLKY VE SVĚTĚ“. V roce 1996 Berger modifikoval svůj původní design s rakouskou vlajkou orientovanou horizontálně.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "144453", "url": "https://cs.wikipedia.org/wiki?curid=144453", "title": "Petr Korbel", "text": "Petr Korbel\n\nPetr Korbel (* 6. června 1971, Havířov) je český stolní tenista. V současnosti (2019) trénuje oddíl mužů TTC Ostrava 2016. \n\nJedná se o nejúspěšnějšího současného českého stolního tenistu, který se již přes deset let pohybuje v absolutní evropské i světové špičce - nejlépe v dosavadní kariéře na 16. místě mezinárodního žebříčku ITTF - aktuálně (srpen 2007) na 24. místě.\n\nPetr Korbel hraje ofenzivní a technickou topspinovou hru z obou stran, vyniká však též v tzv. \"krátké\" hře nad stolem. Jedná se o praváka s evropským držením pálky, který zejména při topspinové hře backhandem výborně využívá práci zápěstí. Mezi světovými stolními tenisty je zejména pozoruhodný jeho spektakulární backhandový topspin, hraný se silnou boční falší a nazývaný \"chiquita\" - podle typického \"banánového\" zakřivení trajektorie míčku. Tímto úderem je Petr Korbel schopen rozehrát útok i proti neobvykle krátkým a nízkým servisům soupeře a často tímto překvapivým úderem boduje. Je smluvním hráčem japonské firmy Butterfly a spolupracoval na vývoji pálky (dřeva) pro stolní tenis, která se po řadu let vyrábí pod jménem \"Petr Korbel\" a je mezi stolními tenisty celosvětově velmi oblíbená a často používaná.\n\n\n"}
{"id": "144455", "url": "https://cs.wikipedia.org/wiki?curid=144455", "title": "Kostel svaté Rodiny (České Budějovice)", "text": "Kostel svaté Rodiny (České Budějovice)\n\nKostel svaté Rodiny je novogotický kostel vybudovaný v letech 1886–1888 v komplexu kláštera a sirotčince boromejek na rohu ulice Karla IV. V roce 2018 byl kostel prohlášen kulturní památkou ČR.\n\nBudova stojí v areálu bývalého klášterního komplexu Kongregace Milosrdných sester svatého Karla Boromejského, v němž stál rovněž kostel a sirotčinec. Vstup je z ulice Karla IV. Jedná se o jednolodní stavbu s jednou malou věží, sakristií a kruchtou, oltář byl umístěn v jižní části budovy. Stavba byla navržena v beuronském stylu benediktinem Gislenem Béthunem a její stěny i strop zdobí bohaté především rostlinné a geometrické motivy.\n\nNad vstupními dveřmi je umístěna vitráž s rukou Boží. Zádveří, kde se mimo jiné nalézá dodatečně vestavěná toaleta, je v západní části vyzdobeno malbou zobrazující Chrám v Jeruzalémě, po jejíchž stranách lze najít popisky očíslovaných míst. Východní stěna zobrazuje Getsemanskou zahradu a Olivovou horu. Dveře vedoucí do hlavního sálu jsou zdobeny barevnými kříži.\n\nU východní zdi objektu stojí socha sv. Jana Nepomuckého, kterou zhotovil českobudějovický sochař Leopold Huber ve druhé polovině 18. století.\n\nStavbu vedl stavitel Jakub Stabernak v letech 1886 - 1888.\n\nJiž několik desetiletí kostel není využíván k církevním obřadům - odsvěcen byl v roce 1968 a využíval se jako archivní depozitář. Na začátku druhé dekády 21. století byl vyklizen, archiválie byly přemístěny do budovy okresního archivu na Rudolfovské třídě a regály pro ně určené pak byly rozebrány a zlikvidovány.\n\nV roce 2007 byl kostel vybaven venkovním osvětlením, jež bylo poprvé použito 28. října u příležitosti státního svátku.\n\nPražský architekt Josef Pleskot je spoluautorem projektu z roku 2011, jež by měl studentům sousedícího Biskupského gymnázia umožnit v něm pořádat mše i školní akce. Se státní správou se jedná o předání kostela a zároveň se pracuje na vybavení kostela novým mobiliářem.\n\nKostel se od roku 2011 otevíral pro veřejnost k příležitosti Mezinárodního dne památek (kolem 18. dubna), slavnosti Noc kostelů (přelom května a června) a v době konání Dnů evropského dědictví (září). Od konce roku 2014 se po mnoha letech znovu otevřel veřejnosti ke konání bohoslužeb i pro kulturní a vzdělávací akce (popularizační přednášky Jihočeské univerzity a Akademie věd). V roce 2018 byl kostel prohlášen kulturní památkou ČR.\n\n"}
{"id": "144459", "url": "https://cs.wikipedia.org/wiki?curid=144459", "title": "Mahagon", "text": "Mahagon\n\nMahagon je označení pro dřevo některých druhů tropických stromů z čeledi zederachovité (\"Meliaceae\"). Za pravý mahagon je považováno dřevo stromů rodu svietenie (\"Swietenia\"), nazývané také americký mahagon. Dřevo příbuzného afrického rodu khaja (\"Khaya\") je známo jako africký mahagon. Oba rody jsou blízce příbuzné a poskytují dřevo s podobným vzhledem i vlastnostmi. Přízvisko mahagon se však z komerčních důvodů používá i pro některá jiná dřeva, která nemají s opravdovým mahagonem mnoho společného.\n\nMahagon je velmi dekorativní dřevo s výjimečnými vlastnostmi. Navzdory tvarové stálosti a odolnosti je dobře opracovatelné a lze jej leštit do vysokého lesku. Patří k nejvíce ceněným dřevům světa.\n\nJako americký nebo také pravý mahagon je označováno dřevo stromů rodu svietenie (\"Swietenia\"). V některých zdrojích se za zdroj pravého mahagonu označuje svietenie mahagonová (\"S. mahagoni\"), pocházející z Karibských ostrovů a jižní Floridy, v jiných svietenie velkolistá (\"S. macrophylla\") s původem v pevninské Střední a Jižní Americe. Faktem je, že dřevo obou druhů je takřka nerozlišitelné a označení pravý mahagon platí v dnešní době stejnou měrou pro oba druhy. Někdy se odlišuje dřevo \"S. mahagoni\" přízviskem kubánský mahagon a dřevo \"S. macrophylla\" přízviskem honduraský mahagon. Třetí druh rodu, \"Swietenia humilis\", dorůstá podstatně menších objemů a jeho význam je proto omezenější. Označuje se jako mexický mahagon.\n\nZ počátku byl mahagon těžen zejména na Kubě, kde rostly vysoké exempláře svietenie mahagonové dávající excelentní řezivo. Koncem 18. století byl mahagon dovážen do Evropy zejména jako náhrada dubu při stavbě lodí a náhrada kaštanu při výrobě nábytku v dobách, kdy byl těchto dřev nedostatek. Vlivem nadměrné těžby a plýtvání, při němž byly kmeny o průměru až do půl metru nezřídka používány jako topivo, byly zásoby již v polovině 20. století vyčerpány. V roce 1946 byl export tohoto dřeva z Kuby zastaven, v menších množstvích však bylo i později vyváženo z některých jiných karibských zemí. Původní karibský mahagon se následně stal v obchodě natolik vzácným, že termín pravý mahagon byl přenesen na dřevo blízce příbuzné svietenie velkolisté, která je v současnosti jediným komerčně významným druhem. Mahagon je považován za nejdražší dřevo Latinské Ameriky. Jeho cena se pohybuje okolo 1000 dolarů za kubický metr a představuje asi dvojnásobek ceny jiných standardně obchodovaných tropických dřev, jako je iroko (\"Milicia\"), keruing (\"Dipterocarpus\") nebo meranti (\"Shorea\").\n\nSvietenie velkolistá je světlomilná, rychle rostoucí dřevina se širokou ekologickou amplitudou, která se dobře hodí k pěstování na plantážích. \nV Indii byla svietenie vysazena již v roce 1795. V rovníkové Africe bylo zakládání plantáží zprvu neúspěšné, neboť mladé rostliny byly masivně napadány můrami rodu \"Hypsipyla\", jejichž housenky vrtají v mladých větvích různých dřevin čeledi zederachovité. V současnosti je svietenie velkolistá pěstována na plantážích v tropech po celém světě. Dřevo z plantáží je obdobné kvality jako z přirozených porostů, kmeny jsou však celkově menší.\n\nMahagonové dřevo v sobě spojuje několik výjimečných vlastností. Je dekorativní, s jemnou strukturou, a dá se vyleštit do vysokého lesku. Je dobře opracovatelné a přitom tvarově stálé, ani tenké kusy se nekroutí a rovněž spoje jsou stabilní. Je také dosti odolné vůči houbovým chorobám a vlhkosti. Stromy navíc dorůstají velkých rozměrů a poskytují kvalitní řezivo bez defektů a ve velkých kusech.\nOd podobných dřev, jako je zejména africký mahagon, lze pravý mahagon odlišit podle struktury dřeva při optickém zvětšení, nikoliv však podle barevného odstínu, kresby nebo váhy dřeva, neboť tyto parametry jsou dosti proměnlivé v závislosti na tom, v jakých podmínkách daný strom vyrůstal.\n\nDřevo velmi podobné pravému, americkému mahagonu poskytují některé druhy afrického rodu khaja (\"Khaya\"), konkrétně \"Khaya anthotheca\", \"K. grandifoliola\", \"K. ivorensis\" a \"K. senegalensis\". Ve vlastnostech se africký mahagon od amerického poněkud odlišuje a povrch po řezání či hoblování může být o něco potrhanější či chlupatější vlivem struktury s více propleteným zrnem. Africký mahagon zpravidla nemá v mikrostruktuře dřeva světle hnědé linie buněk při okraji každoročního přírůstku, které jsou charakteristické pro pravý mahagon a které poněkud imitují letokruhy dřev mírného pásu.\n\nPodobné vlastnosti jako mahagon mají i dřeva jiných zástupců čeledi zederachovité. Patří mezi ně např. africký rod \"Entandrophragma\". Dřevo \"E. utile\" je známo jako sipo nebo mahagon sipo, dřevo \"E. cylindricum\" jako sapelli nebo mahagon sapelli, dřevo \"E. angolense\" jako tiama či mahagon tiama. Mezi další rody této čeledi, vyhledávané pro dřevo, náleží zejména guara (\"Guarea\"), cedrela (\"Cedrela\"), česnekovník (\"Toona\"), karapa (\"Carapa\"), zederach (\"Melia\"), \"Turreanthus\" a \"Lovoa\".\n\nVysoká cena a žádanost mahagonového dřeva vedla k tomu, že se přízviskem mahagon začala označovat i zcela jiná dřeva více či méně podobného vzhledu, která nemají s pravým mahagonem fakticky nic společného. Jako filipínský mahagon se někdy označuje dřevo různých druhů rodu shorea (\"Shorea\") neboli damarovník z čeledi dvojkřídláčovité (\"Dipterocarpaceae\"), obchodované zpravidla pod názvem \"meranti\". Toto dřevo je vlastnostmi i využitím poměrně blízké pravému mahagonu, je však v rámci různých druhů rodu shorea značně variabilní co do vzhledu i vlastností. Ostatní dřeva, nazývaná někdy přízviskem mahagon, mají již k opravdovému mahagonu značně daleko. Pojmem santoský mahagon se označuje dekorativní, avšak těžké, obtížně opracovatelné a málo žádané dřevo vonodřevu (\"Myroxylon\") z čeledi bobovité (\"Fabaceae\"). Ve Spojených státech se pojmem horský mahagon označuje dřevo rodu oháňkovník (\"Cercocarpus\") z čeledi růžovité (\"Rosaceae\"), které patří k nejtvrdším a nejtěžším severoamerickým dřevům. A konečně v Austrálii se pojmem bahenní mahagon označuje dřevo blahovičníku \"Eucalyptus robusta\".\n\nMahagon je vysoce ceněným dřevem zejména na výrobu luxusního nábytku, obložení, dveří ap. Jeho výjimečné technické vlastnosti jej předurčují také k jemnému opracování např. na různé modely, tiskařské štočky, hodiny, hudební nástroje ap. \nDíky jeho tvrdosti a akustickým vlastnostem se používá také na výrobu korpusů elektrických kytar (zejména typu Les Paul). Je odolné vůči vodě a proto bylo v minulosti používáno také na stavbu lodí. \n"}
{"id": "144460", "url": "https://cs.wikipedia.org/wiki?curid=144460", "title": "Wang Nan", "text": "Wang Nan\n\nWang Nan, : (* 23. října 1978) je čínská stolní tenistka.\n\nV letech 1999 až 2001 byla nepřetržitě téměř dva roky světovou jedničkou na ženském žebříčku ITTF.\n\nWang Nan je levačka s evropským držením pálky, známá především přesným umisťováním útočných úderů po celé ploše stolu.\n\n"}
{"id": "144461", "url": "https://cs.wikipedia.org/wiki?curid=144461", "title": "Hlohov (rozcestník)", "text": "Hlohov (rozcestník)\n\nNázev Hlohov má více sídel:\n\n"}
{"id": "144470", "url": "https://cs.wikipedia.org/wiki?curid=144470", "title": "Baldov", "text": "Baldov\n\nBaldov je vrch (548 m n. m.) asi 2 km severozápadně od Domažlic známý také pod názvem Baldovské návrší.\n\nNa tomto návrší stojí Národní památník Domažlice. Je to zděný kvádr, v jehož obvodových stěnách jsou vsazeny kovové plakety a kamenné desky, do kterých jsou zvýrazněny názvy míst husitských vítězství s jejich datací. Torzo bylo v roce 2015 opraveno a nově doplněno o obří sochařskokamenickou instalaci zřejmě největšího žulového kalicha na světě a stalo se trvalým pomníkem vítězství husitských vojsk nad křižáky v bitvě u Domažlic roku 1431, které je kladeno právě do prostoru Baldova. Z návrší se otevírá výhled na blízké Domažlice a pásmo Českého lesa.\n\nV roce 2013 na Baldovském návrší vznikla turisticky atraktivní naučná stezka s originální sochařskou galerií pod širým nebem za podpory města Domažlice, občanských sdružení a rovněž s přispěním fondů Evropské unie.\n\nNávrší je významné i z historického hlediska. Pravděpodobně právě zde r. 1431 kardinál a papežský ablegát Cesarini sledoval vojenskou situaci před bitvou u Domažlic, v níž se vojska V. kruciáty obrátila na panický útěk před přicházejícími husity. \n\nV těsné blízkosti monumentálního památníku a malé kapličky lze spatřit telekomunikační věž typu BTS. Níže pod ním se nachází aktivní baldovský kamenolom a také komplex ruin rozlehlého baldovského zámečku / statku s vyvěrajícím pramenem kdysi pitné vody.\n\n\nBarokní kaplička zvnějšku šestiboká, pochází z 18. století a v jejím interiéru jsou obrazy sv. Trojice, Krista a P. Marie.\n\nV blízkosti této nenápadné kapličky byly psychotroniky a senzibily zkoumány a popsány silně znásobené energetické paleomagnetické silové linie se zářením do celého kraje a v jejich průsečíku bylo v účelovém seskupení kamenů doloženo prastaré kultovní božiště.\n\n\n"}
{"id": "144471", "url": "https://cs.wikipedia.org/wiki?curid=144471", "title": "Interlingua", "text": "Interlingua\n\nInterlingua, též interlingva, je umělý mezinárodní jazyk, založený volně na románských jazycích, zejména latině (do jisté míry jde o zjednodušenou latinu), publikovaný (ve své definitivní verzi) v roce 1951 Mezinárodní asociací pro pomocný jazyk.\n\nZa původce jazyka je možno považovat Mezinárodní asociaci pro pomocný jazyk, která na podobném projektu pracovala od svého založení v roce 1923.\n\nV průběhu vývinu jazyka bylo navrženo mnoho variant, většinou to měly být revize dosavadních umělých jazyků, například esperanta, ida či occidentalu, dělila se také různá pojetí. Nakonec byl navržen zcela nový umělý jazyk, byť esperantu velmi podobný.\n\nInterlingua je v dnešní době málo používaná, existuje Union mundial pro interlingua (Světová unie pro interlingvu) a také Societate American pro interlingua (Americká společnost pro interlinguu), vychází také časopis Panorama In Interlingua a existuje také verze Wikipedie v tomto jazyce. Popularizátorem Interlingvy v Československu byl Július Tomin (1915-2003), otec filosofa a disidenta Júlia Tomina (*1938).\n\nSlovní zásoba interlinguy je odvozena převážně z románských jazyků, konkrétně z latiny, francouzštiny, italštiny a španělštiny, část slovní zásoby je také převzata z angličtiny, němčiny a ruštiny.\n\nGramatika interlinguy je odvozena z románských jazyků.\n\nInterlingua má určitý (\"le\") i neurčitý (\"un\") člen. Jejich použití je stejné jako v angličtině.\n\nPodstatná jména se neskloňují a neliší se rodem, mají pouze plurál, který se tvoří koncovkou \"-s\" (respektive \"-es\", pokud slovo končí souhláskou).\n\nPřídavná jména i příslovce se stupňují stejně jako ve francouzštině, komparativ se tvoří pomocí příslovce \"plus\" (bez členu), superlativ pomocí \"le plus\".\n\nOsobní zájmena mají čtyři pády, nominativ, objektiv, reflexiv a genitiv.\n\nExistují tři třídy sloves, které se liší podobně jako ve španělštině koncovkou infinitivu \"-ar\", \"-er\" a \"-ir\". Každá má jiné časování.\n\nSlovosled interlinguy je podmět - přísudek - předmět.\n\nNostre Patre (Otčenáš)\n\n\"Nostre Patre, qui es in le celos,\" \n\"que tu nomine sia sanctificate;\" \n\"que tu regno veni;\" \n\"que tu voluntate sia facite\" \n\"super le terra como etiam in le celo.\" \n\"Da nos hodie nostre pan quotidian,\" \n\"e pardona a nos nostre debitas\" \n\"como nos pardona a nostre debitores,\" \n\"e non duce nos in tentation,\" \n\"sed libera nos del mal.\"\n\n"}
{"id": "144472", "url": "https://cs.wikipedia.org/wiki?curid=144472", "title": "Hansi Kürsch", "text": "Hansi Kürsch\n\nHansi Kürsch (* 10. srpna 1966 v Lank-Latum v Německu) je hlavním zpěvákem power metalové skupiny Blind Guardian. Do roku 1998 hrál také na baskytaru. Spolu s kytaristou Jonem Schafferem je členem hudebního projektu Demons & Wizards.\n\n"}
{"id": "144475", "url": "https://cs.wikipedia.org/wiki?curid=144475", "title": "André Olbrich", "text": "André Olbrich\n\nAndré Olbrich (* 3. května 1967 v Düsseldorfu v Německu) je hlavním kytaristou power metalové skupiny Blind Guardian. Spolu se zpěvákem Hansi Kürschem je jejím zakladatelem a autorem většiny skladeb.\n\n"}
{"id": "144485", "url": "https://cs.wikipedia.org/wiki?curid=144485", "title": "Sídliště Máj", "text": "Sídliště Máj\n\nSídliště Máj je největší českobudějovické sídliště se zhruba 20 až 25 tisíci obyvatel. Jedná se o poslední sídliště vybudované v Českých Budějovicích na levém břehu Vltavy a druhé nejmladší celkově (novější je již jen sídliště Za Voříškovým Dvorem u Strakonické a Plzeňské ulice). Původní panelovou zástavbu (která však již téměř veškerá dostala novou fasádu i okna) dnes doplňuje modernější cihlová, budovaná převážně v jižní a jihozápadní části sídliště.\n\nPod názvem Máj jsou v České republice známa dvě sídliště. Druhé (menší) sídliště Máj s oficiálním názvem Sídliště Dlouhá se nachází v Novém Jičíně.\n\nSídliště Máj leží na západním okraji města, je součástí městské části Čtyři Dvory. Jeho hranice tvoří od severu ulice Evžena Rošického, od východu ulice Větrná a od jihu Branišovská ulice. Ulice Větrná odděluje sídliště Máj od staršího sídliště Šumava (vybudovaného v 70. a 80. letech 20. století), se kterým vytváří kompaktní obytný celek.\n\nDo sídliště Máj spadají následující ulice: Antonína Barcala, Branišovská (malá severozápadní část), Dr. Bureše, Dubenská, Evžena Rošického (malá západní část), Jaroslava Bendy, Karla Chocholy, Karla Štěcha, Lhenická, Loucká, Milady Horákové, Miroslava Chlajna, Netolická, Norberta Frýda, Prachatická, Spojovací, U Boru, U Lesa, Václava Volfa a Větrná (celá západní část).\n\nZa Branišovskou ulicí sousedí sídliště (na jihovýchodě) s areálem Jihočeské univerzity a Akademie věd. Severozápad sídliště sousedí se Zavadilkou (obytná zástavba vil a rodinných domů, součást Českých Budějovic). Na severovýchodě pak sídliště navazuje na bývalý vojenský areál Čtyři Dvory – bývalá kasárna a tankové cvičiště. V této oblasti se předpokládá budoucí rozvoj města, včetně výstavby tzv. Rejnoka, kongresového a koncertního centra Antonína Dvořáka, které pro České Budějovice navrhl proslulý architekt Jan Kaplický.\n\nProtože se sídliště nachází na okraji města, je zde velká vazba na okolní přírodu – na západě přechází do lesa Bor, na severu se přibližuje k přírodní rezervaci Vrbenské rybníky (nejbližšími rybníky jsou Mladohaklovský a Velký Vávrovský rybník), na jihu a jihozápadě navazuje na louky a pole v okolí vrchu Švábův hrádek. Sídliště Máj je spolu s Třebotovicemi jedinou částí Českých Budějovic sousedící s lesem. Na západním okraji u trolejbusové točny začínají pěší turistické trasy, zelená směrem na vrchy Kluk, Kleť a do Českého Krumlova, modrá do oblasti Haklových Dvorů a Vrbenských rybníků. Obě trasy jsou součástí mezinárodní pěší turistické trasy E10 vedoucí mezi severem a jihem Evropy a obcházející tudy zástavbu Českých Budějovic.\n\nLokalita je také oproštěna od vedení rušných dopravních tahů, v blízkosti sídliště se nenachází žádná dálnice, silnice I. ani II. třídy ani žádná železnice. Na sídlišti Máj není dále situován žádný typicky průmyslový objekt, ani v jeho blízkém okolí. To má spolu s polohou na západě města, vazbou na okolní přírodu a absencí zatížených dopravních tahů pozitivní vliv na kvalitu vzduchu a hlukovou zátěž pro bydlení.\n\nNadmořská výška parteru sídliště se pohybuje cca od 390 do 400 m n. m., žádná část sídliště neleží v záplavové oblasti a není tak ohrožena povodněmi způsobenými řekou Vltavou nebo jejími přítoky.\n\nPodle sčítání lidu z roku 2001 žilo na sídlišti Máj v 6 631 bytech 17 733 obyvatel, což je cca 20 % obyvatel (pětina) města České Budějovice (celkový počet obyvatel města je 92 225 k 1. lednu 2011). V uvedených hodnotách ale chybějí údaje o novějších bytových domech v ulicích Větrná, U Lesa, Dubenská, Loucká, Spojovací apod. situovaných v jižní části sídliště Máj. Skutečný stav žijících osob na sídlišti je ještě vyšší, jelikož zde žijí i osoby, které nejsou v této lokalitě evidovány na Matričním úřadu v Českých Budějovicích. Odhadovaný celkový počet obyvatel sídliště Máj je tak na hodnotě 20 až 25 tis. obyvatel (cca 25 % obyvatel Českých Budějovic).\n\nCo se týče obyvatel s trvalým pobytem na sídlišti Máj, podle sčítání lidu z 26. 3. 2011 měla základní sídelní jednotka (ZSJ) Sídliště Máj podle trvalého bydliště 16 106 obyvatel a podle obvyklého pobytu 15 355 obyvatel. Výměra ZSJ Sídliště Máj je 133 ha podle odhadu GIS k 1. 1. 2013.\n\nPodle údajů Matričního úřadu v Českých Budějovicích z roku 2007 žil na sídlišti Máj následující počet obyvatel (v seznamu uvedeny pouze vybrané ulice sídliště):\n\nV seznamu nejsou uvedeny např. ulice:\nLhenická, Loucká, Netolická, Prachatická, Spojovací, U Boru, U Lesa, Větrná (západní část ulice spadající do sídliště Máj).\n\nSídliště Máj bylo vystavěno v 80. až 90. letech 20. století na okraji bývalých Čtyř Dvorů na ploše bývalého vojenského cvičiště mezi sídlištěm Šumava a lesem Bor. Sídliště je tvořeno převážně panelovými bytovými domy z období výstavby cca do roku 1992, zejména osmipatrovými řadovými, dále 10 věžovými dvanáctipatrovými \"rondely\", a také 4 věžovými osmipatrovými v severozápadní části. I v současné době se rozšiřuje, zejména na jih a na jihozápad, ovšem nové části již netvoří klasické paneláky, ale menší a modernější bytové domy.\n\nTéměř všechny panelové domy na sídlišti jsou v roce 2011 po rekonstrukci, spočívající především ve výměně oken, zateplení a úpravě fasády. V současné době (v letech 2010 až 2014) probíhá revitalizace veřejného prostoru na sídlišti – oprava chodníků, veřejné zeleně, parkovacích stání, veřejného osvětlení a dětských hřišť.\n\nSídliště Máj postrádá výrazné čtvrťové centrum, jako je tomu např. u budějovických sídlišť Šumava nebo Vltava, která disponují jasně vymezenými náměstími. Situace by se v budoucnu mohla změnit v souvislosti s úpravami prostoru kolem ulice Antonína Barcala u zastávky Jaroslava Bendy, který tvoří pomyslný střed sídliště Máj. Možná právě proto je také mnohými obyvateli města mylně zaměňován střed sousedního menšího sídliště Šumava se středem sídliště Máj. Úpravy by měly proběhnout v roce 2014 v souvislosti s revitalizací sídliště.\n\nHlavními osami sídliště ve směru \"západ–východ\" jsou:\n\nHlavními osami sídliště ve směru \"sever–jih\" jsou:\n\nZ uvedených páteřních komunikací pak vybíhají obslužné komunikace mezi jednotlivé bytové domy.\n\nV centru sídliště se nachází pobočka České pošty (pošta České Budějovice 5 – PSČ 370 05) a České správy sociálního zabezpečení. Součástí občanské vybavenosti jsou i jesle a mateřská škola v ulici Karla Štěcha, dvě základní školy v ulici Miroslava Chlajna včetně základní umělecké školy – rytmické kurzy, taneční kurzy, předplavecký výcvik, veřejná výstava dětských prací a kreseb apod. Zdravotnické zařízení je umístěno v ulici Dr. Bureše. Obchodní a zábavní centrum Čtyři Dvory s multikinem CineStar, obchody a restauracemi se nachází u křižovatky ulic Milady Horákové a Antonína Barcala. Na sídlišti jsou k dispozici dvě policejní služebny – Policie ČR v ulici Miroslava Chlajna, Městská policie České Budějovice v ulici Antonína Barcala (obvod 2 – Máj). Budováno je několikapodlažní komunitní centrum (pro volnočasové aktivity, mateřské centrum, služebna policie atp.) v ulici Antonína Barcala (vedle pošty), které bylo otevřeno v roce 2014.\n\nNa sídlišti bylo z důvodu problémů s parkováním osobních automobilů vybudováno několik objektů hromadných garáží, a to v ulici Milady Horákové (několikapodlažní objekt čp. 1422, poblíž obchodního centra Čtyři Dvory), Norberta Frýda (dva dvoupodlažní objekty, jeden čp. 1484 poblíž zastávky Máj – Milady Horákové a druhý u prodejny Penny Market) a Antonína Barcala (jeden objekt čp. 1443 částečně zahloubený pod úroveň terénu, lokalita u pošty).\n\nNa sídlišti je k dispozici několik nákupních středisek – Albert v obchodním centru Čtyři Dvory, Penny Market na protějším rohu křižovatky ulic Milady Horákové a Antonína Barcala, Billa v ulici Milady Horákové, Norma v ulici Antonína Barcala, Samka mezi ulicemi Norberta Frýda a Karla Štěcha. V ulici Milady Horákové se v jižní části sídliště Máj nachází také prodejna automobilů CB Auto a. s. Mnoho drobných provozoven od potravin přes cukrárnu, kadeřnictví nebo krejčovství, se nachází v přízemí bytových domů nebo jako přidružené prodejny v blocích hromadných garáží.\n\nJelikož se jedná o největší a nejhustší obytný celek ve městě, odpovídá tomu i kvalitní dopravní obslužnost veřejnou dopravou.\n\nSpojení sídliště Máj s centrem města a nádražím zajišťuje především páteřní trolejbusová linka č. 3, na sídlišti Máj se zastávkami Jaroslava Bendy a konečnou zastávkou Máj – Antonína Barcala, kde je i točna. Tato linka je nejfrekventovanější linkou budějovické MHD, v ranní špičce dosahuje interval 4 minut. Kromě sídliště Máj totiž tato linka obsluhuje další významné části města, jako sídliště Šumava a univerzitní areál u Branišovské ulice. Druhou významnou linkou pro spojení sídliště Máj s centrem města je trolejbusová linka č. 4 ze zastávky Máj – Milady Horákové. Tato linka využívá novou trolejbusovou trať v severní části sídliště Máj vystavěnou v období 2010 až 2012 (provoz zahájen 1. dubna 2012). Linka byla původně vedena protisměrnými okruhy ulicemi Evžena Rošického, Milady Horákové a Oskara Nedbala, od 2. září 2012 je linka vedena obousměrně ulicemi Milady Horákové a Oskara Nedbala. Trolejbusy linky č. 5 nevyužívají točnu, ale otáčejí se na okružní křižovatce ulic Milady Horákové a Evžena Rošického. Ve stejné trase jako linka č. 4 je také vedena autobusová linka č. 1 , která však na obou koncích trolejbusovou linku přesahuje – na západě obsluhuje také městské části Zavadilka a Haklovy Dvory, na východě pak Nové Vráto, Vráto, Rudolfov a Hlincovou Horu. Linky č. 1 a 4 jezdí v pracovní den v prokladu grafikonu, o víkendech není v provozu linka č. 4.\n\nPro spojení do severní části města České Budějovice jsou na sídlišti Máj k dispozici trolejbusové linky č. 5 a 8 a autobusová linka č. 18. Zatímco linky č. 5 a 18 jsou v sídlišti vedeny ulicí Antonína Barcala a pokračují dále ulicí Oskara Nedbala, linka č. 8 je z točny v ulici Antonína Barcala vedena severní částí sídliště (ulicemi Milady Horákové a Evžena Rošického) a kromě zastávek Máj – Antonína Barcala a Jaroslava Bendy obsluhuje také zastávku Máj – Milady Horákové. Mezi významné cíle v severní části města, ke kterým se lze dostat uvedenými linkami, jsou obchodní zóna na Strakonické ulici (linky č. 5, 8 i 18), městský hřbitov u sv. Otýlie a Nemanice (linka č. 8), průmyslové areály Motor Jikov a Robert Bosch (linka č. 18), okolí Družby a Palackého náměstí (linka č. 5) nebo Okružní ulice (linka č. 18). Linka č. 5 je jednou z páteřních linek a její interval ve špičce dosahuje 10 minut. Linky č. 8 a 18 nejsou v provozu o víkendech.\n\nPro spojení na jih města je na sídlišti Máj k dispozici autobusová linka č. 7., která projiždí zastávkou v ulici Milady Horákové. Zajišťuje spojení k nemocnici, k poliklinice Jih a do městské části Rožnov. Většina spojů obsluhuje i obce na jižní straně města, jako např. Včelná nebo Boršov nad Vltavou.\n\nNoční dopravu zajišťuje noční linka č. 53 v trase do centra města a k nádraží shodné s linkou č. 3. Od nádraží (kde je možný přestup na linku č. 59, vlakové spoje nebo mezinárodní autobusy) pak navíc tato linka pokračuje na jih města k nemocnici a do Rožnova.\n\nIndividuální automobilová doprava mezi sídlištěm a zbytkem města využívá ulici Branišovskou, Oskara Nedbala nebo Evžena Rošického a od roku 2018 propojení zakončené kruhovým objezdem na Vltavě. Dostatečné kapacitní napojení neexistuje, ve všech případech se jedná o dvoupruhové komunikace se zklidňujícími prvky a přetíženými křižovatkami s Husovou ulicí.\n\nZe sídliště Máj do centra města je vyznačena městská cyklotrasa G, která vede přes sídliště Šumava, kolem Výstaviště a navazuje na Dlouhý most. Tento přepravní proud je jedním z nejvýznamnějších cyklistických proudů ve městě, přesto není v oblasti Dlouhého mostu prakticky vyřešen. Doba jízdy do centra města je zhruba 15 minut. Z větší části se bohužel nejedná o kvalitní cyklostezky, jako spíše o vyznačené trasy po místních komunikacích. V ulici Na Zlaté stoce je možnost odbočení z cyklotrasy G na cyklotrasu F vedoucí do centra města kolem městského lesoparku Stromovka. Po jižním okraji sídliště (Branišovskou ulicí) je vedena cyklotrasa č. 1100 směřující z obce Branišov do centra města, která se v ulici Na Zlaté stoce napojuje na cyklotrasu F. Sídliště Máj není přímo spojeno se severní ani s jižní částí města České Budějovice žádnou cyklotrasou. Ačkoli je sídliště Máj obklopeno přírodou, žádná cyklotrasa není vedena přilehlými polními ani lesními cestami. Jedinou výjimku tvoří asi kilometrový úsek cesty podél lesa Bor. V souhrnu lze tedy konstatovat, že ve všech případech musejí cyklisté využívat místní komunikace sdílené s osobními automobily a s kratšími úseky cyklostezek si rozhodně nevystačí.\n\nZ důvodu nadměrné koncentrace obyvatel má sídliště Máj velké problémy s parkováním osobních automobilů. To se snaží město řešit budováním hromadných garážových objektů. Umístění čtyř takových objektů na sídlišti Máj je popsáno výše v kapitole Občanská vybavenost. V severní části sídliště (poblíž ulic Karla Chocholy a Karla Štěcha) se uvažuje o vybudování hlídaného parkoviště.\n\nBěžným problémem sídlišť včetně Máje je nedostatek zeleně a \"šedé\", často betonové a pravoúhle řešené chodníky. Díky revitalizaci veřejných prostor sídliště probíhající od roku 2010 se tento problém daří řešit. Jsou zde vysazovány nové stromy a keře. Při revitalizaci sídliště (spolufinancované také z Evropské unie) dochází k výměně povrchu komunikací, nevzhledný beton je často nahrazován pohlednější zámkovou dlažbou. Upravována jsou také dětská hřiště, veřejné osvětlení a některá parkoviště. Vrcholem úprav bude vymezení náměstí v centru sídiště u pošty a vytvoření \"zeleného\" centra sídliště – svažitého parčíku u České správy sociálního zabezpečení a tzv. Centrálního parku v ose od pošty k severu (v letech 2013 až 2014). Tento park bude obsahovat také stezku pro cyklisty a in-line bruslaře, herní mobiliář pro malé i větší děti a skatepark pro dospívající mládež. Centrum parku je navrženo také s vodním prvkem (fontánou), na severu park přejde do volné zeleně s rybníky.\n\nDalším problémem sídliště, který se daří řešit, je hromadění nežádoucího komunálního odpadu v prostorech kolem kontejnerů. Tento problém nevznikl pouze důsledkem husté zástavby, ale také proto, že od určitého období začaly být citelné platby za množství komunálního odpadu, čehož začali využívat majitelé rodinných domů a vozili své odpady do sídlišť. Situaci se podařilo vyřešit legislativní úpravou, a také častějšími svozy odpadu (v současné době probíhají třikrát do týdne). Nadále však občas zůstávají problémem nelegální skládky odpadu (u kontejneřišť), který by občané města měli odvážet do sběrných dvorů (starý nábytek, domácí spotřebiče apod). Problémem je také občasné odhazování drobného odpadu mimo odpadkové koše. Na pořádek v sídlišti dohlíží úklidová četa.\n\nProblém doposud nepříliš řešený lze najít v severozápadní části sídliště, kterou kromě vysoké koncentrace panelových domů trápí i větší podíl sociálně slabých obyvatel včetně Romů v některých bytech, kteří sem byli sestěhováni v 90. letech magistrátem města (za primátorů Jaromíra Talíře z KDU-ČSL a Miroslava Beneše z ODS) nebo realitními kancelářemi z oblasti Palackého náměstí a okolí v důsledku privatizace a restitucí, nebo se sem přistěhovali později (především ze Slovenska). Celkem na sídlišti Máj bydlí asi 4000 z celkových cca 10000 Romů ve městě České Budějovice, tj. cca 17 % obyvatel sídliště (celoměstský průměr je cca 11 %). Problém se projevuje především v hlučném projevu Romů a v jejich častějším srocování (zejména malých hlučně se projevujících nehlídaných dětí) v parteru sídliště, především za teplých letních večerů. Zdejší Romové jsou však většinou slušně oblečení, patří zřejmě k těm bohatším v rámci města. Příslušné domy zhusta obývají též studenti Jihočeské univerzity, kterým vyhovují zdejší nižší nájmy. Nejedná se však o vybydlené nebo neopravované byty či domy.\n\nMezi obyvateli Českých Budějovic je sídliště Máj považováno, i přes výbornou lokalizaci k přírodě, minimum emisí z průmyslu či dopravy nebo kvalitní občanskou vybavenost či dostupnost MHD, za horší lokalitu – zejména však v souvislosti s medializací uvedených problémů v místním tisku, na Internetu apod. Místo je označováno za nebezpečné, zejména v noci – tento názor se však snaží mírnit obě oddělení policie, která posílila hlídky zajišťující klid a pořádek a v provozu je také kamerový systém pro prevenci kriminality. Není však zřejmé, zda je tento stav podmíněn čistě vysokou koncentrací obyvatel, nebo také sociálně slabými jedinci. Navíc, statistiky neukazují nikterak větší procento kriminality, než je tomu v ostatních částech města.\n\nPři posuzování kvality lokality sídliště Máj pro bydlení se rozlišují různé části sídliště, některé jeho okrajové části s vazbou na přírodu a kvalitní dopravní obslužnost zůstávají stále atraktivními.\n\nV centru Českých Budějovic došlo 29. června 2013 k protiromské demonstraci, na níž se sjelo několik skupin extremistů z celé republiky. Demonstrace byla reakcí na incident z 21. června, kdy došlo ke rvačce na dětském hřišti na sídlišti Máj. Po demonstraci, která měla podle organizátorů poukázat na problémy soužití sociálně slabších rodin, následoval nepovolený pochod na sídliště Máj, který vyvrcholil potyčkou s policií, po níž bylo zadrženo 30 osob.\n\n\n\n"}
{"id": "144487", "url": "https://cs.wikipedia.org/wiki?curid=144487", "title": "Máj", "text": "Máj\n\nMáj je knižní či expresivní označení pro měsíc květen. Může dále znamenat:\n\n\n\n\n"}
{"id": "144490", "url": "https://cs.wikipedia.org/wiki?curid=144490", "title": "Správce daně", "text": "Správce daně\n\nSprávce daně je územní finanční orgán, jiný správní orgán či orgán obce, který podle zákona o správě daní a poplatků činí opatření potřebná ke správnému a úplnému zjištění, stanovení a splnění daňových povinností či povinností zaplatit poplatek nebo provést nějaký jiný odvod či zálohu na takovou platbu, které jsou příjmem státního rozpočtu, rozpočtu územního samosprávného celku nebo státního fondu. Mezi práva a povinnosti správce daně zejména patří vyhledávat daňové subjekty, daně vyměřit, vybrat, vyúčtovat, vymáhat nebo kontrolovat jejich splnění ve stanovené výši a době.\n\nNejběžněji jako správce daně vystupují územní finanční orgány, kterými jsou finanční úřad a finanční ředitelství, a dále územní celní orgány, kterými jsou celní úřady.\n\nSprávce daně je povinen postupovat v souladu se zákony a jinými obecně závaznými právními předpisy, chránit zájmy státu, ale také dbát přitom na zachování práv a právem chráněných zájmů daňových subjektů a ostatních osob zúčastněných na daňovém řízení. Postupuje v úzké součinnosti s daňovými subjekty a při vyžadování plnění jejich povinností v daňovém řízení volí jen takové prostředky, které daňové subjekty nejméně zatěžují a umožňují přitom ještě dosáhnout cíle řízení, tj. stanovení a vybrání daně tak, aby nebyly zkráceny daňové příjmy.\n\nDaňové řízení je vždy neveřejné. Správce daně, jakož i další osoby, které se řízení účastní (s výjimkou daňových subjektů), jsou povinny zachovávat mlčenlivost o všem, co se v řízení nebo v souvislosti s ním dozvěděly. Výjimky z této povinnosti mlčenlivosti (např. pro trestní řízení, vůči jiným státním orgánům) upravuje zákon o správě daní a poplatků.\n\n"}
{"id": "144496", "url": "https://cs.wikipedia.org/wiki?curid=144496", "title": "Roudný", "text": "Roudný\n\nNázev Roudný má více lokalit:\n"}
{"id": "144499", "url": "https://cs.wikipedia.org/wiki?curid=144499", "title": "Lidská ekologie", "text": "Lidská ekologie\n\nLidská ekologie (též \"ekologie člověka\", \"humánní ekologie\", \"sociální ekologie\" nebo \"sociální a kulturní ekologie\") je sociologická subdisciplína, která se věnuje vztahům mezi lidskými společenstvími a jejich fyzickým prostředím.\nV rámci disciplíny má nejdelší tradici sociologie města.\nPojem sociální ekologie je evropskou verzí původního amerického termínu \"human ecology\" (lidská ekologie), který poprvé použili v roce 1921 představitelé tzv. Chicagské školy, Robert Ezra Park a Ernest Burgess. Sociálně ekologický přístup ke studiu města však Park aplikoval již ve své studii o lidském chování ve městě z roku 1915. Klasická sociální ekologie (zhruba v období 1915–1950) se soustřeďovala na zkoumání růstu a vnitřní struktury velkoměst.\n\nKlasická sociální ekologie vychází především z Parka, jedním ze základních výkladových principů je teorie, že vztahy mezi lidmi fungují z velké části na bázi soutěžení, což zahrnuje i soutěž o prostor. Vzhledem k tomu, že v lidských společenstvích existuje vysoký stupeň vzájemné závislosti a rozvinutá dělba práce, soutěžení zahrnuje vždy také spolupráci, kterou lze označit jako soutěživou kooperaci. Jejím výsledkem je vznik symbiotických vztahů.\nSpolečnosti jsou organizovány na dvou úrovních, a to na úrovni biotické a kulturní. První je výsledkem soutěže a zahrnuje i symbiotické vztahy; druhá je jakousi nadstavbou nad biotickou úrovní a je založena na komunikaci a na konsenzu. Sociální ekologie se má podle Parka zabývat pouze biotickou úrovní a důsledky soutěživé symbiózy. Nejlepším příkladem symbiotické soutěže je město, kde se tato odráží například v prostorovém uspořádání města.\n\nTeorii koncentrických zón formuloval v roce 1925 E. W. Burgess.\n\nMěsto se formuje na principech\n\n\n"}
{"id": "144501", "url": "https://cs.wikipedia.org/wiki?curid=144501", "title": "Chaj-che", "text": "Chaj-che\n\nChaj-che () je řeka na území centrálně spravovaných měst na úrovni provincie Peking a Tiencin na severovýchodě ČLR. Je 102 km dlouhá (od ústí Wej-che). Povodí má rozlohu 280 000 km².\n\nVzniká soutokem pěti řek Paj-che, Wej-che, Jung-ting-che, C'-ja-che a Ta-čching-che, které se slévají nedaleko od Tiencinu. Ústí do zátoky Po-chaj ve Žlutém moři.\nPrůměrný roční průtok vody je 650 m³/s. Zdroj vody je převážně dešťový. V létě dochází k záplavám.\n\nŘeka je splavná. Leží na ní město Tiencin. Využívá se včetně přítoků široce na zavlažování.\n"}
{"id": "144507", "url": "https://cs.wikipedia.org/wiki?curid=144507", "title": "Malthusiánství", "text": "Malthusiánství\n\nMalthusiánství neboli malthusianismus (psáno též malthuziánství, malthuzianismus, malthuzianizmus) je směr v demografii, ekonomii a sociologii iniciovaný anglickým ekonomem a pastorem, reverendem Thomasem Robertem Malthusem. Původ má v Malthusově populační teorii z 18. století. V té Malthus analyzuje, jaké faktory mají v přírodě vliv na početnost populace a následně aplikuje svou teorii i na budoucnost lidské evoluce.\n\nMalthus ve své teorii stanovuje, že pokud se zlepšují možnosti využívání zdrojů prostředí a jiné faktory přitom populaci nelimitují (viz Soubojová kompetice), populační hustota i populace bude stoupat. Nicméně Malthus předpokládal, že exponenciální nárůst obyvatelstva bude v každé populaci neúnosný, takže druh samotný bude strádat.\n\nV duchu biologismu vychází malthusiánství z předpokladu, že základními faktory společenského života jsou biologická potřeba jíst a pohlavní vášeň, které jsou silnější než schopnost lidí opatřovat si potravu. Z toho vyplývá zaostávání výroby potravin za populačním přírůstkem, které Malthus chápal jako univerzální zákon podpořený četnými statistickými údaji. Působení tohoto jevu dle Malthuse znemožňuje podstatné zdokonalení společnosti. K absolutnímu přelidnění a hromadné smrti hladem nedochází jen díky překážkám zvyšujícím úmrtnost nebo snižujícím porodnost, jako jsou nemoci, války a ostatní pohromy, které Malthus považuje za v zásadě pozitivní.\n\nMalthus sám již vycházel ze soudobého pozorování, kdy po průmyslové revoluci docházelo v rozvinutých zemích k prudkému nárůstu populace. Malthusovy predikce se do dneška vyplnily do té míry, že populace stále stoupá, přestože v Západním světě je nebiologickými faktory jako individualizace regulována. Je známým faktem, že ve vzájemně propojeném (globalizovaném) světě se snáze šíří viry (zejména rostlin a zvířat) a nemoci a tento efekt stál za epidemiemi mezi původními Američany v Novém světě a je to patrně jeden z důvodů, proč se ve středověku začal šířit mor nebo tyfus.\n\nMalthus se stal velice kontroverzní postavou už ve své době. Sám Charles Darwin ho hodnotil jako \"velkého filozofa\". Lenin a Engels Malthusovu teorii odmítli, Lenin tvrdil například, že jde o snahu buržoázních ideologů obhájit kapitalismus. Později se stal malthusianismus jedním z impulsů pro první eugenické myslitele. Mnoho kritiků Malthusovy teorie se domnívá, že malthusiánství lze dnes považovat v podstatě za zdiskreditované, protože v moderní době došlo k výraznému zvýšení zemědělských výnosů a zároveň k postupnému snižování porodnosti.\n\nJeště v 60. letech 20. století (v době, kdy populační přírůstek vrcholil) na malthusiánství navázal Paul R. Ehrlich svou populární knihou \"Populační bomba\". Jeho katastrofické vize však nedošly naplnění.\n\nMalthusiánství ovlivnilo myšlení např. H. Spencera, M. Webera, A. Webera, P. Sorokina či Ch. Darwina.\n"}
{"id": "144508", "url": "https://cs.wikipedia.org/wiki?curid=144508", "title": "Paj-che", "text": "Paj-che\n\nPaj-che () je řeka na území centrálně spravovaných měst na úrovni provincie Peking a Tiencin a provincie Che-pej na severovýchodě Číny. Je 560 km dlouhá. Povodí má rozlohu 280 000 km².\n\nNa dolním toku protéká Velkou čínskou rovinou v široké terasovité dolině. Je jednou ze zdrojnic řeky Chaj-che, která ústí do zálivu Po-chaj Žlutého moře.\n\nŘeka je splavná pro vodáky.\n"}
{"id": "144509", "url": "https://cs.wikipedia.org/wiki?curid=144509", "title": "Krusader", "text": "Krusader\n\nKrusader (výslovnost [kruːˈseidə(r)], stejná jako u anglického termínu pro účastníka křížové výpravy) je pokročilý správce souborů pro KDE a ostatní unixové systémy, podobný Midnight Commanderu, Total Commanderu a dalším. Podporuje práci s archivy, s připojenými souborovými systémy, FTP, pokročilé hledání, synchronizace adresářů, porovnávání obsahu, dávkové přejmenování a jiné…\n\nPoradí si s následujícími formáty archivů: tar, ZIP, bzip2, gzip, RAR, ace, ARJ, LHA, 7-zip a RPM (nutno mít nainstalované externí komprimátory). Také umožňuje s práci s KIO slaves, a to například SMB nebo FISH.\n\nKrusader je publikován pod GNU General Public License.\n\nProstředí Krusaderu je postaveno typickém rozložení pro souborové manažery. Obsahuje dva panely (levý a pravý). Z nich pracujete vždy pouze v jednom. Myšlenka je pracovat se soubory vždy ve směru z aktivního do neaktivního panelu. Na ovládání vám stačí pouze klávesnice (myš volitelně). Krusader je závislý na balíku KDE, pro dalších několik funkcí je vyžadován KParts a KIO.\n\nJeden z mnoha nástrojů, které Krusader zprostředkovává je integrovaný editor. Ten používá KParts. Krusader je schopný náhledu souborů a někdy i editace. Náhled je možný u dokumentů KOffice atd.\n\nKrusader je primárně vyvíjen pro GPL/Linux, ale je dostupný pro některé jiné platformy, například BSD (kromě OpenBSD) a Apple macOS. Ve verzích 2.x.x postavených na knihovnách Qt4 je Krusader dostupný i pro platformou MS Windows.\n\n\n\n"}
{"id": "144515", "url": "https://cs.wikipedia.org/wiki?curid=144515", "title": "Bohdana", "text": "Bohdana\n\nBohdana je ženské křestní jméno slovanského původu. Vzniklo překladem řeckého jména \"Teodora\", jehož význam je „dar boží“.\n\nV českém občanském kalendáři má svátek 11. ledna.\n\nDomácí oslovení: Bohdana, Bohdanka, Boďa, Danka, Božka\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je +0,9%.\n"}
{"id": "144517", "url": "https://cs.wikipedia.org/wiki?curid=144517", "title": "Doubravka (jméno)", "text": "Doubravka (jméno)\n\nDoubravka (řidčeji Doubrava) je ženské křestní jméno slovanského původu, které vzniklo ze slova „doubrava“, obecného výrazu pro háj, les (nesouvisí etymologicky se slovem dub, označovalo původně les bez rozlišení ). V českém občanském kalendáři má svátek 19. ledna.\n\nNásledující tabulka uvádí četnost jména v ČR a pořadí mezi ženskými jmény ve srovnání roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nK 9. květnu 2007 žilo na území České republiky 242 Doubravek, což je umisťuje na společné 474.–476. místo v žebříčku nejčastějších jmen. Varianta Doubrava je zastoupena pouhými 9 nositelkami (až společné 2402.–2560. místo). K nim je nutné připočítat dvojjmenné entity, které lze používat od r. 2000 a jsou tak v žebříčku uvedeny samostatně: 2× Jana Doubravka, 1× Doubravka Anna, 1× Doubravka Emílie, 1× Rozvita Doubravka.\n\nJméno Doubravka je stále voleno zřídka (varianta Doubrava výjimečně), přesto data v tabulce naznačují možnost renesance tohoto půvabného křestního jména (počet nositelek se mezi roky 2002 a 2007 zvýšil o 16,9 %).\n\nDoubra, Doubravuše, Doubruše, Doubča, Duběnka, Dobrunka, Doubinka\n\n\n"}
{"id": "144520", "url": "https://cs.wikipedia.org/wiki?curid=144520", "title": "Běla", "text": "Běla\n\nBěla je ženské křestní jméno slovanského původu. Vzniklo jako překlad francouzského jména Blanka, jehož význam je „bílá, čistá“. Srbochorvatskou podobou jména je Bjela.\n\nV českém občanském kalendáři má svátek 21. ledna. Na Měsíci se nachází kráter Béla, který byl pojmenován mj. podle tohoto slovanského jména.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je −2,7%.\n\n"}
{"id": "144524", "url": "https://cs.wikipedia.org/wiki?curid=144524", "title": "Teorie středního dosahu", "text": "Teorie středního dosahu\n\nTeorie středního dosahu () je metodologický koncept, který zároveň popisuje, jak by se sociální vědy (především sociologie) měly vyvíjet. Tvorba teorií středního dosahu má být kompromisem mezi na jedné straně velkými a všeobecnými teoriemi společnosti, jako např. Parsonsova, které však byly příliš vzdálené od empirické skutečnosti, na druhé straně pozitivistickými empirickými výzkumy, popisujícími pouze konkrétní skutečnosti bez snahy o teoretickou generalizaci.\n\nKoncept publikoval na konci čtyřicátých let dvacátého století americký sociolog Robert K. Merton ve svém díle \"Social Theory and Social Structure\" (1949). Podle Mertona se sociologové nemají snažit vyvinout kompletní teorii, která by zahrnovala všechny fenomény sociologie a z které by se odvozovaly všechny specifičtější teorie. Představa jednoho všezahrnujícího systému byla populární u prvních velkých sociologů. Jejich teorie však nebyly podloženy empirickými důkazy a byly příliš abstraktní. Díky tomu se sociologické teorie staly velice rozdílné a nesourodé, podobně jako filozofie v 19. století, kdy se jednotliví filozofové snažili vysvětlit fungování celého světa v jedné teorii, která vznikla jen z jejich uvažování a v mnoha případech ji ani nebylo možno dokázat. \n\nPodle Raye Pawsona, profesora sociologie na Univerzitě v Leedsu, Merton souhlasí s většinou sociologů, že abstrakce je klíčový nástroj, kterým lze vysvětlit všechny události. Sociologové se snaží rozložit danou situaci na jednotlivé části a zanalyzovat, jak se navzájem ovlivňují. Teorie středního dosahu by však abstrakce neměla obsahovat příliš. Daný problém tak má být vysvětlen bez zbytečné generalizace a hypotézy, vzniklé abstrahováním, mají být ověřitelné. Jelikož se lidské vzorce chování v čase mění, mohou tedy být i teorie středního dosahu, závisející na empirických důkazech, neplatné. Pawson charakterizoval teorie středního dosahu třemi klíčovými pravidly: \n\nV jedné kapitole knihy Social Theory and Social Structure, nazvané „On Sociological Theories of Middle Range“, Merton konkrétně popisuje, že sociologická teorie by se měla vyvíjet ve dvou vzájemně provázaných krocích:\n\nTeorii středního dosahu Merton vysvětluje například na teorii referenčních skupin a na teorii relativní deprivace. Tyto teorie vycházejí z jednoduchého předpokladu, že názory a standardy kolektivu, který je pro daného jedince důležitý, jsou nejvýznamnějším faktorem, jak daný jedinec hodnotí sám sebe a své názory. Podle Mertona zdravý rozum předpokládá, že čím více rodinných příslušníků během přírodní katastrofy zahyne, tím větší psychické trauma daná rodina prožívá. Teorie relativní deprivace vede však k jinému závěru. Říká, že psychické rozpoložení rodiny bude záviset na tom, jak daná rodina vnímá situaci ostatních rodin v jejím okolí. Naznačuje tedy, že rodina, která ztratila jen jednoho člena v přírodní katastrofě (a ostatní rodiny neztratily žádného člena), se bude cítit hůře než rodina, která ztratila více členů a která ve svém okolí vidí rodiny, které jsou na tom ještě hůře. Empirický výzkum potvrzuje teorii relativní deprivace. Empirické zkoumání dále může vést k závěrům, že tyto vzorce, jak se lidé cítí a jak se hodnotí, ovlivňují rozpoložení morálky v kolektivu přeživších a jejich ochotě pomáhat ostatním. Teorie relativní deprivace tedy nabízí nové hypotézy, které je možné dále empiricky zkoumat.\n\nRaymond Boudon, francouzský profesor sociologie, tvrdí, že teorie středního dosahu popisuje to, čemu ostatní vědy říkají jen „teorie“ a že tedy nepřináší nic revolučního.\n\n"}
{"id": "144525", "url": "https://cs.wikipedia.org/wiki?curid=144525", "title": "Marika", "text": "Marika\n\nMarika je ženské křestní jméno hebrejského původu – jedná se o maďarskou podobu jména Marie. V Česku není příliš rozšířeno, většina jeho nositelek pochází ze Slovenska. V českém občanském kalendáři má svátek 31. ledna.\n\nPodobným jménem je Mariko což v japonském jazyku znamená \"dítě věrné víry\" a Marika znamená \"květina jasmínu\".\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +3,0%.\n\n"}
{"id": "144527", "url": "https://cs.wikipedia.org/wiki?curid=144527", "title": "Wej-che", "text": "Wej-che\n\nWej-che může znamenat pojmenování pro několik čínských řek:\n\n"}
{"id": "144528", "url": "https://cs.wikipedia.org/wiki?curid=144528", "title": "Wej-che (zdrojnice Chaj-che)", "text": "Wej-che (zdrojnice Chaj-che)\n\nWej-che () je řeka na území centrálně spravovaného města na úrovni provincie Tiencin a provincií Che-pej, Šan-tung a Che-nan na východě Číny. Je 600 km dlouhá.\n\nPramení v pohoří Taj-chan-šan. Převážnou část toku teče po severních rovinách Velké čínské roviny. Po soutoku s řekou vzniklou soutokem Jung-ting-che a Paj-che vytváří tok Chaj-che, který ústí do zálivu Po-chaj Žlutého moře. Na dolním toku pod městem Lin-čching vtéká do systému Velkého kanálu. Má monzunový vodní režim. Je jednou ze zdrojnic řeky Chaj-che, která ústí do zálivu Po-chaj Žlutého moře.\n\nVyužívá se na zavlažování a lodní dopravu. Leží na ní města Sin-siang a Tiencin\n"}
{"id": "144533", "url": "https://cs.wikipedia.org/wiki?curid=144533", "title": "Akulturace", "text": "Akulturace\n\nAkulturace je psychosociální proces, který probíhá v situacích, kdy se dostávají do dlouhodobého kontaktu příslušníci dvou nebo více kulturních společenství. Jde o případy soužití etnických menšin s majoritní populací v jedné zemi, adaptaci imigrantů po příchodu do hostitelské země, řízení nadnárodních firem prostřednictvím managementu složeného z pracovníků s odlišným kulturním zázemím aj. Akulturace hraje také závažnou roli ve vzdělávání dětí a dospělých z rodin etnicky odlišných imigrantů (například dětí Ukrajinců, Vietnamců a jiných cizinců v českých školách).\n\nPodle teorie interkulturní psychologie může mít proces akulturace tyto hlavní strategie:\nAkulturace představuje proces sociálních a kulturních změn, které vznikají v důsledku interakce různých kultur. Proces akulturace je výsledkem trvalého a dlouhodobého kontaktu s odlišnou kulturou. Jedná se o vzájemné přejímání a splývání prvků rozdílních kultur jednotlivci, skupinami, popřípadě celými sociálními vrstvami. Z hlediska jedince mluvíme o akulturaci jako o integraci jedince do kulturního společenství, popřípadě přizpůsobením se novému kulturnímu prostředí. U skupin obyvatelstva mluvíme o akulturaci jakožto o jevech, které jsou výsledkem styku mezi skupinami jedinců z různých kultur, výsledkem kterého je změna v původní kultuře nebo změna obou kultur.\n\nMezi přejímané prvky mimo jiné řadíme ideje, pojmy, hodnotové představy, formy vlády, instituce, techniky, výrobky, jídlo a odívání. Z tohoto hlediska je akulturace spojená především s difúzí kulturních prvků, kulturních komplexů a migrací etnických skupin v prostoru. Přizpůsobení jedince cizí kultuře může být částečné či úplné. Vliv odlišné kultury může v některých případech posilovat tendence ke zdůrazňování vlastní odlišnosti. \n\nOd roku 1880 označoval Powell anglickým výrazem akulturace jako \"výpůjčka z jiné kultury\". Pojem akulturace byl ale poprvé definován Robertem Redfieldem, Ralphem Lintonem a Melvillem J. Herskovitsem v roce 1935 takto: \"\"Akulturace zahrnuje jevy, které jsou výsledkem přímého a nepřerušeného styku mezi skupinami jedinců z různých kultur, z čehož následně vyplývají změny v původních kulturních typech jedné nebo obou skupin.\"\"  Podle této definice je akulturace třeba odlišovat od kulturní změny, pod kterou je zahrnována jen jako jedna z jejich forem a od asimilace, která je někdy považovaná za jeden aspektů akulturace. \n\nBrzy po začátku 19. století vystoupilo do popředí slovo \"difuze\" a výraz \"akulturace\" byl používán zřídka, ne-li vůbec. Spolu s tím, jak se učenci pokoušeli rekonstruovat skutečnost výpůjčky, studie o difuzi se vlastně staly ana-lýzami rozložení rysů a „komplexů“ jednotlivých kultur. Postupně si badatelé povšimli toho, že tyto práce mohou být účinné jen v jednom bodě a ti, kteří usilovali o pochopení dynamických stránek procesů, se obrátili k analýze kultur, v nichž bylo skutečně možné pozorovat změnu. Pro tato zkoumání se začalo používat označení „studium akulturace“ (nebo výrazu “kulturní kontakt”, užívaného v Anglii).Pro současné výzkumy je však typická snaha studovat akulturaci jako bilaterální proces, při kterém dochází k modifikaci, transformaci nebo změně obou kultur, které jsou spolu ve vzájemném kontaktu.Příkladem akulturace může být přizpůsobování naší kultury kultuře americké, tzv. amerikanizace, např. ve stylu rychlého občerstvení.\n\nV mnoha případech, i při nenásilném kontaktu dvou kultur, dochází k tomu, že jedna kultura se asimiluje, podléhá kultuře vyspělejší.\n\nPodle Kutnohorské lze akulturaci definovat jako:\n\n\nAkulturační proces probíhá ve dvou fázích. V první fázi dochází k výběru určitých prvků jiné kultury a zamítnutí jiných. Ve druhé fázi dochází k postupnému osvojování vybraných prvků, přičemž velmi často jsou přijímané prvky modifikovány a přizpůsobovány vlastní, socializačním procesem osvojené, kultuře.V některých případech dochází i dezintegraci a konfliktům mezi oběma kulturami, po nichž nastane integrace v novém útvaru, který se zcela nebo částečně liší od obou starých. Akulturace však není pouze jednosměrným procesem.\n\nProblematika akulturace je v mezikulturní psychologii v současnosti jednou z nejfrekventovanějších. Nárust studií a disertací o akulturaci v posledních desetiletích je více než geometrický. Je to zřejmě dáno velkým pohybem lidí mezi státy i kontinenty, procesem globalizace. Rudmin to např. dává do vztahu s rostoucím počtem výzkumníků z menšinových skupin. Mnozí z mezikulturních psychologů skutečně mají takový původ, nebo mají osobní mezikulturní zkušenost. Je nesporné, že tematika mezikulturní interakce je z hlediska praktické aplikace vysoce produktivní. A je také vysoce aktuální – nejenom v souvislosti s diskutovanými i reálně se projevujícími nedorozuměními mezi západní a islámskou kulturou.\n\n"}
{"id": "144535", "url": "https://cs.wikipedia.org/wiki?curid=144535", "title": "Nela", "text": "Nela\n\nNela je ženské křestní jméno latinského původu. Nejčastěji bývá vykládáno jako zdrobnělá a zkrácená podoba jmén zakončených na \"-nela\", například Antonela, Petronela, nebo podobných Petronila, Kornélie nebo Eleonora.\n\nV českém občanském kalendáři má svátek 2. února.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +14,4%, což svědčí o značném nárůstu obliby tohoto jména.\n\nZdrobněliny jména: Nelinka, Neluška, Nelka, Nelička, Neli, Nelča, Nelísek\n\nVarianty v zahraničí:něm. Nelli, Nelly, rus., maď. Nelli, ital. Nella, angl. Nelly, Nell, Nellie, pol. Nela, Nelly\n\nNela je rovněž značka mýdla vyráběného v Povltavských tukových závodech v Nelahozevsi (dnes Unilever).\n"}
{"id": "144537", "url": "https://cs.wikipedia.org/wiki?curid=144537", "title": "Dobromila", "text": "Dobromila\n\nDobromila je ženské křestní jméno slovanského původu. Jeho význam je „milující dobro“ – jedná se o překlad původem řeckého jména Agáta. V českém občanském kalendáři má svátek 5. února.\n\n\"Domácké podoby:\" Romy, Dobruše, Mila, Mily\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je -2,1%.\n\n"}
{"id": "144539", "url": "https://cs.wikipedia.org/wiki?curid=144539", "title": "Apolena", "text": "Apolena\n\nApolena je ženské křestní jméno řeckého původu. Jedná se o českou variantu řeckého jména \"Apolonie\". Jeho význam je „dívka zasvěcená bohu Apollonovi“. Může se vykládat ze slova apelo \"síla\". Další variantou je Apollonia i Apola.\n\nV českém občanském kalendáři má svátek 9. února.\n\nApola, Apolenka, Lena, Polly, Apoliena, Liena, Lonia, Loni, Api, Apča\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +2,3%.\n\n\n"}
{"id": "144540", "url": "https://cs.wikipedia.org/wiki?curid=144540", "title": "Slavěna", "text": "Slavěna\n\nSlavěna je ženské křestní jméno slovanského původu. Jeho význam je obvykle uváděn jako „Slovanka“. Jinými podobami téhož jména jsou také Slávka a Sláva.\n\nV českém občanském kalendáři má svátek 12. února.\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -3,4%.\n\n"}
{"id": "144542", "url": "https://cs.wikipedia.org/wiki?curid=144542", "title": "Kurt David", "text": "Kurt David\n\nKurt David (* 13. července 1924, Reichenau / Horní Lužice – 2. února 1994, Görlitz) byl německý (NDR) spisovatel.\n\nKurt David získal po základní škole obchodní vzdělání. Mezi lety 1942 až 1945 se účastnil jako voják německé armády 2. světové války. Od roku 1945 do 1946 byl v sovětském válečném zajetí. Kvůli válečnému zranění se pak musel vzdát plánu na hudební vzdělání. David byl čtyři roky u německé Veřejné bezpečnosti a poté byl dva roky obvodový sekretář u kulturního svazu NDR. Od roku 1954 žil jako svobodný spisovatel nejprve v Oberseifersdorf/Zittau a později až do své smrti v Oybin. v 60. letech 20. století podnikl několik cest do Mongolska a po Polsku. Roku 1970 obdržel Cenu Alexe Weddinga.\n\nRaná díla Kurta Davida mají jako téma rozpor mezi vlastní minulostí za nacismu a za druhé světové války. Poté následovalo období cestopisů, ale největší podíl na Davidově díle tvoří Literatura pro děti a mládež, z které měla úspěch u čtenářů především humoristická kniha \"V pátek se koupeme\", která byla zpracována i jako seriál. Další částí Davidovy tvorby tvořily historické romány s tématy z mongolské historie. Mimoto napsal David také biografie známých skladatelů Beethovena a Schuberta.\n\n\n"}
{"id": "144543", "url": "https://cs.wikipedia.org/wiki?curid=144543", "title": "ARP spoofing", "text": "ARP spoofing\n\nARP spoofing je zneužití Address Resolution Protocolu (ARP), umožňující útočníkovi vydávat se v místní síti za jiný počítač podvržením odpovědi na ARP dotaz. ARP dotaz slouží k překladu IP adresy příjemce paketu na jeho MAC adresu. Podvržením odpovědi může útočník pakety určené oběti nasměrovat na vlastní MAC adresu.\n\nProtokol ARP se používá v počítačových sítích s protokolem IP verze 4 k překladu síťové IP adresy na MAC adresu. MAC adresa jednoznačně identifikuje síťovou kartu a používá se k adresaci na linkové vrstvě.\n\nPři cestě paketů počítačovou sítí je ale příjemce paketu adresován za pomocí IP adresy. Na každém směrovači po cestě musí být proto IP paket zabalen do rámce linkové vrstvy opatřeného MAC adresou. Právě v této chvíli přichází na řadu protokol ARP - směrovač se protokolem ARP dotáže všech počítačů v odpovídající části sítě a očekává, že příjemce mu zpět zašle svoji MAC adresu. Směrovač tuto MAC adresu uloží společně s IP adresou do své ARP tabulky. Na základě obsahu ARP tabulky pak stanovuje, na kterou MAC adresu zasílat pakety pro danou IP adresu.\n\nPrincip ARP spoofingu, neboli podvržení MAC adresy spočívá v neustálém zasílání „odpovědi“ s MAC adresou útočníka. Směrovač si zaznamená falešnou adresu do své ARP tabulky, pakety následně zasílá na ni.\n\nPokud chce útočník odposlouchávat komunikaci mezi dvěma uzly lokální sítě, stačí mu oběma z nich podstrčit svoji MAC adresu, a přijatá data posílat dál skutečným adresátům.\n\nARP spoofing je pro odposlech nutný v ethernetových sítích propojených přepínači (switchi), které se učí na kterém konci sítě jsou které MAC adresy, a směřují provoz jen na výstupy, na kterých se nachází jeho adresát. Starší rozbočovače (huby) posílají všechna data všem, proto odposlech libovolného provozu na jimi řízené síti ARP spoofing nevyžaduje.\n\nPřeložené IP adresy na MAC adresy můžou být staticky uloženy v lokální ARP tabulce. V takovém případě mohou být počítače nastaveny, aby ignorovaly všechny pakety s ARP odpovědí. Statické záznamy poskytují dokonalé zabezpečení proti APR spoofingu, aktualizaci obsahu ARP tabulky pak je ale nutné zajistit jinak, například její distribucí z DHCP serveru (který IP adresy MAC adresám přiděluje).\n\nTakové řešení však vyžaduje nestandardní software na straně klienta i serveru a jediným standardním bezpečným řešením tak zůstává mimořádně nepraktická ruční aktualizace ARP tabulky.\n\nÚtoku lze předejít za pomocí L3 switche zapnutím funkce Dynamic ARP Inspection. Switch pak sleduje DHCP komunikaci a zjišťuje tak, jaké IP adresy byly přiděleny stanicím na daných portech. Zahazuje pak neoprávněné ARP odpovědi.\nVylepšenou variantou funkce je IP Source Guard, která nezahazuje jen ARP odpovědi, ale veškterý provoz s neoprávněnou IP adresou odesílatele (s výjimkou DHCP, které je k získání IP nutné).\n\nAby obě funkce skutečně bránily útoku, je nutné zabránit také vytváření neoprávněných DHCP serverů (tzv. DHCP spoofingu) zapnutím funkce DHCP snoopingu. Ta umožňuje stanovit porty, za kterými se může nacházet DHCP server. Pokusí-li se některý počítač připojený skrze jiný port provozovat DHCP server, příslušné komunikaci bude na úrovni switche zabráněno.\n\nSoftware, který detekuje ARP spoofing obecně závisí na nějaké formě certifikace nebo ověřování ARP odpovědí. Nepotvrzené ARP odpovědi jsou pak blokovány. Ve spolupráci s DHCP serverem můžou být certifikovány dynamické i statické IP adresy. Tato funkce může být realizována u jednotlivých hostitelů nebo mohou být integrovány do jiných síťových zařízení (Ethernet switch).\n\nJednodušší formou detekce ARP spoofingu je kontrola počtu IP adres přiřazených jediné MAC adrese. MAC adresa útočníka zde totiž pravděpodobně bude mít více IP adres - vlastní, oprávněnou, IP adresu a IP adresu oběti. Tato detekce však neodhalí útok v případě, že se útočník vzdá vlastní IP aresy na síťové kartě z které je prováděn útok.\n\nÚtok lze odhalit také pasivním odposlechem ARP komunikace (což nečiní potíže vzhledem k tomu že jde o broadcast) a upozorněním síťových administrátorů v případě, kdy jako odpověď na dotaz na stejnou IP adresu přišla odlišná MAC adresa.\n\nOperační systémy reagují různě, např. Linux ignoruje nevyžádané odpovědi, ale na druhé straně využívá zachycené požadavky z jiných strojů k aktualizaci své mezipaměti. Solaris přijímá aktuální informace o položkách až po uplynutí časového limitu. V systému Microsoft Windows lze chování ARP mezipaměti konfigurovat pomocí několika záznamů v registru. Konkrétně v klíči codice_1 položky codice_2, codice_3, codice_4, codice_5, codice_6, codice_7.\n"}
{"id": "144545", "url": "https://cs.wikipedia.org/wiki?curid=144545", "title": "Ljuba", "text": "Ljuba\n\nLjuba je ženské křestní jméno slovanského původu. Pochází z výrazu dodnes zachovaného v ruštině \"ljubov\" či němčině \"Liebe\" (v 11. století \"lioba\") – láska, související s latinským slovem libido – touha.\n\nV českém občanském kalendáři má svátek 16. února.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je −1,4 %.\n\n\n\n"}
{"id": "144546", "url": "https://cs.wikipedia.org/wiki?curid=144546", "title": "SOAP", "text": "SOAP\n\nSOAP (původně Simple Object Access Protocol) je protokolem pro výměnu zpráv založených na XML přes síť, hlavně pomocí HTTP.\n\nFormát SOAP tvoří základní vrstvu komunikace mezi webovými službami a poskytuje prostředí pro tvorbu složitější komunikace.\n\nExistuje několik různých druhů šablon pro komunikaci na protokolu SOAP. Nejznámější z nich je RPC šablona, kde jeden z účastníků komunikace je klient a na druhé straně je server. Server ihned odpovídá na požadavky klienta.\n\nSOAP je nástupce XML-RPC, ačkoliv si zapůjčuje jeho způsob přenosu dat a další vlastnosti. Obálka, hlavička a tělo komunikace je ale pravděpodobně z WDDX.\n\nPůvodně ho navrhl Dave Winer, Don Box, Bob Atkinson a Mohsen Al-Ghosein v roce 1998 za podpory firmy Microsoft (kde tou dobou Atkinson a Al-Ghosein pracovali). Dnes je SOAP specifikace držena XML skupinou tvořící internetové protokoly z W3C konsorcia.\n\nJako aplikační vrstva pro protokol SOAP lze použít protokol HTTP i SMTP (ale HTTP dosáhl daleko většího uplatnění; je to především proto, že HTTP je prakticky základ dnešní internetové infrastruktury). Díky tomu může SOAP jednoduše procházet přes firewall, což je jeho hlavní výhoda oproti jiným distribuovaným protokolům, jakým je např. DCOM, které jsou na firewallu většinou zakázány.\n\nJako standard pro přenos SOAP zpráv byl zvolen formát XML. Tento formát byl vybrán pro svou rozšířenost a dostupnost vývojových nástrojů nabízených jako opensource nebo freeware (právě proto, že tyto lze používat volně).\n\nZdlouhavá syntaxe XML má své výhody i nevýhody. Je jednoduše čitelná pro člověka, ale počítač ji musí složitě parsovat, a to stojí hodně procesorového času a operační paměti (oproti tomu CORBA, GIOP nebo DCOM mají zápis zpráv pro komunikaci daleko kratší, binární, který je ale pro člověka nečitelný). Na druhou stranu vývoj počítačů jde rychle dopředu, v důsledku čehož tato nevýhoda přestává být na obtíž. Pro úplnou bagatelizaci nejcitelnější nevýhody XML je namístě dodat, že již byla vytvořena binární forma XML.\n\nVelký zápis komunikace.\nSložitost.\nPomalé zpracování jednotlivými systémy (složité na parsovaní a validaci).\n\nZde je příklad, jak může vypadat zpráva od klienta, který se ptá na informace o produktu ze skladu pomocí webové služby. Klient se dožaduje informací o produktu označeném ID 827635:\n\nZde je odpověď webové služby pro klienta:\n\n"}
{"id": "144548", "url": "https://cs.wikipedia.org/wiki?curid=144548", "title": "Miloslava", "text": "Miloslava\n\nMiloslava je ženské křestní jméno slovanského původu. Jedná se o ženský protějšek mužského jména Miloslav. Obě dvě tato jména mají význam „slavící milost“ nebo prostě „milý“.\n\nV českém občanském kalendáři má svátek 17. února.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -1,7%.\n\nMíla, Milka, Milunka, Miluška, Mili, Slávka\n\n\n"}
{"id": "144552", "url": "https://cs.wikipedia.org/wiki?curid=144552", "title": "Liliana", "text": "Liliana\n\nLiliana (řidčeji také Lily, Lilien) je ženské křestní jméno latinského původu. Je odvozeno od jména květiny lilie (latinsky \"lilium\"). V českém občanském kalendáři má svátek 25. února.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +6,4%.\n\n\n"}
{"id": "144558", "url": "https://cs.wikipedia.org/wiki?curid=144558", "title": "Dorota", "text": "Dorota\n\nDorota (Dorotea, Dorothea) je ženské křestní jméno řeckého původu. Pochází z řeckého jména \"Doróthea\", jehož význam je „boží dar“.\n\nV českém občanském kalendáři má svátek 26. února.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +4,0 %.\n\n\n\n\nV České republice se vzácně vyskytuje také méně známá zdrobnělá varianta Dorotka.\n\n"}
{"id": "144562", "url": "https://cs.wikipedia.org/wiki?curid=144562", "title": "Ida (jméno)", "text": "Ida (jméno)\n\nIda je ženské křestní jméno germánského původu. Jeho původ je obvykle odvozován od staroněmeckého výrazu \"id\" – „čin“.\n\nV českém občanském kalendáři má svátek 15. března.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -2,3%.\n\n\n\n"}
{"id": "144563", "url": "https://cs.wikipedia.org/wiki?curid=144563", "title": "Litold Znojemský", "text": "Litold Znojemský\n\nLitold Znojemský († 15. březen 1112, v originále \"Lutold\") byl druhý syn Konráda I. Brněnského a Virpirky z Tenglingu, moravský kníže (\"dux Moraviae\") znojemského údělu (1092–1099 a 1001-1112) z dynastie Přemyslovců. S manželkou Idou Babenberskou († 24. dubna neznámého roku) měl syna Konráda II.\n\nZřejmě po smrti Konráda Brněnského v roce 1092 došlo k rozdělení údělu. Starší bratr Oldřich získal Brněnsko, Litold Znojemsko. Roku 1099 Litold uprchl společně s bratrem Oldřichem do ciziny před Břetislavem II., jehož zájmy ohledně nástupnictví Bořivoje II. Oldřich jako nejstarší Přemyslovec ohrožoval.\n\nBořivoj, budoucí kníže, mezitím spravoval Moravu. Litold se snažil najít spojence v Rakousku, odkud pocházela jeho manželka, a z hradu Rakous podnikal útoky na jižní Moravu. Bořivoj ale nakonec Rakous dobyl a Litold musel znovu uprchnout.\n\nV roce 1101 vpadl Litoldův bratr do Čech, k bitvě u Malína s novým knížetem Bořivojem ale nedošlo, čeští velmoži Oldřicha nepodpořili. Vojsko Litolda a Oldřicha složené z německých spojenců se rozprchlo. Bratři se ovšem mohli vrátit do svých údělů. Na zisk pražského knížecího stolce nejpíš rezignovali a snad proti Bořivojovi II. podporovali olomouckého údělníka Svatopluka.\n\nPo Litoldově smrti v roce 1112 připadlo Znojemsko Oldřichovi, který ale bratra přežil jen o rok. Společně s bratrem založili roku 1101 benediktinský klášter v Třebíči, kde jsou oba pravděpodobně pohřbeni.\n\n\n"}
{"id": "144565", "url": "https://cs.wikipedia.org/wiki?curid=144565", "title": "Velké Dářko", "text": "Velké Dářko\n\nVelké Dářko je největší rybník na Českomoravské vrchovině a také největší v Kraji Vysočina v České republice. Má rozlohu 206 ha. Rozkládá se na východě Čech v nadmořské výšce 610 m, 10 km severně od Žďáru nad Sázavou. Téměř celý rybník leží na severu katastrálního území obce Polnička, okrajovými částmi však zasahuje i do katastrů sousedních obcí Radostín, Vojnův Městec a Karlov. Z rybníku odtéká řeka Sázava.\n\nRybník vznikl na konci 15. století zásluhou Viktorína z Kunštátu. \n\nNázev získal rybník pravděpodobně podle zaniklé osady *Darov, na jejímž místě se nachází.\n\nRybník je využívaný k rekreaci. Slouží ke koupání, jachtingu a k projížďkám na loďkách. Na rybníku jsou místním klubem pořádány závody ve windsurfingu a největší závody dračích lodí na Vysočině.\n\n"}
{"id": "144567", "url": "https://cs.wikipedia.org/wiki?curid=144567", "title": "Trolejbusová doprava v Čeljabinsku", "text": "Trolejbusová doprava v Čeljabinsku\n\nV ruském městě Čeljabinsku se nachází síť trolejbusové dopravy. Jedná se o rozsáhlou síť, kde je v provozu okolo třiceti linek.\n\nTrolejbusový provoz byl zahájen ve městě v letech druhé světové války. První trolejbusy, které se v ulicích města rozjely, byly původem z Moskvy, odkud byly odvezeny vzhledem k přibližující se frontě. Další rozvoj této trakce pak nastal v poválečných letech; v době současné se trolejbusová síť již mnoho nerozrůstá; přesto existují různé poměrně rozsáhlé plány na budoucí rozvoj. Protože je trolejbusová doprava rychlejší než tramvajová, bývají v místech zavádění nových trolejbusových tratí rušeny právě tratě tramvajové. Poslední nová trolejbusová trať byla otevřena 6. září 2006 ke Dni města.\n\nV Čeljabinsku jezdí převážně trolejbusy typu ZiU-9 buď v původním provedení, nebo modifikované. Od roku 2000 jsou pak dodávány trolejbusy typu Trolza. Kromě těchto, v Rusku vyrobených vozů, vlastní místní dopravce též trolejbusy z Německa; jedná se o ojeté vozy typu Ikarus 280T maďarské výroby, které odkoupil na počátku 90. let.\n\nTrolejbusy, určené pro dopravu cestujících, jsou označeny čtyřmístnými čísly, první označuje konkrétní vozovnu (celkem jsou v Čeljabinsku tři trolejbusové vozovny). Nákladní a různé speciální trolejbusy mají čísla třímístná.\n\n"}
{"id": "144570", "url": "https://cs.wikipedia.org/wiki?curid=144570", "title": "Konrád II. Znojemský", "text": "Konrád II. Znojemský\n\nKonrád II. Znojemský († po 1161) byl synem Litolda Znojemského a Idy Babenberské, kníže znojemského údělu (1123–1128 a 1134–1161) z dynastie Přemyslovců.\n\nPo smrti Konrádova otce Litolda Vladislav I. na Znojemsko dosadil jeho bratrance a svého bratra zároveň, Soběslava (I.), kterému ale v roce 1123 toto území odebral a nastolil zde Konráda, tehdy ještě nezletilého. Dynastické rozpory mezi vládnoucími Přemyslovci a znojemskými údělnými knížaty vyvrcholily roku 1128 zajmutím Konráda II. Soběslavem I. pro spiknutí a uvězněním na hradě Grojči v Lužici. V roce 1134 Soběslav I. Konráda propustil a sjednal jeho sňatek s Marií Srbskou (dcerou Uroše I. a sestrou uherské královny Heleny), který se konal v červnu 1134.\n\nV roce 1140 se českým knížetem stal Vladislav II., což bylo opět porušením nástupnického zákona, podle něhož měl na trůn jako nejstarší Přemyslovec nastoupit Konrád II. Znojemský.\n\nRoku 1142 Konrád s podporou ostatních údělníků a některých českých předáků vyrazil k Praze a cestou v bitvě u Vysoké Vladislava porazil. Konrád pak oblehl Pražský hrad, ale Vladislav II. (vojensky podepřený bratrem Děpoltem I.) se obrátil o pomoc na římského krále Konráda III. Štaufského, svého nevlastního švagra. Před tímto vojskem se Konrád Znojemský stáhl. Údělnící se s Vladislavem v roce 1143 smířili, ovšem přepadli a málem zabili biskupa Jindřicha Zdíka za jeho podporu Vladislava. Konrád Znojemský pak musel načas uprchnout ke králi Konrádovi III. před Vladislavovým hněvem, který uspořádal trestnou výpravu na Znojmo. Jindřich Zdík byl za svou věrnost odměněn vynětím biskupských statků a jejich lidí z pravomoci údělníků.\n\nZ manželství s Marií Srbskou jsou známy tyto děti:\n\n\n"}
{"id": "144571", "url": "https://cs.wikipedia.org/wiki?curid=144571", "title": "Antonie", "text": "Antonie\n\nAntonie je ženské křestní jméno latinského původu, jeho význam je (stejně jako u jeho mužského protějšku – jména Antonín) „náležící k rodu Antoniů“. Další význam je též přední, čelní, vynikající. Zkráceně, familiérně či slangově též Tony nebo Tonja [čte se Toňa].\n\nV českém občanském kalendáři má svátek 12. června.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -9,6%, což svědčí o značném poklesu obliby tohoto jména.\n\n"}
{"id": "144572", "url": "https://cs.wikipedia.org/wiki?curid=144572", "title": "Cecílie", "text": "Cecílie\n\nCecílie (častěji krátce Cecilie) je ženské křestní jméno latinského původu. Pochází ze slova \"caecus\" – „krátkozraký, slepý“.\n\nV českém občanském kalendáři má svátek 22. listopadu.\n\nCecilka, Celie, Cilka, Cecil, Ceci, Cilda, Cilinka\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -13,0%, což svědčí o poměrně značném poklesu obliby tohoto jména.\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -10,0%, což svědčí o poměrně značném poklesu obliby tohoto jména.\n\n\n\n\n"}
{"id": "144574", "url": "https://cs.wikipedia.org/wiki?curid=144574", "title": "Eva Holubová", "text": "Eva Holubová\n\nEva Holubová (* 7. března 1959 Praha) je česká herečka, v roce 2000 byla oceněna Českým lvem za herecký výkon ve vedlejší roli ve filmu \"Ene bene\".\n\nOd studií na DAMU se přátelí s Ivanou Chýlkovou, společně hrají například ve hře \"Nahniličko\" v pražském Divadle Kalich. S Janem Krausem vydala knihu \"Pravdu, prosím!\".\nV současnosti moderuje televizní pořad Futuroskop.\nMá manžela Miroslava a dvojčata Karolínu a Adama. Děti Adam a Karolína uvádějí vědecko–technický cyklus.\n\nHolubová trpí endogenními depresemi, které byly podle ní důvodem jejího alkoholismu. Podle svých tvrzení v roce 2006 se ze své závislosti na alkoholu vyléčila. V roce 2019 v rozhovoru potvrdila svá soužení, mimo jiné i obavy z průběhu války proti Islamskému státu, s odovoláním na syrskou rodinu Marthy Issové, kvůli kterým navštěvovala vojenského psychologa.\n\nZaložila a sama aktivně provozuje svůj instagramový profil, jenž má přes 110 tis. sledujících.\n\nAngažuje se v charitativní oblasti a v politickém dění, například v předvolební kampani roku 2009 podpořila Stranu zelených.\n\nV roce 2008 v rozhovoru pro televizi Z1 prohlásila, že celá Praha mluví o tom, že Václav Klaus je homosexuál, že se mu říká „Kikina“, ale že pro média je to tabu. Pro tento výrok byla kritizována Klausovým tajemníkem Ladislavem Jaklem. Kancléř Petr Hájek výrok Holubové označil za velmi sprostý výkřik, který urážel nikoli prezidenta Klause, ale menšinu homosexuálních občanů. Kriticky se k výroku Holubové vyjádřili také novináři Jaroslav Plesl a Zbyněk Petráček, či politický komentátor Bohumil Doležal. V roce 2011 podobnou spekulaci o Klausově homosexualitě vyslovil i šéfredaktor gay magazínu Lui Jakub Starý.\n\nDne 15. února 2014 vstoupila do Liberálně ekologické strany, na jejím ustavujícím sněmu vystoupila s projevem, jímž se vymezila proti „Lukoilu na Pražském hradě“.\n\nV červnu 2019 se zúčastnila demonstrací Milion chvilek pro demokracii v Praze proti Babišově vládě. \n\nJedná se o držitelku Českého lva z roku 2000 za nejlepší ženský herecký výkon ve vedlejší roli ve filmu \"Ene bene\". V letech 1997, 1999 a 2005 byla na tuto cenu nominována za nejlepší ženský herecký výkon v hlavní roli ve filmech \"Knoflíkáři\", \"Pelíšky\" a \"Skřítek\".\n\nZa výkon ve filmu \"Účastníci zájezdu\" získala ocenění „nejlepší herecký výkon“ na festivalu Tribeca 2006 v New Yorku.\n\n\n\n"}
{"id": "144575", "url": "https://cs.wikipedia.org/wiki?curid=144575", "title": "Wej-che (přítok Žluté řeky)", "text": "Wej-che (přítok Žluté řeky)\n\nWej-che () je řeka na území provincií Kan-su a Šen-si na východě Čínské lidové republiky. Je 790 km dlouhá. Povodí má rozlohu 134 000 km².\n\nPramení v pohoří Lung-si. Převážnou část toku teče dlouhou úžlabinou mezi pohořím Pej-šan a hřbetem Čchin-ling. Má monzunový režim. Je pravým přítokem Žluté řeky.\n\nVyužívá se na zavlažování. Leží na ní města Lung-si, Kan-ku, Tchien-šuej, Pao-ťi a Siang-žang.\n\n"}
{"id": "144581", "url": "https://cs.wikipedia.org/wiki?curid=144581", "title": "Tamara", "text": "Tamara\n\nTamara je ženské křestní jméno hebrejského původu – pochází z hebrejského pojmenování pro datlovou palmu (תמר, \"tamar\"). \n\nV českém občanském kalendáři má svátek 3. června.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +1,6%.\n\n"}
{"id": "144585", "url": "https://cs.wikipedia.org/wiki?curid=144585", "title": "Grayův kód", "text": "Grayův kód\n\nZrcadlový binární kód, známý také jako Grayův kód podle Franka Graye, je binární číselná soustava, ve které se každé dvě po sobě jdoucí hodnoty liší v bitovém vyjádření změnou pouze jedné bitové pozice.\n\nZrcadlový binární kód byl původně navržen pro zabránění rušivého výstupu z elektromechanických přepínačů (hazardy relé). Dnes je Grayův kód používán pro podporu opravy chyb v digitální komunikaci jako je digitální pozemní televize a některé systémy kabelové televize. Grayův kód využívají také odpovídače sekundárního radaru v letadlech. Také některé snímače polohy (lineární i rotační) udávají absolutní polohu v Grayově kódu, aby byl vyloučen výskyt chybné hodnoty při přechodu mezi dvěma sousedními polohami.\n\nPoužití tohoto kódu má význam v elektrických obvodech při čtení hodnoty asynchronních (nesynchronizovaných) čítačů a absolutní snímače polohy. Obecně se problém zajištění \"současnosti\" v digitálních systémech řeší pomocí synchronizačního (hodinového, vzorkovacího) signálu i použitím synchronních čítačů. V některých případech může být použití synchronizačního signálu nevýhodné.\n\nPři změně hodnoty klasického binárního čítače o hodnotu ±1 dochází u každé druhé změny ve stejném směru (+ nárůst / − pokles hodnoty) ke změně na více bitových pozicích čítače. Například při přechodu z hodnoty 3 (011) na hodnotu 4 (100) se současně změní všechny tři bitové pozice. S nárůstem počtu \"n\" bitů pro vyjádření hodnoty (= 2), narůstá i počet takových stavů, ve kterých dochází ke změnám na dvou a více bitových pozicích. Tyto stavy jsou na obrázku vyznačeny červeně, s uvedením počtu změněných bitů při přechodu na hodnotu ±1.\n\nV reálném systému není nikdy možné zaručit, aby se změnilo více logických hodnot naprosto současně a není možno zajistit ani jejich naprosto současné přečtení a vyhodnocení. Toto bývá u elektroniky způsobeno různým zpožděním logických členů, přechodovými charakteristikami, parazitními kapacitami, nesynchronním snímání optického kotouče snímači a dalšími vlivy. \n\nV případě změny na dolních bitech ze stavu 3 (xx011) na stav 4 (xx100) může v nejnepříznivějším případě nastat situace, kdy je přečtena hodnota 00000 nebo 00111, prakticky může nastat libovolná kombinace nedefinovaného stavu na bitech, které jsou měněny při změně hodnoty 3/4 (00xxx), což je 8 možných stavů. Počet takovýchto nedefinovaných změn je vyznačen na obrázku pro 5 kódových bitů. V tomto případě nastává 16 situací, kdy nelze zaručit správnost kódu. V praxi se však u absolutních snímačů využívá 10–20 bitů pro určení polohy, což zvyšuje počet takových situací. Nejzávažnější je tato situace na horních bitech, kdy může dojít k úplné ztrátě relevantnosti přenášené informace. Podle příkladu na obrázku, při přechodu z hodnoty 15–16 a 31–0.\n\nGrayův kód je navržen tak, aby eliminoval tyto nežádoucí stavy způsobující nejednoznačnost. Na obrázku je uvedeno srovnání dvojkového a Grayova kódu, kde v řádcích jsou uvedeny hodnoty shodné pro oba kódy a ve sloupcích stavy jednotlivých kódových bitů. Z grafického zobrazení je dobře patrný rozdíl mezi kódy i to, že v Grayově kódu při změně hodnoty o ±1 dochází ke změně pouze v jednom kódovém bitu. \n\nPro svou robustnost se Grayův kód používá pro inkrementální (relativní) snímače polohy na principu jedné rotující clonky se dvěma úhlově posunutými optickými senzory, tedy s dvěma kódovými bity vyjadřující stav 0–3. Tento princip se používá nejen u CNC strojů, ale i u obyčejné myši: Vyhodnocující elektronika pak umožňuje nejen načítání vzdálenosti, ale i určení směru pohybu.\n\nPřevod z Grayova kódu na klasický binární kód lze snadno realizovat pomocí logických členů XOR:\n\nPro převod opačným směrem, tedy z binárního kódu na Grayův, lze použít následující zapojení.\n\nPřevod z binárního do Grayova kódu v jazyku C:\nO něco málo složitější je převod z Grayova kódu do binárního:\nVe výše uvedeném příkladu je pro generování kódu použito \"n\" stop pro \"n\" bitů, minimálně 2. Každý kódový bit je snímán ze samostatné kódové stopy. Existuje však i patentované řešení, pro které postačuje jedna kódová stopa. Snímaný kód je odlišný; je postupný, není zrcadlový a vyjadřuje 30 možných hodnot výstupní kombinace kódu, výstupní kód 0 a 31 (00 a 1F / 00000 a 11111) není generován. Podstatné je, že i tento kód splňuje podmínku, že při změně hodnoty o ±1 se výstupní kód mění pouze v jednom bitu.\n\n"}
{"id": "144587", "url": "https://cs.wikipedia.org/wiki?curid=144587", "title": "Iveta", "text": "Iveta\n\nIveta (nebo také zastarale Yveta) je ženské křestní jméno německého původu. Význam jména se vykládá jako \"tisový luk\".\n\nDo češtiny přišlo zřejmě z francouzštiny, kde \"Yvette\" je ženská obdoba jména \"Yves\", které vzniklo z germánského \"Iv\", což znamená tis.\n\nV českém občanském kalendáři má svátek 7. června.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je +1,6%.\n\n"}
{"id": "144589", "url": "https://cs.wikipedia.org/wiki?curid=144589", "title": "Proletarskaja (stanice metra v Nižném Novgorodu)", "text": "Proletarskaja (stanice metra v Nižném Novgorodu)\n\nProletarskaja ( ) je jedna ze stanic metra Nižného Novgorodu. Nachází se na Avtozavodské lince.\n\nStanice se nachází jižně od centra (v Avtozavodském rajónu), je součástí historicky prvního úseku Nižněnovgorodského metra (otevřena byla 20. listopadu 1985) a je tedy bývalou jeho jižní konečnou. Umístěna je nedaleko depa metra.\n\nZ konstrukčního hlediska se jedná o stanici s ostrovním nástupištěm, jejíž výstupy vedou do mělce založených vestibulů a teprve z nich pak na povrch. V prostoru nástupiště je obklad strohý; tvoří jej mramor, převážně v bílé barvě, doplněný dekorativními panely z mědi (u výstupů). Osvětlení je umístěno u stropu a natočeno tak, že jej nasvicuje.\n\n"}
{"id": "144594", "url": "https://cs.wikipedia.org/wiki?curid=144594", "title": "Centrum", "text": "Centrum\n\nPojem centrum má více významů:\n\n\n\n\n"}
{"id": "144596", "url": "https://cs.wikipedia.org/wiki?curid=144596", "title": "Anamorfotická předsádka", "text": "Anamorfotická předsádka\n\nAnamorfotická předsádka, zkráceně anamorfot, je optická soustava, která se připevní na objektiv a ovlivňuje optické zobrazení. Při použití anamorfotické předsádky je obraz dvakrát větší ve svislém směru než ve směru vodorovném. Při natáčení jsou nejčastěji používány předsádky tvořené spojnými čočkami válcovitého tvaru (ve vodorovném směru nedochází k žádné deformaci obrazu (isomorfismus), ve svislém dochází k dvojnásobnému roztažení). Při projekci se nejčastěji používají hranolové nebo zrcadlové předsádky (zde se naopak jedná o vertikální rozptylky).\n\nAnamorfotická předsádka je používaná v kombinaci se základním objektivem filmového projektoru k promítání filmů s rozšířeným formátem z normálního filmového pásu (CinemaScope). Tím se poměr stran z běžných 4:3 (neboli 1:1,33) roztáhne na (1:2,1 až 1:2,3).Běžný formát 4:3 nevyužívá plnou výšku okénka, s kterou komprimovaný formát \"scope\" tvoří poměr stran přibližně 1,2 :1 a předsádka jej roztáhne na dvojnásobek 2,4 :1.\n\nÚčelem použití anamorfotické předsádky je poskytnout širokoúhlý film s maximálním využitím plochy filmového políčka a tím i maximálním možným detailem, který lze na něj zaznamenat (viz obrázky). Alternativou k anamorfotickému způsobu snímání a promítání je technika Super35.\n"}
{"id": "144600", "url": "https://cs.wikipedia.org/wiki?curid=144600", "title": "Pracující do literatury", "text": "Pracující do literatury\n\nAkce Pracující do literatury vznikla ve stranických orgánech a byla vyhlášena na prvním sjezdu Svazu československých spisovatelů na jaře 1949.\n\nPřinesla soutěže o nejlepší (nejangažovanější) dílo v mnoha podnicích a tito lidé měli nahradit tzv. „buržoazní spisovatele“. Díky této akci se do literatury dostali např.: Marie Dušková, Otto Ježek, Jiří Havel a Michal Sedloň (např. „báseň“ \"Krmička vepřů\"). Tito spisovatelé se samozřejmě pokoušeli prosadit i v následující době, ale jejich úspěchy již nebyly tak pronikavé.\n\nLiteratura, která byla takto tvořena ne-spisovateli, ale obyčejnými lidmi se snažila všemožně zalíbit režimu – zcela podle jeho přání. Náměty byly téměř výhradně z dělnického prostředí a prakticky o čemkoli, co autora zrovna napadlo. Vytvářela se tak nekvalitní, bezduchá poezie, opěvující soudružnictví a pracující třídu. V této souvislosti se hovoří také o „literárním primitivismu“.\n\n"}
{"id": "144601", "url": "https://cs.wikipedia.org/wiki?curid=144601", "title": "Zavadilka", "text": "Zavadilka\n\nNázev Zavadilka má více sídel:\n\n"}
{"id": "144603", "url": "https://cs.wikipedia.org/wiki?curid=144603", "title": "Jung-ting-che", "text": "Jung-ting-che\n\nJung-ting-che nebo také Chun-che () je řeka na území centrálně spravovaných měst na úrovni provincie Peking a Tchien-ťin, provincií Che-pej a Šan-si a autonomní oblasti Vnitřní Mongolsko na východě Číny. Je 700 km dlouhá (od pramenů zdrojnice Sang-kan-che). Povodí má rozlohu 48 500 km².\n\nTeče převážně po severovýchodní části pahorkatiny Šan-si a na dolním toku Velkou čínskou rovinou, kde je koryto řeky chráněno valy před záplavami. V minulostri řeka často měnila směr toku. Je jednou ze zdrojnic řeky Chaj-che, která ústí do zálivu Po-chaj Žlutého moře.\n\nPrůměrný roční průtok vody v ústí je 45 m³/s.\n\nV soutěsce Kuan-tching-šan, před tím než řeka vtéká do roviny, byl vybudován hydrouzel (hráz, přehradní nádrž o rozloze 220 km² a vodní elektrárna), který zajišťuje zásobování vodou a vodní energií pro Peking. Řeka se také využívá na zavlažování. V rovině je splavná při zvýšené hladině.\n"}
{"id": "144604", "url": "https://cs.wikipedia.org/wiki?curid=144604", "title": "Waffen-SS", "text": "Waffen-SS\n\nWaffen-SS (česky: \"Zbraně SS\", respektive \"Ozbrojené SS\") byly jednotky SS, určené k běžným vojenským operacím. Představovaly německé zvláštní a cizinecké jednotky nacistické armády, na konci války zahrnovaly přibližně 950 000 mužů, většinou dobrovolníků. Byly vedeny Heinrichem Himmlerem. Mezinárodní vojenský tribunál v Norimberku prohlásil Waffen-SS za zločineckou organizaci. Vyvinuly se z dvousetčlenné jednotky Hitlerovy osobní ochranky (die SchutzStaffel der NSDAP, odtud zkratka SS) ještě v dobách, kdy Hitler nebyl kancléřem, ale pouze vůdcem NSDAP v roce 1929.\n\nVětšina členů Waffen-SS tehdy rekrutovala z bývalých Freikorps, jejichž členové vstoupili do takzvané 1. SS-Panzer Division „Leibstandarte SS Adolf Hitler“, která byla vytvořena Himmlerem na Hitlerovu žádost jako Hitlerova ochranka. Posléze ale byly Waffen-SS nasazovány do běžných vojenských úkolů na frontě (často jako elitní jednotky), vykonávali stráž v koncentračních táborech a po celou dobu své existence byli jejich členové také osobní stráží Hitlera.\n\nČlenové Waffen-SS byli převážně dobrovolníci, prošli dobrým tělesným tréninkem, vynikajícím vojenským výcvikem a důkladným ideologickým zpracováním, které mnohdy hraničilo s brainwashingem, byli zejména specialisty na boj s lehkými palnými zbraněmi. Po takovémto základním výcviku prošli případným speciálním výcvikem (například v ovládání tanku). Waffen-SS kromě daleko lepšího výcviku, než měla většina německé armády, přesto často dostávali horší výzbroj (převážně konfiskovanou rakouské armádě). V jednotkách Waffen-SS panoval také mnohem méně formální přístup k vojákům než ve většině německé armády. Proto byl v těchto jednotkách poněkud volnější režim, než bylo v německé armádě zvykem, Waffen-SS měly lepší příděly jídla a vůbec lepší podmínky. Mezi veliteli a vojáky panovala spíše kamarádská atmosféra, v jednotkách Waffen-SS například bylo zvykem nadřízenému tykat.\n\nPrvní bojové ztráty Waffen-SS představovali dva mrtví příslušníci budoucí 3. SS-Panzer-Division Totenkopf zabití československými vojáky při bitvě u Czajankových kasáren. Jednotky Waffen-SS se účastnily kromě jiného invaze do Polska v roce 1939, byly nasazovány především v Polsku, na západní frontě zejména ve Francii a také na Balkáně. Významnou úlohu hrály jednotky Waffen-SS při dobývání Skandinávie, účastnily se (a vyhrály) třetí bitvu o Charkov v roce 1943 i operace Citadela včetně bojů poblíž Prochorovky. \n\nVe Waffen-SS byl brán nejprve ohled na „čistotu rasy,“ ale později v ní nemuseli sloužit „rasově čistí“ Němci jako v ostatních jednotkách SS, velkou část z vojáků Waffen-SS dokonce tvořili kolaborující cizinci z podmaněných zemí, zejména Holanďané, Vlámové, Italové, Volksdeutsche (etničtí Němci z Maďarska, Karpatští Němci ze Slovenska), Dánové, Francouzi, Norové, Finové, Chorvati, Bosňáci, Rusové, Ukrajinci, Lotyši, Estonci, Ázerbájdžánci a Turkestánci, dokonce Indové a Britové (resp. obyvatelé zemí Britského impéria). Tito vojáci byli nazýváni \"Freiwilligen\" (Dobrovolníci), a většina z národů, jejichž příslušníci takto sloužili, měla své vlastní jednotky (např. 28. SS-Freiwilligen Panzergrenadier Division „Wallonien“, či 5. SS-Panzer Division „Wiking“).\n\nZ válečných zločinů, kterých se dopustily jednotky Waffen-SS na západní frontě, je nejznámější Malmédský masakr, kdy jednotky Waffen-SS v Belgii roku 1944 postřílely 71 amerických zajatců. Známé jsou také skupiny Dirlewangera a Kaminského, které na dobytém území v Polsku a Rusku zavraždily mnoho civilistů a také ruské válečné zajatce, vypálily několik stovek vesnic, prováděly ty nejohavnější německé válečné zločiny ve druhé světové válce. Jednotky také pomáhaly potlačovat odpor polských Židů ve varšavském ghettu. Zejména v Polsku a v Sovětském svazu byly jednotky Waffen SS součástí uskupení tzv. Einsatzgruppen, jejichž činností bylo „očisťování“ prostoru od Židů a jiných „méněcenných“ ras.\n\nUprostřed území Protektorátu Čechy a Morava zabraly Waffen-SS území 65 obcí. Obyvatelstvo vyhnaly a zřídily zde pro své příslušníky výcvikový tábor. V tomto prostoru byla i pobočka koncentračního tábora Flossenbürg.\n\nWaffen SS měla svou pochodovou hymnu SS marschiert in Feindesland. SS marchiert in Feindesland měla i estonskou, norskou, lotyšskou a francouzskou verzi. Tyto písně se často lišily od německého originálu.\n\nHeinz Höhne ve své originální práci \"Der Orden Totenkopf\", zabývající se Bezpečnostní službou SS, v březnu 1942 napsal: \"„…lze prohlásit, že svými úspěchy si Waffen SS získaly úctu. Zvláště je ceněno kamarádství a dobré vztahy mezi důstojníky, poddůstojníky a mužstvem… Bohužel nelze přeslechnout hlasy o tom, že Waffen postrádají zkušené důstojníky a vojáci SS jsou kvůli tomu lehkomyslně obětováni… Kritické hlasy tvrdí, že Waffen SS jsou jistým druhem vojenských hlídacích psů. Příslušníci SS jsou cvičeni k brutalitě a bezohlednosti, zřejmě proto, aby jich v případě nutnosti bylo možno použít proti jiným německým formacím… Waffen SS jsou tou nejbezohlednější vojenskou silou.“ \"\n\n1. tanková divize SS Leibstandarte Adolf Hitler\n- 28. května 1940 u Wormhoudtu zmasakrovala pod velením SS-Brigadeführera Wilhelma Mohnkeho 80 britských zajatců. Působila ve Francii, poté se přesunula na Ukrajinu, její jednotky se střetly v bitvě u Sokolova s 1. čs. armádním sborem. od 5. června 1943 se účastnila bitvy u Kurska, kde měla těžké ztráty, byla přesunuta do Itálie, kde páchala masakry civilního obyvatelstva, v říjnu 1943 převelena na Balkán, poté bojovala s Rudou armádou, do března 1944 byla prakticky zlikvidována. Byla přesunuta na západ do Belgie, kde byla doplněna a určena k odražení spojenecké invaze. Dne 17. prosince 1944 provedla jednotka Kampfgruppe Peiper tzv. Malmédský masakr, při kterém postřílela 71 amerických zajatců.\n\n2. tanková divize SS Das Reich\n- roku 1940 působila ve Francii, v březnu 1941 se přesunula na Balkán, účastnila se německé invaze do SSSR. Utrpěla velké ztráty, byla stažena k odpočinku do Německa a Francie. Počátkem roku 1943 se účastnila bojů u Charkova, v únoru 1944 byla stažena zpět do Francie. Zde provedla několik masakrů. Např. 10. června 1944 jako odplatu za útok partyzánů oběsili její příslušníci 99 civilistů v Tulle. Téhož dne provedla masakr ve vesnici Oradour-sur-Glane, kde bylo brutálním způsobem zavražděno 642 civilistů včetně 207 dětí.\n3. tanková divize SS Totenkopf\n- základem této divize byly jednotky SS-Totenkopfverbände, které prosluly vyvražděním polské elity a likvidací polských Židů v roce 1939. 27. května 1940 provedly příslušníci divize SS Totenkopf masakr ve francouzské vesnici Le Paradis, kde postříleli přes sto britských vojáků, kteří se vzdali. Při operaci Barbarossa útočila divize z východního Pruska. Utrpěla velké ztráty, koncem roku 1942 byla stažena do Francie. Počátkem roku 1943 byla převelena na východní frontu, některé její jednotky se střetly v bitvě u Sokolova s 1. čs. armádním sborem. I když její některé jednotky bojovaly v Itálii proti partyzánům, divize Totenkopf zůstala na východní frontě do konce války\n\n4. divize pancéřových granátníků SS Polizei\n- 10. června 1944 zmasakrovala 300 obyvatel řecké vesnice Distomo.\n5. tanková divize SS Wiking\n\n6. horská divize SS Nord\n\n7. dobrovolnická horská divize SS Prinz Eugen\n- bojovala proti partyzánům v Jugoslávii\n\n8. jízdní divize SS Florian Geyer\n\n9. tanková divize SS Hohenstaufen\n10. tanková divize SS Frundsberg\n\n11. dobrovolnická divize pancéřových granátníků SS Nordland\n\n12. tanková divize SS Hitlerjugend\n\n13. horská divize SS Handschar (chorvatská č.1)\n- vznikla v roce 1943 z chorvatských muslimů pro potřeby protipartyzánského boje\n14.divize granátníků SS (ukrajinská č. 1)\n-mimo jiné se účastnila potlačování Slovenského národního povstání\n\n15. divize granátníků SS (lotyšská č. 1)\n\n16. divize pancéřových granátníků SS Reichsführer-SS\n- 12. srpna 1944 provedla v italské vesnici Sant'Anna di Stazzema masakr, při kterém bylo povražděno kolem 560 mužů, žen i dětí. Dále jako odvetu za činnost partyzánů provedla ve dnech 29. září až 5. října 1944 v italském Marzabottu a okolních obcích masakr, při kterém bylo povražděno několik stovek civilních osob. Některé zdroje mluví o 700, jiné o 955 mrtvých. Mimo jiné bylo zmasakrováno 250 dětí včetně kojenců, 316 žen, 142 osob starších 60 let a 5 kněží.\n\n17. divize pancéřových granátníků SS Götz von Berlichingen\n18. dobrovolnická divize pancéřových granátníků SS Horst Wessel\n- část divize byla na podzim roku 1944 nasazena proti slovenským povstalcům\n\n19. divize granátníků SS (lotyšská č. 2)\n\n20. divize granátníků SS (estonská č. 1)\n21. horská divize SS Skanderbeg (albánská č. 1)\n- vznikla v dubnu 1944, tvořili ji etničtí Albánci z Kosova\n\n22. dobrovolnická jízdní divize SS Maria Theresa\n- vznikla na jaře 1944, sloužili v ní maďarští etničtí Němci (Volksdeutsche)\n\n23. horská divize SS Kama (chorvatská č. 2)\n- vytvořena v Chorvatsku roku 1944 z německých důstojníků, etnických Němců a bosenských muslimů, byla rozpuštěna koncem roku 1944 a zbytky se staly součástí nové 23. divize SS\n\n23. dobrovolnická divize pancéřových granátníků SS Nederland (holandská č.1)\n\n24. horská divize SS Karstjäger\n\n25. divize granátníků SS Hunyadi (maďarská č.1)\n\n26. divize granátníků SS Hungaria (maďarská č.2)\n\n27. dobrovolnická divize pancéřových granátníků SS Langemarck (vlámská č.1)\n\n28.dobrovolnická divize granátníků SS Wallonien (valonská)\n29. divize granátníků SS (ruská č. 1)\n- vznikla v roce 1941 v Brjansku jako protikomunistická občanská milice. Prováděla protipartyzánské akce v Bělorusku a na Ukrajině, páchala zločiny na civilním obyvatelstvu, brutálně zasáhla při povstání ve Varšavě.\n\n29. divize granátníků SS (italská č. 1)\n\n30. divize granátníků SS (běloruská č.1, uvádí se i jako ruská II.)\n- sloužili v ní Bělorusové, Rusové, Poláci, Ukrajinci, Tataři, Arméni.\n\n31. dobrovolnická divize granátníků SS\n- V jejím neoficiálním názvu je přívlastek „Böhmen-Mahren,“ což je zavádějící. Jejími příslušníky byli zejména Volksdeutsche z Chorvatska, Maďarska a zahraniční dobrovolníci. Je možné, že v ní působili i Němci z Protektorátu, ovšem neexistují žádné ověřitelné podklady a byla tímto neoficiálním titulem označována z toho důvodu, že byla vytvořena z personálu a frekvententů škol a kurzů Waffen-SS z území Protektorátu. Byla sestavena z předběžně ad hoc ustavených pluků „Böhmen“ a „Mähren“.\n\n32. divize pancéřových granátníků SS 30.Januar\n33. jízdní divize SS (maďarská č. 3)\n\n33.divize granátníků SS Charlemagne (francouzská č. 1)\n\n34.dobrovolnická divize granátníků SS Landstorm Nederland\n\n35.divize policejních granátníků SS\n36. divize granátníků SS\n- z jednotek SS si získala nejhorší pověst. Velel ji Oberführer SS Oskar Dirlewanger - sadista, který byl roku 1920 uvězněn pro zneužívání mladistvých. Jednotka prováděla ty nejhorší masakry civilního obyvatelstva v Sovětském svazu a Polsku, vypalovala vesnice, znásilňovala ženy, loupila. Běžným způsobem tzv. „pacifikace“ bylo, že lidé z vesnice byli nahnáni do kostela nebo největší budovy, kam byly poté naházeny granáty a celá vesnice byla zapálena, příp. lidé byli upáleni zaživa. Divize se též účastnila potlačování Slovenského národního povstání a Varšavského povstání.\n\n37. dobrovolnická jízdní divize SS Lützow\n\n38. divize pancéřových granátníků SS Nibelungen\n39. horská divize SS\n\nBývalí velitelé Waffen-SS jako Kurt Meyer nebo Sepp Dietrich se po válce postavili do čela lobbistické a revizionistické organizace HIAG (veteránská organizace členů Waffen-SS).\n\nVeteráni Waffen-SS i jejich vdovy mají nárok na německý důchod. V roce 1998 Německo změnilo své zákony o důchodech, aby se zabránilo jejich vyplácení válečným zločincům. Změna se vztahuje pouze na žádosti o dávky poskytnuté po 13. listopadu 1997. V roce 1998 v osmi spolkových zemích Německa pobíralo 23 501 bývalých příslušníků jednotek SS zvláštní penzi pro takzvané \"válečné oběti\", kterou od roku 1950 vyplácí západní Německo.\n\n16. března slaví váleční veteráni v Lotyšsku lotyšský den legionářů. Jeho součástí je i tradiční pochod na oslavu lotyšských veteránů z jednotek Waffen-SS, včetně lotyšské divize SS.\n\n"}
{"id": "144607", "url": "https://cs.wikipedia.org/wiki?curid=144607", "title": "Host do domu (sbírka básní)", "text": "Host do domu (sbírka básní)\n\nHost do domu je sbírka básní Jiřího Wolkera. Tyto básně psal ještě v době studií na gymnáziu a jejich témata i styl se nesou v duchu poezie všedního dne. Skládá se ze tří částí: \"Chlapec\", \"Ukřižované srdce\" a \"Host do domu\". Básně jsou ještě dětské, prostupuje je radost z objevování krás života, láska k lidem, životu i obyčejným věcem (\"Kamna\", \"Věci\", \"Poštovní schránka\"), ale také naivita, důvěřivost, harmonie a bezkonfliktnost.\n\nObjevuje se četná personifikace, především v básní \"Věci.\" Další umělecké prostředky poskytují na běžné věci jiný pohled. Poštovní schránka je zde například chápána jako důvěrník člověka, zprostředkovatel komunikace mezi lidmi. Používá také techniky polytematismu (pásmo). Název básně \"Svatý kopeček\" pochází od Svatého kopečku u Olomouce, kde trávil autor prázdniny u své babičky. Jsou zde však již znatelné prvky dospívání. Autor si začíná všímat problémů a přemýšlí jinak. Je to vlastně přechod mezi sbírkami \"Host do domu\" a \"Těžká hodina\".\n\n\n"}
{"id": "144608", "url": "https://cs.wikipedia.org/wiki?curid=144608", "title": "Šelak", "text": "Šelak\n\nŠelak je přírodní živice, získávaná z výměšků samičky červce lakového (\"Kerria lacca\"), který se vyskytuje se v lesích v Indii a Thajsku. Červec pomocí tohoto sekretu chrání své larvy před nepříznivými vlivy okolí. Šelak se zpracovává a prodává jako suché šupiny a rozpouští se v ethanolu za vzniku tekutého šelaku, který se používá jako barvivo, potravinářská poleva či jako povrchová úprava dřeva. Šelak se používá také jako přírodní základní nátěr, nátěr pro předbrus, k uzavření tříslovin a zápachů ve dřevě, k barvení a jako lak s vysokým leskem. Šelak byl v minulosti používán v elektrických zařízeních pro své dobré izolační vlastnosti a nepropustnost vlhkosti. Také se z něj vyráběly fonografové desky a gramofonové desky s rychlostí 78 otáček za minutu, dokud nebyly v padesátých letech nahrazeny vinylovými deskami. Od doby, kdy v 19. století nahradil povrchové úpravy olejů a vosků, byl šelak jedním z dominantních povrchových úprav dřeva v západním světě, dokud nebyl ve 20. a 30. letech 20. století do značné míry nahrazen nitrocelulózovým lakem.\n\nSlovo \"šelak\" pochází z německého \"schellack\", které je odvozeno od holandského či anglického \"shellac\". Toto slovo je složeninou slov \"shell\" a \"lac\", což je kalk z francouzského \"laque en écailles\", „lak v tenkých kouscích“, později také \"gomme-laque\", „gumový lak“. Většina evropských jazyků (mimo románské jazyky a řečtinu) převzala slovo pro šelak z Angličtiny nebo z německé verze \"Schellack\".\n\nLak (\"Lac\") je poprvé zmíněn v nejstarších indických textech psaných v sanskrtu před 3000 lety. Pátá \"suktha\" z pěti knih Atharvavédy popisuje výskyt laku, lakového hmyzu a také použití laku k lékařským účelům pod termínem \"Laksha\". Jedna z védských knih dokonce zmiňuje palác postavený celý z šelaku. Starověké čínské a indické civilizace používaly barvivo extrahované z šelaku na barvení hedvábí a kůže či jako kosmetickou červeň a barvivo na zdobení hlavy. Adhezivní vlastnosti pryskyřice se používaly při usazování drahokamů a jílců meče. \"Lac\" a \"Laksha\" jsou nejspíše odvozeny od sanskrtského slova \"laksa\" nebo hindského slova \"Lakh\" (znamenající 100 000), čímž by toto slovo naznačovalo obrovské množství tohoto hmyzu na stromech v Indii a Thajsku, které produkují tuto pryskyřici. Tento název by odpovídal také faktu, že na kilogram šelaku je potřeba asi 300 000 brouků. Jan Huygen van Linschoten, který cestoval do Indie pod portugalskou korunou, byl prvním evropanem, jenž podal zprávu o laku roku 1596 (jiný zdroj uvádí, že měla být výroba a užití šelaku popsána již roku 1534, nejspíše šlo o Garcia de Ortu, který Indii toho roku navštívil). Již v 17. století importovala Východoindická společnost lakové barvivo (tzv. Lac Dye, kyselina lakkaová obsažená v šelaku) a později také šelak do Evropy. Jako umělecký pigment je šelak zmíněn však již ve španělském receptáři z roku 1220, roku 1557 v Benátkách či v knize \"De Atramentis cujuscunque generis\" (roku 1660 publikoval benátský lékař Petrus Maria Caneparius). V průběhu 17. století začala být šelaková pryskyřice, barvivo i vosk používán častěji malíři nejen k malbě, ale také jako ochranný lak. Jeho použití se posléze přeneslo také k jiným řemeslům, často se užíval na dřevě. Ve velké míře se šelak začal používat až v 19. století a to nejčastěji ve formě tzv. šelakové politury (anglicky \"french polish\"). Ve střední Evropě nebyl šelak do 19. století nejspíše používán vůbec, a to zřejmě kvůli své vysoké ceně. Místo něj se používaly oleje, vosky či olejopryskyřičné laky, především směsi pryskyřic jako sandarak, mastix, jantar, kopál či běžný terpentýn (kalafuna), který se běžně používá na hudební nástroje. Začátkem 20. století nahradil užití šelaku nitrocelulózový lak a další syntetické laky.\n\nŠelak vzdoruje kyselinám, v zásadách se ale rozkládá. Rozpouští se v lihu, působením světla tvrdne, proto se musí uchovávat v tmavých nádobách. Jeho bod varu je asi 80–120 stupňů Celsia.\nRelativní permitivita ε je 3 až 4,0.\n\nVýhody užívání šelaku:\n\n\n\nVýměšky citronově žluté až tmavočervené barvy na vzduchu zasychají. Zaschlá živice se z větviček fíkovníků odloupává v podobě plástů či tyčinek. Surový šelak se přetaví a zbaví nečistot, nalije se na pružné plechy nebo válce, po ztvrdnutí se odlupuje ve formě šupinek. Jeho zabarvení indikuje obsah vosku, největší obsah vosku má jasně žlutý, nejmenší naopak červený, tzv. rubínový šelak.\n\nSyntetickou náhradou šelaku jsou acetaldehydové živice.\n\n"}
{"id": "144610", "url": "https://cs.wikipedia.org/wiki?curid=144610", "title": "Host do domu (časopis)", "text": "Host do domu (časopis)\n\nHost do domu byl moravský časopis pro literaturu, umění a kritiku. Vycházel v Brně v letech 1954–1970. Název dostal podle stejnojmenné sbírky básní Jiřího Wolkera. Do časopisu přispívali mj. Oldřich Mikulášek, Jan Skácel, Jaromír Dvořák nebo Milan Uhde.\n\nNa jeho tradici navázal v 90. letech 20. století časopis Host.\n"}
{"id": "144612", "url": "https://cs.wikipedia.org/wiki?curid=144612", "title": "Mot komiks", "text": "Mot komiks\n\nMot komiks s.r.o. (do roku 2005 Stable & Němeček s.r.o.) je české knižní nakladatelství zaměřené na vydávání komiksů. V roce 2000 ho založili Ivan Stable a Jakub Němeček se záměrem specializovat se na to nejlepší ze světové (i české) komiksové literatury. Zaměřují se především na francouzské komiksy a činnost se jim stále daří, přestože vydávají průměrně jen 5 knih ročně. V roce 2008 Mot přerušil vydavatelskou činnost, avšak o rok později se vrátil do aktivního působení.\n"}
{"id": "144614", "url": "https://cs.wikipedia.org/wiki?curid=144614", "title": "Seznam časopisů o počítačích", "text": "Seznam časopisů o počítačích\n\nToto je seznam časopisů o počítačích.\n\n"}
{"id": "144625", "url": "https://cs.wikipedia.org/wiki?curid=144625", "title": "Kaple Smrtelných úzkostí Páně (České Budějovice)", "text": "Kaple Smrtelných úzkostí Páně (České Budějovice)\n\nKaple Smrtelných úzkostí Páně je kaple čtvercového půdorysu, stojící za katedrálou svatého Mikuláše v Českých Budějovicích. Bývala součástí původního městského hřbitova, jehož kostnice je umístěna pod kaplí.\n\nNa tomto místě původně stávala gotická kaple svatého Jakuba. Tu nahradila kaple Smrtelných úzkostí páně vystavěná v letech 1727-1731. Interiér kaple vymaloval v roce 1729 malíř a freskař Johann Adam Schöpf. Kaple uzavírala křížovou cestu vestavěnou ve zdi hřbitova, který původně kapli s katedrálou lemoval. K jeho zrušení došlo v roce 1784. Roku 1785, v důsledku josefínských reforem, byla zrušena i kaple a přeměněna ve skladiště. V roce 1855 ji nechal biskup Jan Valerián Jirsík obnovit.\n\n9. srpna 2005 byla potvrzena domněnka historiků a potvrzena existence kostnice. K objevu došlo v rámci archeologického výzkumu okolí katedrály a bývalého hřbitova. Výkop jedné ze tří sond provedli archeologové při severní stěně kaple, kde odhalila vyzděnou cihlovou klenbu. V 11 hodin dopoledne za účasti novinářů i veřejnosti pronikli výzkumníci pomocí minikamery otvorem v cihlové zdi do kostnice.\n\nJejí prostor je zaklenutý valenou cihlovou klenbou s lunetami. Stěny tvoří smíšené zdivo (kamen a cihly), mladší klenby jsou z cihel. V jižní části byly kosti skládány do hranic, které dosahují ke stropu, severní část je vyplněna neuspořádaně.\n\nV západní části odhalili archeologové původní vstup do kostnice – cihlové schodiště zakryté dvojicí plochých kamenů – původně náhrobků. Jeden z nich je otočený lícem do prostoru kostnice. Přestože je sešlapaný, bylo možné některé části rozlušit: V horní části byl vyznačený klenot, pod ním erb a dále 14 řádků textu s datem úmrtí 22. ledna 1670.\n\nKaple spadá pod správu římskokatolické církve. V roce 2005 se konaly bohoslužby od 19 hodin v pondělí, čtvrtek a přikázané svátky. V neděli od 11 hodin se sloužily bohoslužby řeckokatolické. V současnosti je využívána pouze k řeckokatolickým bohoslužbám a to ve čtvrtek od 19 hodin.\n\n\n\n"}
{"id": "144629", "url": "https://cs.wikipedia.org/wiki?curid=144629", "title": "Alternativní rozdělení", "text": "Alternativní rozdělení\n\nAlternativní (Bernoulliho) rozdělení je diskrétní rozdělení pravděpodobnosti náhodné proměnné, která s pravděpodobností formula_1 nabývá hodnoty 1 a s pravděpodobností formula_2 nabývá hodnoty 0. Jde o speciální případ binomického rozdělení.\n\n\n\n\n\n"}
{"id": "144636", "url": "https://cs.wikipedia.org/wiki?curid=144636", "title": "Kostel Panny Marie Bolestné (Dobrá Voda u Českých Budějovic)", "text": "Kostel Panny Marie Bolestné (Dobrá Voda u Českých Budějovic)\n\nPoutní kostel Panny Marie Bolestné v Dobré Vodě u Českých Budějovic je nejvýznačnější barokní památka v Českých Budějovicích a jejich okolí a jedna z vrcholných barokních památek celých jižních Čech. Díky působení Kiliána Ignáce Dientzenhofera a Václava Vavřince Reinera, tedy dvou významných pražských umělců, patří kostel k nejpozoruhodnějším barokním stavbám v širokém okolí.\n\nKostel má oválnou loď, konkávně prohnuté západní průčelí s hranolovou věží, presbytář obdélníkového půdorysu a dvě mělké boční kaple. Hlavní loď je kryta zajímavou zvonovitou kupolí.\n\nArchitektem byl Kilián Ignác Dientzenhofer.\n\nVelmi bohatá vnitřní výzdoba, na níž práce probíhaly ještě mnoho let po dostavění kostela. Hlavním tvůrcem byl Václav Vavřinec Reiner a na jeho freskách převládají biblické motivy. Hlavní oltář od G. B. Allia je pozdně barokní, s malbami od Bartoloměje Čurny z konce 19. století.\n\nPráce na vnitřní výzdobě a příslušenství (varhany a kazatelna) trvaly až do roku 1761.\n\nStavba byla zahájena v roce 1733, budova byla dokončena v roce 1735. V roce 1763 byl kostel vysvěcen pražský světícím biskupem Janem Ondřejem Kayserem.\n\nV rámci Programu záchrany architektonického dědictví bylo v roce 1996 na opravu památky čerpáno 1 600 000 Kč.\n\nV okolí kostela se nachází Křížová cesta a Boží hrob. Výklenkové kaple byly zřízeny v letech 1837 až 1839, obnoveny 1880, nejnověji 1996 s moderně pojatými obrazy od Renaty Štolbové.\n\nDo Dobré Vody k poutnímu Mariánskému prameni vedla od roku 1768 z Českých Budějovic Křížová cesta přes Suché Vrbné, kde se dochovala jediná kaplička této cesty.\n\n\n"}
{"id": "144640", "url": "https://cs.wikipedia.org/wiki?curid=144640", "title": "Wienerův proces", "text": "Wienerův proces\n\nWienerův proces je stochastický proces spojitého času pojmenovaný na počest Norberta Wienera. Někdy je nazýván Brownův pohyb podle Roberta Browna. Je to jeden z nejlépe známých Lévyho procesů (stochastických procesů s přírůstky nezávislými na poloze) a lze ho četně najít v čisté i užité matematice, ekonomii a fyzice.\n\nWienerův proces \"W\" je takový, že splňuje tyto podmínky:\n\nformula_2značí normální rozdělení s očekávanou hodnotou μ a rozptylem σ². Podmínka na poloze nezávislých přírůstků znamená, že pokud 0 ≤ \"s\" ≤ \"t\" ≤ \"s\" ≤ \"t\" pak formula_3 a formula_4 jsou nezávislé náhodné proměnné.\n"}
{"id": "144641", "url": "https://cs.wikipedia.org/wiki?curid=144641", "title": "Náhodná procházka", "text": "Náhodná procházka\n\nNáhodná procházka je v matematice a fyzice užívaná formalizace intuitivní myšlenky provádění náhodných kroků.\nKaždý další krok, obvykle stejné délky, je učiněn náhodným směrem. Někdy je také nazývána chůzí opilce.\n\nSpeciálním případem náhodné procházky je její jednorozměrná varianta. Simuluje případ, kdy chodec v každém kroku může po přímé cestě udělat s pravděpodobností p krok vpřed a 1 – p krok vzad. Střední vzdálenost od počátečního bodu při p=0,5 konverguje pro procházku tohoto typu k formula_1, kde \"n\" je počet kroků jednotkové délky.\n\nBrownův pohyb je limita náhodné procházky. Čili náhodná procházka se s délkou kroku blížící se nule blíží k Brownovu pohybu.\n"}
{"id": "144642", "url": "https://cs.wikipedia.org/wiki?curid=144642", "title": "Sluch", "text": "Sluch\n\nSluch je schopnost vnímat zvuky, která je společná všem vyšším živočichům, kteří jsou vybaveni speciálním smyslovým orgánem, uchem.\n\nZvuk, který prochází zvukovodem naráží do bubínku, ten se rozechvěje a vibrace přenáší přes kladívko, kovadlinku a třmínek do hlemýždě. Tam na vibrace reagují smyslové buňky, které informace o zachyceném zvuku vedou pomocí sluchového nervu k dalšímu zpracování do mozku.\n\nLékařský obor, který zkoumá lidský sluch, se nazývá audiologie. Člověk dokáže slyšet frekvence přibližně v rozmezí 20 Hz až 20 kHz. Někteří mladí lidé dokážou slyšet frekvence mírně nad 20 kHz, naopak s přibývajícím věkem se horní hranice snižuje. Běžný lidský hlas má frekvenci zhruba od 200 Hz do 800 Hz.\n\nTaké schopnost rozeznávat jednotlivé tóny se u lidí různí. Jako relativní sluch se označuje schopnost rozeznat vzájemné vztahy tónů - intervaly. Absolutní sluch je schopnost určit (absolutní) výšku tónu. Odhaduje se, že absolutní sluch má asi jeden člověk z 10 000.\n\nDíky tomu, že člověk má uši po stranách hlavy, umožňuje sluch orientaci v prostoru, nicméně podstatně hůře než zrak. Zejména původ hlubokých nebo táhlých tónů se pomocí sluchu obtížně lokalizuje. Některá zvířata, například šelmy nebo přežvýkavci, dokážou natáčet ušní boltce, což jejich schopnost lokalizace původu zvuku zlepšuje.\n\nOmezená schopnost sluchu se nazývá nedoslýchavost, úplná ztráta sluchu je hluchota. Poškození sluchu může být vrozené nebo získané v důsledku nemoci, operace, působení nadměrného hluku atd. K poškození sluchu zpravidla dochází, pokud hladina akustického tlaku překročí 140 decibelů, nicméně pokud se člověk trvale pohybuje v prostředí s hlasitostí pouze 85 decibelů, může si rovněž sluch poškodit.\n\nV důsledku toho, že člověk poměrně nepřesně lokalizuje původ zvuku, snadno podléhá sluchovým halucinacím - například se domnívá, že někdo chodí po jeho bytě, že slyší ve tmě šepotání apod.\n\nZajímavým jevem je akuse hudby, stav, kdy má člověk pocit, že zvnějšku slyší hrát hudbu, přitom si je však vědom přeludu (jedná se tedy o pseudohalucinaci). Jde o poměrně vzácný jev, který častěji mohou pozorovat lidé se sluchovou vadou a zřejmě také s určitými hudebními vlohami. Vyvolání jevu také podporuje hlučné prostředí, únava a stresující situace. Akusím hudby často podléhal například Bedřich Smetana. Hudba, kterou člověk slyší může být v podstatě jakéhokoli druhu, někdy je člověku příjemná, jindy nikoli, někdy je člověk schopen hudbu do jisté míry ovládat. Jev zpravidla nelze vyvolat vůli a po nějaké době sám odezní.\n\nNěkteří živočichové mají výrazně lepší sluch než člověk, a to jak z hlediska citlivosti, tak i pokud jde o frekvence, které ucho vnímá. Například pes dokáže vnímat zvuky od 30 Hz do 45 kHz, kočka od 15 Hz do 50 kHz, netopýr až 100 kHz.\n\nPrávě netopýři, ale i jiní živočichové, využívají sluch také k orientaci v prostoru ve tmě, kdy vysílají zvukové signály a podle jejich odrazu určí polohu a velikost překážky. Tento postup se nazývá echolokace, a kromě netopýrů jej používají také můry, kytovci nebo někteří ptáci.\n\n\nMechanoreceptor může také sloužit k vnímání zvuku a tedy i umožňuje slyšet. Rostlinná bioakustika také zkoumá zvukovou komunikaci mezi rostlinami.\n\n"}
{"id": "144643", "url": "https://cs.wikipedia.org/wiki?curid=144643", "title": "Tramvajová doprava v Čeljabinsku", "text": "Tramvajová doprava v Čeljabinsku\n\nTramvajová doprava v Čeljabinsku je zastoupena místním tramvajovým provozem, který tvoří zhruba 20 linek; síť se řadí ale mezi ty středně velké. \n\nTramvaje tvoří páteř zdejší městské hromadné dopravy, doplňují je trolejbusy a autobusy. Zajišťují dopravní obsluhu jak sídlišť a centra, tak i významných průmyslových závodů na severu města (například ČSDM – Čeljabinská továrna na výrobu stavebních strojů, )\n\nPrvní projekt na vybudování tramvajových tratí se objevil několik desetiletí před skutečnou realizací, a to roku 1906. Tehdy místní obchodník V. Kolbin navrhl zavedení elektrické trakce do ulic města, skutečně se ale začalo o tramvajích uvažovat až po Říjnové revoluci. První tramvaje se nakonec rozjely až roku 1932; trať byla jednokolejná s výhybnami a spojila místní nádraží a závod ČGRES. Městem procházela v severo-jižním směru. Později byly vybudovány další nové trati k panelovým sídlištím a dalším závodům. \n\nZa posledních 15 let se však tramvajová síť rozrostla jen velmi málo; přibyla jen jedna trať, otevíraná po třech etapách. Vzhledem k rozvoji trolejbusů byly ale některé jiné trati rušeny. Po otevření první linky metra, která se již buduje a vede východo-západním směrem, dojde k odlehčení tramvajové sítě. \n\nV současné době slouží tramvajovému provozu dvě vozovny.\n\n\n"}
{"id": "144647", "url": "https://cs.wikipedia.org/wiki?curid=144647", "title": "Lysin", "text": "Lysin\n\nLysin (zkratka Lys, K) patří k proteinogenním aminokyselinám. Společně s argininem a histidinem patří lysin do skupiny bazických aminokyselin neboli hexanových bází. Je kódován kodony AAA a AAG, průměrný výskyt v proteinech činí 5,9 %.\n\nLysin je pro člověka jednou z esenciálních aminokyselin, tzn. lidské tělo jej nedokáže samo vyrobit, a proto jej musí přijímat ve stravě podobně jako některé vitamíny. Dospělý člověk potřebuje asi 14 mg na kilogram tělesné váhy denně (tj. asi 1-1,5 g denně). Děti potřebují asi 44 mg na kilogram tělesné váhy denně. \nZvláště velká množství lysinu obsahují parmezán, ryby, vepřové a hovězí maso, sojové boby, pšeničné otruby, čočka, fazole a arašídy. Lysin citlivě reaguje na teplo za sucha, např. na pražení. \n\nVe 100 g těchto potravin je obsaženo následující množství lysinu:\n\n\nL-lysin je nezbytným stavebním prvkem pro všechny bílkoviny v těle. L-lysin hraje hlavní roli ve vstřebávání vápníku, v budování svalů, v zotavování se po chirurgických zákrocích nebo zraněních a v produkci tělesných hormonů, enzymů a protilátek. Studie prokázaly, že příjem lysinu urychluje hojení oparů a chrání před jeho novým výskytem.\n\n\n"}
{"id": "144654", "url": "https://cs.wikipedia.org/wiki?curid=144654", "title": "Fakulta aplikované informatiky Univerzity Tomáše Bati ve Zlíně", "text": "Fakulta aplikované informatiky Univerzity Tomáše Bati ve Zlíně\n\nFakulta aplikované informatiky (FAI) Univerzity Tomáše Bati ve Zlíně (UTB) je jedna z šesti fakult této vysoké školy. Sídlí v místní městské části Jižní svahy. Fakulta vznikla v roce 2006 oddělením tehdejšího \"Institutu řízení procesů a aplikované informatiky\" od Fakulty technologické UTB.\n\nFakulta je v oblasti vědeckovýzkumné činnosti aktivní v mezinárodním, národním i regionálním měřítku. Podílí se na řešení řady vědeckovýzkumných projektů národních i mezinárodních grantových agentur. FAI je spolupracujícím pracovištěm v rámci Výzkumného centra – Centrum aplikované kybernetiky. V roce 2011 byl začleněn do struktury fakulty nový výzkumný ústav CEBIA-Tech, na který fakulta získala dotaci 174 milionů korun.\n\nOd roku 2014 je jejím děkanem docent automatizovaného řízení Milan Adámek.\n\nZáklady pro vznik Fakulty aplikované informatiky jsou datovány od 1. září 1986, kdy při Fakultě technologické nově vznikla \"Katedra automatizace a řídící techniky\". Tato katedra se v roce 1999 přejmenovala na \"Ústav automatizace a řídící techniky\", který následně v prosinci 2000 ukončil svoji více jak čtrnáctiletou činnost a 1. ledna 2001 byl vytvořen \"Institut informačních technologií\" (IIT). V první polovině roku 2004 došlo na návrh děkana Fakulty technologické k restrukturalizaci a přejmenování Institutu informačních technologií. V rámci nového \"Institutu řízení procesů a aplikované informatiky\" (IŘPI) byly vytvořeny čtyři ústavy a to \"Ústav řízení procesů\", \"Ústav automatizace a řídicí techniky\", \"Ústav elektrotechniky a měření\" a \"Ústav aplikované informatiky\". Tím byly vytvořeny předpoklady pro vznik nové fakulty v rámci Univerzity Tomáše Bati ve Zlíně.\n\nSamotná Fakulta aplikované informatiky (FAI) tak vzniká dne 1. ledna 2006 jako čtvrtá samostatná fakulta UTB ve Zlíně. Stalo se tak transformací (dnes již bývalého) IŘPI při Fakultě technologické. Dne 23. května 2006 se v budově FAI uskutečnila inaugurace a byl zvolen první děkan v historii této fakulty, prof. Ing. Vladimír Vašek, CSc.\n\n\nFakulta nabízí třístupňový systém studijních programů zaměřených na inženýrskou informatiku, bezpečnostní systémy nebo informatiku v administrativě. Na tyto obory pak navazují magisterské programy s výběrem technického nebo manažerského zaměření studia. V doktorském stupni, jenž je nabízeno také v anglickém jazyce, lze vystudovat obory inženýrské informatiky a automatizovaného řízení.\n\nStudijní programy se nabízejí v prezenční a také kombinované formě studia. Fakulta má své konzultační středisko v Praze, kde studují místní bakalářstí studenti.\n\nÚstav byl ustaven v roce 2010. Pracovníci se podílí na výuce teoretických předmětů ve všech studijních oborech studijního programu Inženýrská informatika jak v bakalářském tak i navazujícím magisterském studiu a částečně i studijního programu Bezpečnostní technologie, systémy a management. Ústav se současně podílí na doktorském studijním programu Inženýrská informatika. Vědecká činnost ústavu je zaměřena do oblastí evoluční výpočetní techniky, aplikace řízení v informatice, paralelních procesů a fraktální geometrie.\n\nVědecká a výzkumná činnost ústavu je zaměřena zejména na moderní metody automatického řízení, aplikace počítačových řídicích systémů, modelování technologických procesů s důrazem na použití matematických modelů k optimálnímu řízení procesů převážně realizovaných v rámci koželužského průmyslu, optimalizace zásobování teplem.\nZa výzkum v oblasti modelování technologických procesů v rámci koželužského průmyslu získal pracovník ústavu významné ocenění „Rolex Award“ a několik pracovníků ústavu získalo Zlatou medaili na bruselské výstavě patentů.\n\nÚstav vznikl v roce 2010 a jeho vědecká a výzkumná činnost pracovníků ústavu je zaměřena zejména do oblastí:\n\nÚstav zajišťuje výuku základních matematických disciplín pro všechny studijní obory na univerzitě.\nV době vzniku UTB (2001) byl ústav matematiky přiřazen pod Fakultou technologickou. V roce 2006 se ústav matematiky stal součástí nově vzniklé Fakulty aplikované informatiky. Ústav matematiky (UM) zajišťuje výuku základních matematických disciplín pro všechny studijní obory na Fakultě technologické, Fakultě managementu a ekonomiky a Fakultě aplikované informatiky. Vědeckovýzkumná činnost ústavu je zaměřena do následujících oblastí: diferenciální rovnice, univerzální algebra, teorie svazů, numerická matematika - metoda konečných prvků, statistika.\n\nVědecká a výzkumná činnost pracovníků ústavu je zaměřena zejména do oblastí:\n\nVýzkumné a výukové pracoviště s názvem Ústav počítačových a komunikačních systémů je zaměřeno na technický rozvoj moderních mobilních výpočetních a komunikačních prostředků a na vzájemnou konvergenci samostatných oborů. Projekty sdružují tři oblasti: „Grid Computing“, „Reconfigurable Systems“ a „Communication and Information Systems in Medical Care“. Výzkum v oblasti „Grid Computing“ je zaměřen na dosažení vysoké efektivity výpočtů spoluprací mnoha počítačů. Potřebný paralelismus činnosti s ohledem na nutné řešení datových závislostí úloh je řešitelný prostřednictvím síťového propojení při intenzívní vzájemné komunikaci počítačů spolupracujících na řešení úlohy. Pod oblast Grid Computing je zařazeno i využívání vysoce výkonných grafických procesorů pro výpočty obecného charakteru a programování vysoce paralelních výpočtů.\n\nPracovníci ústavu zajišťují výuku předmětů studijního oboru Bezpečnostní technologie, systémy a management. Obor je koncipován jako mezioborové studium, teoretický a aplikovaný základ studijního oboru tvoří studijní předměty elektrotechnického a informatického zaměření. Vědecká a výzkumná činnost pracovníků ústavu je zaměřena zejména do oblastí: biometrické ídentifikace, přístupových systémů, pokročilých autentizační prvků a systémů, psychosomatických vyšetřování osobnosti.\n\nV roce 2011 byl začleněn do struktury fakulty nový výzkumný ústav, na který fakulta získala dotaci 174 milionů korun. Nové výzkumné pracoviště vzniklo částečně ve stávajících prostorách Fakulty aplikované informatiky, částečně pak také v prostorách nového Vědeckotechnického parku ICT. Pracoviště CEBIA-Tech je výzkumné centrum s kvalitním přístrojovým vybavením pro výzkum v oblasti aplikací inženýrské informatiky, alternativních zdrojů energie a bezpečnosti. Ke klíčovým směrům realizovaných výzkumných a vývojových aktivit Centra patří zejména:\n\nV oblasti vědeckovýzkumné práce jsou nosnými směry výzkumu informační technologie, bezpečnostní technologie a řízení procesů. Mezi výzkumné aktivity pracovníků fakulty lze zahrnout metody umělé inteligence, softwarové inženýrství, matematické modelování technologických procesů s ohledem na jejich automatické řízení, monitorování a řízení technologických procesů, měřicí techniku a jiné.\n\nUniverzita Tomáše Bati ve Zlíně : Fakulta aplikované informatiky [online]. 2006, 6.10.2006 [cit. 2011-07-17]. Dostupný z WWW: https://web.archive.org/web/20070118143137/http://www.fai.utb.cz/.\n"}
{"id": "144656", "url": "https://cs.wikipedia.org/wiki?curid=144656", "title": "John Quincy Adams", "text": "John Quincy Adams\n\nJohn Quincy Adams (11. července 1767 – 23. února 1848) byl šestý prezident Spojených států amerických a první prezident, jehož otec byl také prezident (druhý je George W. Bush).\n\nNarodil se v Briantree (dnes část Quincy) v Massachusetts jako syn druhého amerického prezidenta Johna Adamse. Vystudoval práva v Paříži a Leidenu a roku 1787 absolvoval Harvardovu univerzitu. V Bostonu prováděl právnickou praxi.\n\nJako čtrnáctiletý se stal tajemníkem amerického emisara v Rusku, roku 1782 se účastnil delegace, která měla vyjednat mír s Velkou Británií, roku 1794 se stal velvyslancem v Nizozemí, 1796 byl přeložen do Portugalska a 1797 do Pruska. Od roku 1802 byl senátorem státu Massachusetts, později, roku 1803 se stal senátorem celostátního Senátu za federalisty, roku 1808 odstoupil a přešel k republikánům. V letech 1808–1814 byl velvyslancem v Rusku, 1815–1817 v Anglii, 1817–1825 byl ministrem zahraničí, jako takový získal pro Spojené státy Floridu a výrazně se podílel na tzv. Monroeově doktríně, která odmítala vliv Evropy na americkém kontinentu.\n\nDíky své rozsáhlé praxi v zahraniční politice se John Quincy Adams stal ideálním kandidátem na prezidenta. Ve volbách roku 1824 se střetl s Andrewem Jacksonem (přestože byli ze stejné strany) a porazil ho, nicméně udělal si tak z Jacksona mocného a schopného nepřítele, který po celou dobu jeho funkčního období mařil jeho plány.\n\nJejich spor vedl až k rozdělení stávajících republikánů na Národní republikány (podporující Adamse), z nichž se vyvinuli dnešní republikáni a Demokratické republikány (podporující Jacksona), z nichž se vyvinuli dnešní demokraté.\n\nDalší volby se udály v roce 1828, tentokrát v nich však Jackson Adamse porazil, za což vděčil pravděpodobně také bezohledné diskreditační kampani. Adams však proti tradici odmítl přijít na návštěvu ke svému nástupci a odmítl s ním také, jak je zvykem, jet do Kapitolu v jednom voze. V roce 1831 byl zvolen členem Kongresu a zůstal jím až do své smrti. Roku 1834 kandidoval za Protizednářskou stranu na guvernéra státu Massachusetts, ale neuspěl. Zemřel v roce 1848 na následky mrtvice, která jej ranila o dva dny dříve při jednání Kongresu.\n\n\nAdams byl ztvárněn v několika filmech, např.:\n\n\n"}
{"id": "144657", "url": "https://cs.wikipedia.org/wiki?curid=144657", "title": "Kataklysm", "text": "Kataklysm\n\nKataklysm (česky znamená \"kataklyzma\") je kanadská hudební skupina hrající death metal, ačkoli první 2 alba spadají spíše do grindcore. Byla založena v roce 1991.\n\nV roce 1992 Kataklysm vydali třískladbové demo s názvem \"The Death Gate Cycle of Reincarnation\". Tímto počinem si začali získávat uznání a také navázali kontakty s německým vydavatelstvím Nuclear Blast.\n\nV roce 1994 podepsali Kataklysm nahrávací smlouvu a nahráli další demo \"The Vortex of Resurrection\" a a poté následují s debutovým EP \"The Mystical Gate of Reincarnation\". Kapela ukázala světu novou tvář brutální hudby. Kritici se shodují — na Kataklysm se jen tak nezapomene.\n\nV roce 1995 vydala kapela své první dlouhometrážní album \"Sorcery\". V témže roce se vydali na evropské turné s kapelami Deicide, Cathedral, Brutal Truth, Sinister a Fleshcrawl, turné poté pokračovalo i v USA, Kanadě a v Mexiku.\n\nV roce 1996 vydala kapela své druhé album \"Temple of Knowledge\", které je techničtější a brutálnější. Za zmínku stojí singl \"The Awakener\" (\"Buditel\").\n\nV roce 1997 nastaly problémy s vydavatelem Nuclear Blast, ale i přesto vydali kapele reedci The Mystical Gate of Reincarnation & Sorcery spolu s bonusovými skladbami.\n\nV roce 1998 se kapela začala označovat pojmem hyperblast. Z kapely také odchází zakládající člen, zpěvák Sylvain Houde. Nahrazuje ho baskytarista Maurizio Iacono. Kapela se uchyluje pod křídla nahrávací firmy Hypnotic International a vydávají CD \"Victims of This Fallen World\" – na tomto albu kapela začíná používat prvky hardcoru a doom metalu. Ve stejném roce se vydávají na turné s kapelami Vader, Fleshcrawl, Cannibal Corpse a Dark Funeral po Evropě. Kapela také vydává limitované live album s názvem Northern Hyperblast Live, které bylo vydáno pouze v Německu a Kanadě.\n\nV roce 1999 Kataklysm odcházejí od Hypnotic International a znovu podepisují smlouvu s Nuclear Blast — problémy byly vyřešeny.\n\nV roce 2000 kapela vydává své již čtvrté album s názvem \"The Prophecy\". Album je kritikou velmi dobře přijato s stává se uznávaným. Produkoval jí kytarista kapely Jean-Francois Degenais, stejně jako předchozí počin. Následují další koncerty a v roce 2001 CD s názvem \"Epic\" a o rok později \"Shadows & Dust\".\nV roce 2004 přišlo Kataklysm s albem s názvem \"Serenity in Fire\", které na mnohé působí \"měkkčím\" dojmem než alba předchozí.\n\nV roce 2006 kapela oznámila, že má nového člena - stvoření na obalu jejich nového CD s názvem \"In the Arms of Devastation\". Je to démon se srdcem v ruce, nazvaný heartbeast. Maurizion Iacono (frontman kapely) to komentoval tak, že k tomu dospěli po skvělých ohlasech a přirovnal to k Eddiemu, maskotovi Iron Maiden.\n\nRok 2008 přinesl opět po dvou letech nové album s názvem \"Prevail\".\n\n\n\n\n\n\n\n"}
{"id": "144658", "url": "https://cs.wikipedia.org/wiki?curid=144658", "title": "Novosady (Bzenec)", "text": "Novosady (Bzenec)\n\nNovosady jsou čtvrť města Bzenec, postavena v 60. až 80. letech. Počátek stavění je v 60. letech ulice Těmická. Roku 1970 zde byly postaveny 3 činžovní čtyřpatrové domy. Stavba se rozšířila roku 1972 i na panelové domy. Je zde autobusová zastávka, 68 rodinných domů, 6 paneláků a 3 bytovky. Novosady mají 560 obyvatel a jsou 3. největší část města. Je zde hřiště s umělou trávou, dětské hřiště s pískovištěm. Nad Novosady jsou vinohrady. Zajímavá část Novosad je ve směru na Těmice. Jsou zde vinné sklepy (jedno se zajímavých míst Bzence).\n\n\nSPŠ Potravinářská\n\n"}
