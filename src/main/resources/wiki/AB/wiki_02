{"id": "83373", "url": "https://cs.wikipedia.org/wiki?curid=83373", "title": "Volby do Poslanecké sněmovny Parlamentu České republiky 2006", "text": "Volby do Poslanecké sněmovny Parlamentu České republiky 2006\n\nVolby do Poslanecké sněmovny Parlamentu České republiky v roce 2006 se konaly v pátek 2. června a sobotu 3. června. Volební účast dosáhla 64,47 %. Kromě čtyř klasických parlamentních stran se do sněmovny poprvé dostala Strana zelených (naopak US-DEU podle očekávání propadla). Výsledek ukázal disproporční prvky, vnesené do volebního zákona opozičněsmluvními reformami, a dopadl patem – oba bloky vzniklé ve sněmovně (ČSSD a KSČM proti ODS, KDU-ČSL a SZ) získaly po 100 poslancích. Následovalo bezprecedentní období vládní krize a nikam nevedoucích vyjednávání, trvající až do ledna 2007.\n\nMapy výsledků pěti stran, které se dostaly do nové sněmovny.\n\nPředvolební kampaň byla komentátory často označována jako dosud nejtvrdší a také nejšpinavější v samostatné České republice. Zásadními rysy kampaně bylo mj. odmítání Ministerstva financí (ministr Bohuslav Sobotka, ČSSD) vyplatit příspěvek za úspěch v komunálních volbách v Praze v roce 2002 straně SNK Evropští demokraté, vzestup preferencí Strany zelených, kolísání preferencí KDU-ČSL a negativní kampaně proti ODS, KDU-ČSL, ČSSD a KSČM. Předvolební význam mělo rovněž schválení zákona o registrovaném partnerství osob stejného pohlaví, o něž usiloval premiér Jiří Paroubek.\n\nKoncem ledna 2006 překročily volební preference Strany zelených pětiprocentní kvórum, což vyvolalo značnou pozornost médií. ČSSD a její lídr Paroubek na to zareagovali důraznějším upozorňováním na své programové cíle týkající se životního prostředí, růst zelených zároveň vyvolal dohady o možných větších komplikacích při vytváření stabilní vlády.\n\nDalším výrazným prvkem byla kampaň recesisticko-protestní Balbínovy poetické strany, která prostřednictvím billboardů zesměšňovala a dehonestovala KDU-ČSL, resp. Miroslava Kalouska osobně. Podle lidovců a některých dalších politiků nezískala Balbínova poetická strana prostředky dary svých příznivců, jak uvádí, nýbrž sloužila jako zástěrka nějakého jiného „neznámého útočníka“ s vlastními politickými zájmy. Podobně billboardy ČSSD s heslem „ODS Minus“ parafrázovaly volební hesla ODS v jednoznačně negativním smyslu. ČSSD si pro tento účel dokonce zaregistrovala volební symbol ODS - modrou turistickou značku. Obě kampaně byly komentátory často vnímány jako nový fenomén svým jednostranně negativním zaměřením vůči konkurenci.\n\nDalší zvláštností byl extrémní rozptyl preferencí KDU-ČSL, které prakticky současně prováděné průzkumy dávaly výsledky jak odpovídající dřívějším volbám (9,5 % podle průzkumu CVVM z 20. dubna 2006), tak kolem pětiprocentní hranice pro vstup do sněmovny (4,9 % podle STEM z 19. dubna 2006). Toto kolísání a rozdíly mezi výsledky jednotlivých agentur posílilo spekulace o možné manipulaci veřejným míněním a snaze znejistit voliče lidovců.\nNěkolik dnů před počátkem voleb se v médiích objevila přísně tajná zpráva policisty Jana Kubiceho pro branně bezpečnostní výbor sněmovny, ve které informoval o prorůstání organizovaného zločinu do státní správy. Jednalo se o kopii poslance za KDU-ČSL Pavla Severy, který novinářům umožnil získat svůj výtisk a za tento čin později zaplatil pokutu 25 tisíc korun. Kubiceho zpráva obsahovala mimo jiné informace získané při domovní prohlídce u podnikatele Tomáše Pitra, například materiály o spojení vraždy podnikatele Mrázka se špičkami ČSSD nebo o tom, že Jiří Paroubek „měl k dispozici“ nezletilou dceru podnikatele Ďurička. Paroubek to označil za nepřípustné ovlivňování voleb.\n\n25. května z voleb odstoupila Česká pravice, která vyzvala své příznivce (ve volbách 2002 získala 2041 hlasů - 0,04 %), ať volí ODS; přesto jí bylo odevzdáno celkem 395 platných hlasů (třetí nejnižší výsledek). Prohlášení o odstoupení s výzvou nevolit levici vydala i strana Helax - Ostrava se baví, na rozdíl od ČP ovšem její zmocněnec oficiálně nestáhl kandidátky . Získala pak 1375 hlasů (ve volbách do EP 3366).\n\nByl zaznamenán jeden případ pokusu o manipulaci voleb. V obci Všestudy členka volební komise za ODS Alena Nedbalová rozdávala v domově důchodců obálky, jež obsahovaly jen kandidátku ODS.\n\nPodnikatel Ivan Bičiště vyvěsil u své továrny na Zlíchově padesátimetrovou plachtu s textem \"Po vítězství KSČSSD prodám ihned a levně: 3000 m2 + kanceláře + pozemek + 60 zaměstnanců. E-mail: volby1946@seznam.cz\". Na internetové doméně Volby1946.cz dále zveřejnil prohlášení Klementa Gottwalda v tehdejších Živnostenských novinách.\n\nMajitel olomouckého klubu Vertigo čepoval lidem pivo zdarma výměnou za tři lístky KSČM; nasbíral 700. Obchody se sportovním zbožím Rockpoint nabízely 20% slevu za volební lístek KSČM nebo ČSSD. Kavárna na pražských Vinohradech nabízela za volební lístky ČSSD a KSČM kávu zdarma.\nDva a půl tisíce volebních lístků KSČM nasbírali organizátoři iniciativy Trikem proti komunismu v rámci soutěže, jejíž výherce získá trička s protikomunistickými motivy.\n\nObjevily se rovněž internetové stránky a kampaně určené pro posílení volební účasti zejména u mladých lidí; implicitním důsledkem a někdy explicitně přiznávaným cílem je snížit výsledky KSČM. Kampaň s názvem Rozhodněte to aneb jít volit je sexy tvořily tři reklamní spoty renomovaných režisérů, vysílané v televizi Óčko, regionálních stanicích a promítané v multikinech; Česká televize je odmítla. Další podobné webové stránky jsou Hodtotam.cz, Pujduvolit.cz, Kohovolit.eu umožňující porovnat vlastní politické preference s hlasováním poslanců v uplynulém volebním období a Hele vol! se soutěží o vymýšlení textů do komiksových bublin od předních českých karikaturistů.\n\nOficiální názvy dle podaných volebních listin, vč. místy nesprávné interpunkce či pravopisu; k názvům psaným pouze verzálkami není přihlíženo, v závorce je uvedena zkratka podle registrace Ministerstva vnitra.\n\n\nPředseda ČSSD Jiří Paroubek v projevu po půl deváté, kdy se ještě domníval, že ČSSD bude mít spolu s KSČM 101 mandátů (rozhodlo až v pozdních hodinách sečtení pravicově volících občanů v zahraničí, jejichž hlasy byly připočítávány k výsledku Jihočeského kraje) odmítl uznat výsledky voleb, napadl ODS a její „agenty přisluhovače“ pro manipulaci voleb, některá média (včetně veřejnoprávních) pracující „v žoldu“ ODS a opět obvinil Jana Kubiceho ze lží a ovlivnění voleb. Oznámil, že zváží podání žaloby na regulérnost voleb u Nejvyššího správního soudu. Současný vývoj v Česku přirovnal k únoru 1948. KSČM toto stanovisko ústy svého předsedy nejprve podpořila, posléze od této podpory ale ustoupila a prohlásila, že akceptuje výsledek voleb. Sám Paroubek se později za své vystoupení omluvil\n\nPředstavitelé jiných stran obvinění odsoudili. Místopředseda ODS Petr Nečas řekl: „Byla to vzteklá slova poraženého člověka, který se bojí a má panickou hrůzu z toho, že přijde o moc.“ Martin Bursík ze Strany zelených označil za neuvěřitelné, že podobný projev slyšel od vrcholného politika v demokratickém státě, a řekl, že slova agent nebo přisluhovač slyšel naposledy ráno v dokumentu o politickém soudním procesu s Miladou Horákovou; prohlásil, že SZ odmítá s ČSSD jednat („nebudeme jim zvedat telefony“).\n\nKlaus na další mimořádné konferenci po desáté večer odsoudil Paroubkovo srovnání situace s komunistickým převratem a zopakoval, že v pondělí bude jednat s předsedou ODS Mirkem Topolánkem.\n\nKrajský lídr Strany zelených Petr Pávek podal stížnost k Nejvyššímu správnímu soudu; metoda přepočítání hlasů na mandáty byla podle něj neústavní a znevýhodňovala malé strany. Celkem bylo podáno 60 stížnosti.\n\n\n\n\n"}
{"id": "83377", "url": "https://cs.wikipedia.org/wiki?curid=83377", "title": "Regina Holásková", "text": "Regina Holásková\n\nRegina Agia, rozená Holásková (* 28. ledna 1978 Brno) je česká návrhářka oděvů, tanečnice topless, aktivistka a malířka. Mediálně známou se stala díky své účasti v první řadě a čtvrté řadě reality show VyVolení.\n\nPo ukončení SPŠ textilní, obor modelářství, návrhářství oděvů a scénických kostýmů, pracovala ve spolupráci s několika modelingovými agenturami jako návrhářka oděvů, fotografka a vizážistka. V roce 2000 se prezentovala na módní přehlídce v Boby centru v Brně, v srpnu 2006 v Redutě.\n\nPracovala v zahraničí jako toples tanečnice – v Slovinsku (Portorož), Norsku, Japonsku, Mexiku, Irsku, Chorvatsku a Německu (Berlín), dále v Dánsku (Kodani) a na Islandu, ale také v Luxemburku, Švýcarsku, v USA a v brazilském Rio de Janeiru.\n\nPo návratu z první řady Vyvolených otěhotněla a ještě během těhotenství ukončila vztah s otcem malé Isis Paoly Pavlem Tesařem. Dnes se spolu nestýkají, malá Isis Paola žije střídavě u Reginy a u Pavlových rodičů, manželů Tesařových. V prosinci 2013 a lednu 2014 se Regina pokusila o získání dcery zpět.\n\nV současnosti působí jako malířka obrazů v Brně. V květnu 2008 si požádala o nové jméno a v červnu 2008 jí byly vydány doklady na jméno Regina Agia. V roce 2006 vystavovala své obrazy mimo jiné v brněnském Kapitolu a Solidní nejistotě a společně s Alenou Cikovou na Senovážném náměstí v Praze. Kmotrou nového obrazu \"Agnes\" byla Ivana Barazi. V roce 2007 znovu vystavuje v Brně, společně s Marcelou Karasovou.\n\nO své tvorbě a snech sama říká: „Je to svět, po kterém jsem vždycky toužila. Odpoutat se od reality a těšit se záplavou barev, které vede mé podvědomí. Malování a obrazy jsou zatím jen prvním krokem na cestě mé tvorby. Mým snem je vytvořit ne jednu kolekci oděvů a věnovat se i širšímu spektru designu, např. interiérům.“\n\nDo vily VyVolených vstoupila Regina spolu s dalšími prvními pěti soutěžícími 20. srpna 2005. Již na začátku svého pobytu si znepřátelila většinu soutěžících, kteří ji v prvním zúčtování navrhli na odchod z vily. Do duelu Regina jako svého protihráče vyzvala Hanu Gajdošovou, poměrem hlasů 258 444:165 848 zvítězila a svým návratem do vily šokovala některé své spolubydlící. Podruhé se duelu zúčastnila poté, co ji jako soupeřku vyzval Michal Fraš; prohrála s ním 563 911:47 853 a vilu po 71 dnech opustila.\n\nDne 26. října 2013 vstoupila podruhé do vily VyVolených, tentokrát jako divoká karta pořadatele TV Prima. Představila se úplně jinak, než jak na ni diváci byli zvyklí z první řady VV – jako žena, která bojuje za práva zvířat, proti znečišťování Země, proti násilí a za rovná práva žen (propaguje též veganství a zdravou výživu). Nakonec si jako v první řadě opět znepřátelila všechny soutěžící a pohádala se s Vladkem. Dne 8. listopadu 2013 šla do duelu s Evou Feureislovou, která ji porazila v poměru 75:25 a po 15 dnech vilu opustila.\n\nDne 19. listopadu vstoupila do vily znovu jako vesmířanka, avšak 22. listopadu ze soutěže na vlastní žádost odešla, což jí umožnil dodatek smlouvy.\n\nV týdnu od 7. listopadu do 12. listopadu 2016 se objevila ve speciálním vydání pořadu Prostřeno.\n\n"}
{"id": "83380", "url": "https://cs.wikipedia.org/wiki?curid=83380", "title": "Barmský box", "text": "Barmský box\n\nBarmský box (Lethwei) je bojový sport rozšířený na území Barmy. Vyvinul se přibližně před tisíci lety a do dnešní doby se pravidla téměř nezměnila.\n\nK zápasu proti sobě nastupují boxeři bosi, pěsti mají omotané vlněnými bandážemi. Jsou povoleny všechny údery a kopy, včetně úderů hlavou a také jsou povoleny všechny strhy, podmety, porazy, hody a zvraty.\n\nKdyž Barmu obsadili Angličané, zakázali nejen zápasy, ale i trénink barmského boxu. Později od tohoto zákazu ustoupili a sami angličtí guvernéři se účastnili zápasů. \n"}
{"id": "83381", "url": "https://cs.wikipedia.org/wiki?curid=83381", "title": "Americké Panenské ostrovy", "text": "Americké Panenské ostrovy\n\nAmerické Panenské ostrovy ()\nje souostroví v Malých Antilách v Karibském moři, které je nezačleněným územím Spojených států amerických. Souostroví je geograficky součástí Panenských ostrovů. Americké Panenské ostrovy tvoří tři hlavní ostrovy: Svatý Tomáš (83 km²), Svatý Jan (52 km²), Svatý Kříž (218 km²) \na přibližně 50 menších ostrovů se subtropickým podnebím.\nJe to jediné místo ve Spojených státech, kde se jezdí vlevo.\n\nPanenské ostrovy byly původně osídleny Ciboneji, Kariby a Arawaky. Ostrovy byly pojmenovány Kryštofem Kolumbem na jeho druhé cestě v roce na Sv. Uršulu. Více než 300 let byly ostrovy v područí evropských mocností, Španělska, Británie, Nizozemska, Francie, Maltézských rytířů a Dánska, nejdéle však byly pod správou Dánska jako Dánská Západní Indie.\n\nDánská Západoindická společnost se usadila na Sv. Tomáši v roce 1672, na Sv. Janu v roce 1694 a odkoupila St. Croix od Francie v roce 1733. Ostrovy se staly dánskou královskou kolonií v roce 1754, jejich název v dánském překladu je \"Jomfruøerne\". Cukrová třtina sklízená otroky poháněla ekonomiku ostrovů během 18. století a začátku 19. století, až do zakázání otroctví guvernérem Peterem von Scholtenem 3. července 1848.\n\nBěhem námořní války v 1. světové válce se Spojené státy obávaly, že by ostrovy mohly být obsazeny Němci jako námořní základna. Znovu tedy nabídly Dánsku odkup ostrovů. Po několika měsících jednání byla odsouhlasena kupní částka 25 milionů dolarů. Následné referendum, uspořádané v roce 1916, potvrdilo s velkým rozdílem prodej ostrovů. Jednání bylo tedy nakonec ratifikováno 17. ledna 1917, kdy USA a Dánsko podepsaly dohodu. USA převzaly ostrovy 31. března, kdy teritorium přejmenovaly na Americké Panenské ostrovy.\n\nAmerické občanství bylo uděleno obyvatelům ostrova roku 1927.\nZákladem hospodářství Amerických Panenských ostrovů je cestovní ruch. Ostrovy navštíví okolo 2 milionů návštěvníků ročně, z nichž mnoho navštíví ostrovy při okružních plavbách. Výrobní sektor sestává z rafinérství, textilního průmyslu, výroby rumu, elektroniky a farmaceutiky. Zemědělský sektor je malý. Většina potravin je dovážena. Míra mezinárodního obchodu je nízká, ale rostoucí součást ekonomiky. Hovensa, jedna z největších rafinerií, je na ostrově St. Croix.\n\nOstrovy jsou vystaveny tropickým bouřím a hurikánům. V minulosti způsobily značné škody hurikán Hugo 1989 a hurikán Marilyn 1995. V poslední době to byly dva za sebou jdoucí hurikány Irma a Maria v září 2017, při nichž zahynulo na Amerických Panenských ostrovech 5 lidí.\n"}
{"id": "83385", "url": "https://cs.wikipedia.org/wiki?curid=83385", "title": "Mina", "text": "Mina\n\nMina může být:\n\n\n\n\nMina – viz Svatý Menas\n\n"}
{"id": "83388", "url": "https://cs.wikipedia.org/wiki?curid=83388", "title": "Nikon", "text": "Nikon\n\nJaponská firma Nikon (nebo také Nikon Corporation či Nikon Corp., japonsky: 株式会社ニコン, \"Kabušiki gaiša Nikon\") je jedním z předních světových výrobců klasických i digitálních fotoaparátů a fotografické optiky. Mimo vybavení pro fotografii vyrábí i další optické přístroje, jako jsou například mikroskopy, dalekohledy, brýlové čočky, geodetické přístroje, přístroje pro výrobu polovodičových součástek, a další jemná zařízení, jako například krokové motory.\n\nV roce 1917 se spojili tři malí japonští výrobci optiky a vytvořili optickou firmu Nippon Kogaku K.K.. V roce 1921 zahájila firma výrobu prvních malých binokulárních dalekohledů MIKRON. V roce 1925 byla zahájena výroba mikroskopu JOICO. V roce 1932 byla poprvé pro fotografickou optiku použita dodnes používaná značka Nikkor.\n\nHlavní rozvoj prodělala firma za 2. světové války. Díky armádním zakázkám a získání technologií ze spřáteleného Německa zvětšila svou velikost více než 100x.\n\nPo druhé světové válce v roce 1948 firma zahájila výrobu prvního malého fotoaparátu Nikon I. V témže roce přestal optiku Nikonu používat jeho největší konkurent - Canon.\nV roce 1959 začala firma vyrábět Nikon F – svou první jednookou zrcadlovku\n\nVzhledem k popularitě fotoaparátů Nikon ve Spojených státech, NASA v šedesátých letech firmu Nikon vybrala pro vývoj kinofilmového fotoaparátu pro kosmický výzkum.\n\nPrvní aparát pro kosmický výzkum sice vycházel z osvědčeného Nikonu F, ale musel být pro splnění přísných kritérií NASA výrazně přepracován. Poprvé byl použit až v roce 1970 v misi Apollo 15 (čtvrté přistání na Měsíci).\n\nNikon poznatky získané při vývoji a využití tohoto aparátu aplikoval pro svůj další vývoj, takže další aparáty založené na komerčních F2 a F3 již potřebovaly pro použití v NASA výrazně menší úpravy a aparát z roku 1989 založený na komerčním F4 má již jen několik kosmetických úprav týkajících se snadnějšího ovládání ve skafandru a beztížném stavu.\n\nV roce 1974 postavila firma 105cm Schmidtův teleskop v tokijské observatoři.\n\nV roce 1997 zahájila výrobu prvního digitálního fotoaparátu Nikon Coolpix 100. V roce 1999 vyrobila svou první digitální jednookou zrcadlovku Nikon D1. V roce 2006 ukončila výrobu všech kinofilmových zrcadlovek s výjimkou profesionálního modelu Nikon F6. V roce 2007 dala na trh svou první full-frame (senzor má velikost políčka kinofilmu) digitální zrcadlovku (i přes několik vyjádření firmy z roku 2006, že tuto velikost čipu podporovat nebude).\n\nSoučasný největší japonský rival Nikonu na poli fotografické techniky, firma Canon, ve svých prvních aparátech v letech 1935 – 1948 používala výhradně optiku Nikkor. Dnes jsou fotoaparáty obou firem prakticky nekompatibilní.\n\nExistuje však řada nezávislých výrobců, kteří vyrábějí své příslušenství (objektivy, blesky) ve variantách přizpůsobených pro těla fotoaparátů Nikon, Canon i dalších značek. Mnoho dalšího příslušenství je natolik standardizováno, že je použitelné prakticky na jakoukoliv značku (filtry, stativy).\n\n\n\n\n\n\n\n\n\nPro označení objektivů používá Nikon následující zkratky:\n\n\n- *1 - funguje jen s přidruženým hledáčkem na F, F2 a Nikkormaty, co umožňují mirror lockup.\n\n"}
{"id": "83390", "url": "https://cs.wikipedia.org/wiki?curid=83390", "title": "Vinoř", "text": "Vinoř\n\nVinoř () je katastrální území, někdejší vesnice připojená roku 1974 k Praze, od 24. listopadu 1990 pod názvem Praha-Vinoř také městská část. Leží na severovýchodě hlavního města Prahy v severovýchodní části městského obvodu Praha 9, podél ulice Mladoboleslavské vedoucí směrem k Brandýsu nad Labem. Má rozlohu 599,92 ha, počet obyvatel k 1. lednu 2019 byl 4 071.\n\nVinoř sousedí s Miškovicemi, Čakovicemi, Kbely, Satalicemi, Radonicemi, Jenštejnem, Podolankou a Přezleticemi.\n\nVinoř je staré historické sídlo, první písemná zmínka o obci pochází již z roku 1088, kdy král Vratislav II. daroval Vinoř vyšehradské kapitule, sama Vinoř je ale mnohem starší. Do Vinoře spadá též osada Ctěnice.\n\nNejstarší dochovanou stavbou ve Vinoři je barokní kostel Povýšení sv. Kříže, postavený v letech 1727–1728 stavitelem F. M. Kaňkou na místě původní románské stavby. Před kostelem stojí cenné sousoší svatého Jana Nepomuckého od barokního sochaře I. F. Platzera.\n\nDalšími dominantami vsi jsou Vinořský zámek, postavený rovněž stavitelem F. M. Kaňkou, který v současné době spravuje Ministerstvo vnitra.\n\nZámek Ctěnice stojí v osadě Ctěnice a je jednou z mála dochovaných středověkých tvrzí z 2. poloviny 14. století.\n\nPodél cesty do Kbel a v centru Vinoře stojí čtyři výklenkové kapličky poutní cesty z Prahy do Staré Boleslavi, postavené v letech 1674 - 1690. Pátá výklenková kaple této poutní cesty dnes stojí u Cukrovarského rybníka. Kapličky jsou chráněny jako kulturní památky České republiky.\n\nVe východní části Vinoře se nacházel cukrovar, který byl navzdory snahám o záchranu v roce 2009 zbourán. V jižní části území Vinoře se nachází přírodní rezervace Vinořský park.\n\nVinoř se nachází na silnici II/610, která ji prakticky rozděluje. Tato silnice je hlavní spojnicí s centrem Prahy.\n\nMěstskou hromadnou dopravu (PID) zde zajišťují pouze autobusové linky, městské i příměstské (302, 375, 376, 378, 396 a noční linka 953). K městským linkám patří 182 a 185, které spojují Vinoř se stanicí metra Letňany a linka 182 dále pokračuje až na Opatov.\n\n\n\n\n"}
{"id": "83391", "url": "https://cs.wikipedia.org/wiki?curid=83391", "title": "Jan Jiskra z Brandýsa", "text": "Jan Jiskra z Brandýsa\n\nJan Jiskra z Brandýsa (slov. Ján Jiskra z Brandýsa, německy Johann Giskra von Brandeis, maď. \"Giskra János\"; asi 1400, pravděpodobně Brandýs nad Orlicí – asi 1469) byl zprvu český a později uherský válečník a diplomat, dlouhodobě působící na Slovensku.\n\nPocházel z moravské větve pánů z Brandýsa. Patrně byl synem Alšíka z Brandýsa. \n\nV mládí se učil bojovému umění jednak v Itálii (dle některých pramenů se účastnil několika námořních bitev na straně Benátčanů), jednak v českých zemích, kde si osvojil husitskou taktiku. Po bitvě u Lipan spolu s dalšími žoldnéři z řad husitů vstoupil do služeb Zikmunda Lucemburského a válčil s Turky (ponejvíce v okolí Bělehradu).\n\nPo smrti Zikmunda Lucemburského (1437) nastoupil na uherský trůn Albrecht Habsburský, který však již v říjnu roku 1439 zemřel. Jeho manželka Alžběta Lucemburská pak v únoru 1440 porodila jeho syna Ladislava, zvaného Pohrobek. V českých zemích se stal králem bez potíží (vládl za něj správce země Jiří z Poděbrad). Složitější situace vznikla v Uhersku, kde po korunovaci Ladislava Pohrobka, kterou v květnu nechala provést královna Alžběta, si uherská šlechta zvolila za vládce polského krále Vladislava III. jako \"Vladislava I.\" po smrti zvaného Varnenčík. Alžběta s malým Ladislavem musela uprchnout z Uherska, ochranou zájmů neplnoletého krále pověřila právě Jana Jiskru z Brandýsa.\n\nS asi pětitisícovým žoldnéřským vojskem, většinou tvořeným bývalými husity, rychle obsadil středoslovenská hornická města, Spiš a část východního Slovenska, a tak přeťal spojení mezi Polskem a Uherskem. V Kremnici nechal razit jménem Ladislava Pohrobka kvalitní dukáty, čímž si zabezpečil finanční prostředky pro udržování nastalé situace. \n\nUherský král (či protikrál) Vladislav I. neměl žádnou možnost, jak Jana Jiskru z jeho panství vyhnat, neboť většina jeho sil byla vázána bojem s Turky. Z tohoto důvodu s ním uzavřel příměří, které bylo několikrát prodlouženo. Po smrti krále Vladislava I. (1444, resp. po jeho zmizení – byl pohřešován) v bitvě u Varny, v níž jeho vojska utrpěla drtivou porážku (jeho hlavu údajně sultán naložil do medu a roky po bitvě se jí chlubil návštěvám),se stal Jiskra jedním ze sedmi kapitánů spravujících Uhersko. V podstatě vládl Horním Uhrám (tedy přibližně dnešnímu Slovensku), přičemž za jeho hlavní sídla lze považovat zvolenský hrad a Košice. Po zvolení Jánose Hunyadyho místodržitelem Uherska (1446) došlo mezi oběma muži k sérii vojenských střetnutí, přerušované krátkými příměřími.\n\nRoku 1449 dvě míle severně od Košic porazil Jiskra uherské vojsko. Proto byl v lednu 1450 svolán do Budína sněm, na kterém uzavřely obě strany 31. března 1450 mír. Tato dohoda však dlouho nevydržela a 7. září 1451 uštědřil Hunyadymu drtivou porážku v bitvě u Lučence, po níž byl uzavřen nový mír. \n\nV roce 1453 Ladislav Pohrobek na popud svých rádců zbavil Jana Jiskru jeho dosavadního postavení. Jan Jiskra opustil Uhersko a většina jeho vojsk se přidala k bratříkům, jejichž velitel Petr Aksamit byl Jiskrovým spojencem v dřívějších bojích za obhajobu královských práv Ladislava.\n\nV roce 1454 byl povolán Ladislavem Pohrobkem nazpět do Uherska, aby potlačil hnutí bratříků, což se mu částečně podařilo. Po nástupu Matyáše Korvína na uherský trůn (1458) odešel do Polska, kde pomáhal uzavřít mír mezi polským králem Kazimírem IV. Jagellonským a Řádem německých rytířů a nabízel Kazimírovi pomoc v boji o uherský trůn, kterou však panovník nepřijal. \n\nZačal tedy usilovat o smír s Matyášem Korvínem (1460), aby před ním ochránil své slovenské državy. V dubnu 1462, po uzavření dohody mezi Korvínem a císařem Fridrichem III., přijal Korvín Jiskru do svých služeb, povýšil jej na uherského barona a daroval mu hrad Solymos s majetky v Aradské stolici a hrad Lippa v Temešvárské stolici. Poté se Jiskra účastnil bojů s Turky a jejich spojencem, valašským vojvodou Štefanem Velikým. V lednu 1467 vedl ve jménu Matyáše Korvína jednání o míru s tureckým sultánem Mehmedem II.\n\nNa Slovensku strávil s přestávkami 22 let. Jako úspěšný vojevůdce měl porozumění i pro potřeby svých vojáků. Po odchodu do Uher nezůstal husitou, jak se někdy mylně uvádí, stal se naopak katolíkem a udržoval přátelské vztahy s protihusitsky orientovanými českými šlechtici vedenými Oldřichem z Rožmberka. Aeneas Silvius Piccolomini, pozdější papež Pius II., jej zařadil do svých životopisů proslulých mužů oné doby (\"De viris illustribus\").\n\nDatum, místo i příčina jeho smrti jsou zatím neznámé. Naposled byl jako živý vzpomínán v majetkové listině z 22. října 1468. Královská listina z 6. února 1471 již o něm mluví jako o zemřelém.\n\nV roce 1917 byl nově vzniklý první jezdecký pluk československých legií na Rusi nazván jménem Jana Jiskry z Brandýsa.\n\n\n"}
{"id": "83394", "url": "https://cs.wikipedia.org/wiki?curid=83394", "title": "Orientální tanec", "text": "Orientální tanec\n\nOrientální tanec je tanec původem ze Středního východu. V současné době je ve světě velmi rozšířen a těší se velké popularitě. V České republice se také nazývá břišní tanec, v Americe ho nazývají \"bellydance\", ve Francii \"dance du ventre\", v Řecku \"cifte telli\" a v Egyptě zase \"Raqs Sharqi\".\n\nExistuje několik druhů orientálního tance. Tyto styly se liší hudbou, na kterou se tančí, kostýmy i jednotlivými tanečními prvky. Některé styly se také tančí pouze při určitých příležitostech.\n\nV orientálním tanci se střídá několik základních figur, které se pak různě kombinují. V tanci na sebe plynně navazují, aby tanec nevypadal jako cvičení aerobiku. Celkový vzhled tance se může u různých stylů dosti lišit. Jednou je spíše vlnivý a pomalý, jindy rychlý a třesavý. U orientálního tance je velmi významná osobnost tanečnice, jež se v tanci odráží. Důležitý je také výraz a mimika, která tanci dodává na svěžesti, energičnosti a je jeho nedílnou součástí. Na tanečnici by mělo být vidět, že ji tanec baví, má z něj radost a všechny pohyby jsou pro ni přirozené.\n\nPro začátečnice bývá často obtížné provést některé prvky, protože tělo je ještě ztuhlé a nepoddajné. Po cca 3-4 měsících se ale svaly začínají postupně protahovat a uvolňovat a tanečnice si už nepřipadají tolik neohrabané. Největší satisfakcí je pak radost z improvizovaného tance, kdy si žena tančí podle své momentální nálady a pocitů.\n\n\nOrientální tanec je určen pro všechny ženy (o mužském orientálním tanci viz níže) bez rozdílu věku, váhové kategorie či úrovně pohybového nadání. Tanec je vhodný dokonce i pro těhotné, jen je potřeba vyhnout se některým, zejména shimmy, prvkům. Ženy s vážnými zdravotními problémy s páteří, klouby nebo komplikovaným těhotenstvím by měly před první návštěvou kurzu raději konzultovat lékaře. Před i po tanci je také dobré se pořádně protáhnout a rozehřát/zklidnit tělo.\n\nOrientální tanec přináší pozitivní účinky jak na fyzickou kondici, tak na psychiku. Tady je třeba zdůraznit správné provádění prvků. Například špatný postoj u tance může způsobit bolesti bederní páteře.\n\nNázory na původ břišního tance se často velmi liší, obecně lze však říci, že se jeho kořeny nacházejí na Středním východě. Původně se jednalo o tanec plodnosti či tanec rodiček, kdy se těhotná žena připravovala na porod pomocí určitých pohybů. Při samotném porodu tančily spíše ženy okolo ní, skrze tanec jí předávaly ženskou energii a snímaly z ní bolest. Orientální tanec se učily dívky již od velmi útlého věku, aby si posílily svaly na budoucí porod.\n\nNěkteré prameny uvádějí, že tento tanec rodiček má svůj původ v Africe. Jisté ovšem je, že tanec vznikl před tisíci lety před naším letopočtem a že zvláštní důraz se při tomto tanci klade na břicho jako symbol plodnosti. \n\nSlova raqs sharqi znamenají v arabštině tanec východu. Jedná se o styl kabaretní, který má kolébku v Egyptě. U tohoto druhu tance je velmi důležité splynout s hudbou a dávat najevo pocity, které v tanečnici vyvolává. Nejoblíbenější raqs sharqi tanečnice jsou ty, které umí skrze mimiku nejlépe vyjádřit své emoce, a to i přesto, že jejich pohyby jsou jinak jednoduché. \n\nPodobu současného egyptského tance ovlivnily Samia Gamal, Tahiya Karioka a Naima Akef – tanečnice a herečky za zlaté éry egyptské kinematografie. Mezi lety 1960-1980 se objevily nové taneční hvězdy – Sohair Zaki, Fifi Abdou, and Nagwa Fouad, které jsou populární i dnes. \n\nPřestože základní pohyby zůstávají u raqs sharqi stejné, tanec se postupně vyvíjí. Dnes se můžeme u raqs sharqi setkat i s baletními prvky, které do tohoto stylu tance vnesl Mahmoud Reda. Při vstupu na scénu používají tanečnice často závoj, který po chvíli odhazují. Součástí představení bývá i bubnové sólo, kdy tanečnice tančí pouze za doprovodu bubínků. Nejdůležitějšími prvky jsou různé shimmi, akcenty a mimika. Tato část je velmi svižná, zábavná a u publika mívá bouřlivý ohlas. Celkové představení trvá oproti jiným stylům poměrně dlouho. Původně mívaly jednotlivé skladby i 30 minut.\n\nKostým na raqs sharqi je barevný a velmi bohatě zdobený. Jeho součástí je podprsenka, dlouhá sukně s rozparky nebo bez a zdobený pás na boky. Nejrůznější třásně, penízky či korálkové řetízky dávají vyniknout shimmi pohybům a akcentům. Tanečnice často nosí boty na podpatku.\n\nBaladi je folklórní, zemitý tanec v 4/4 rytmu. Styl baladi je velmi podobný saidi, i co se týče druhu hudby. Je hravý a živý, ale netančí se s hůlkou.\n\nKostým tvoří pouze beledi šaty, které bývají vyrobeny z přírodních materiálů, což jim dodává folklórní vzhled. Mohou být ale i z lesklých a třpytivých materiálů. Takové šaty jsou pak vhodnější pro různá kabaretní vystoupení. \n\nStyl saidi pochází z jihovýchodní části Egypta z oblasti zvané Saidi. Saidi je tanec velmi živý, hravý, až laškovný, ve 4/4 rytmu. Zároveň je to styl zemitý, a proto se používají různé poskoky. Tančí se s jednou nebo dvěma holemi, původně vyráběnými z bambusu. \n\nRozlišujeme dva druhy saidi: \"Raks Assaya\" a \"Tahtib\". Tahtib tančí dva muži napodobující umění boje se zbraní. Raks Assaya mohou tančit jak muži, tak ženy. Ženy mívají hole na jednom konci zahnuté a využívá se různých náročných prvků, jako je točení v ruce či točení celého těla s holí položenou na hlavě. V jedné ruce se hůl drží na jejím nezahnutém konci. Saidi je ale možné tančit i bez hole.\n\nŽenská forma saidi je jemnější a hravější, částečně imitující Tahtib, což se projevuje i v jemném bouchání holí o zem.\n\nNa saidi nosí tanečnice dlouhé beledi šaty, které mohou být doplněné o šátek přes boky či šátek na hlavu. Tančí se bosky nebo v měkkých piškotech.\n\nJe taneční a hudební styl z oblasti Perského zálivu. Khaleegy užívá specifických rytmů souhrnně označovaných jako saudi (nezaměňovat se saidi). Jedná se o 2/4 rytmus. \n\nKhaleegy je rychlý skupinový tanec, který tančí pouze ženy pro ženy. Někdy se mu také říká tanec vlasů, protože právě vlasy hrají u tohoto stylu velkou roli. Nosí se rozpuštěné a při tanci se s nimi různě pohazuje ze strany na stranu, nebo se hlavou opisují kroužky a osmičky.\n\nKostým na khaleegy se nazývá \"Thobe Al Nashaar\" a je to vlastně dlouhá volná tunika. Ta se při tanci různě přidržuje a nadzvedává, volnými rukávy se taktéž zakrývá hlava. Pozornost je zaměřena na nohy, paže a vlasy. \n\n\n\nDo kurzů břišního tance je vhodné nosit něco pohodlného, v čem se cítí žena dobře. Vhodné je upnuté tričko (nemusí končit těsně pod prsy), abyste mohly kontrolovat správné pohyby trupu a břicha. Dále volná sukně či pohodlné kalhoty, kterým některé lektorky dávají přednost. Mohou tak neustále kontrolovat, zda mají jejich žačky správný postoj, který je při tanci velmi důležitý. Na nohy postačí baletní piškotky či tlusté ponožky (pozor, mohou klouzat).\n\nPo několika hodinách ženy často zatouží po penízkovém šátku. Ten ale není nutný, postačí i jakýkoliv jiný šátek s delšími střapci. Šátky napomáhají při učení některých prvků, např. shimmi rameny i pánví nebo hip lifty a hip dropy.\n\nProfesionální tanečnice nosí na vystoupení kostýmy, které se styl od stylu liší. Nejčastěji je jejich součástí zdobená podprsenka, sukně a zdobený pás přes boky. Jako doplňky slouží různé závoje přes obličej, rukavičky, čelenky, šátky na hlavu nebo široké rukávy na paže. Některé styly mají kostým sestaven pouze z dlouhý šatů. Nedílnou součástí kostýmu jsou šperky – výrazné náušnice a náhrdelníky, nákotníčky a náramky. Kostýmy jsou často velmi pestré a zdobené penízky, korálky, flitry nebo výšivkou.\n\nVíce o kostýmech najdete pod jednotlivými styly tance.\n\nPřestože bývá orientální tanec považován za výsostně ženskou záležitost, můžeme se po celém světě setkat i s mužskými tanečníky. Mezi ženským a mužským orientálním tancem je ale několik rozdílů. Už jen fyzické odlišnosti způsobují, že stejné prvky vypadají u ženy a u muže jinak. Mužský styl zahrnuje také propracovanější krokové variace. Z hlediska historie bylo úkolem mužských tanečníků chránit ženy. V jejich stylu tance je tedy často vidět odhodlání, síla a bojovnost. Mužským tanečníkům se proto doporučuje dodržovat několik pravidel, např. netancovat tolik na špičkách, dělat ostré a výrazné pohyby tam, kde by žena udělala jemné a pomalé, netančit zády k publiku, atd. Pravdou ale je, že výše uvedené body jsou spíše doporučení než striktní pravidla a někteří tanečníci si vytvořili svůj vlastní osobitý styl, který uvedené body vůbec nerespektuje.\n\n"}
{"id": "83400", "url": "https://cs.wikipedia.org/wiki?curid=83400", "title": "Mošovce", "text": "Mošovce\n\nMošovce jsou obec na Slovensku v okrese Turčianske Teplice.\n\nMošovce patří k největším turčanským obcím. Jejich bohatou historii dokládá nejen množství zachovaných pamětihodností, nýbrž i fakt, že své dějiny píší již více než 770 let. První písemnou zmínkou o obci Mošovce je donační listina krále Ondřeje II. z roku 1233.\n\nPůvodně byly Mošovce složené ze dvou sídel: První, \"Machyuch\", se rozkládalo na místě dnešního Starého radu a druhé, \"Terra Moys\", které dalo městečku i své dnešní jméno, stálo tam, kde dnešní Vidrmoch. Právě z tohoto druhého názvu znamenajícího \"Země Mojšova\" se dnes odvozuje, že obec v dávných časech patřila jistému Mojšovi, což by mohlo být zkrácenou podobou složeného slovanského jména \"Mojtěch\", podobného typu jako \"Vojtěch\" nebo \"Mojmír\". Historicky se pak název vyskytoval v mnoha variantách, od \"Mossovych\", \"Mosocz\", \"Mossowecz\", \"villa regia Mayos alio nomine Mossovych\", \"oppidioum Mayus sue Mosocz\", \"Mosocz olim Mayus\" až po dnešní Mošovce.\n\nOsobitou prastarou součástí Mošovců je i bývalá osada Chornukov, jejíž jméno se zachovalo v dnešní podobě Čerňakov. Další částí obce je osada Mazan.\n\nMošovce se rozvíjely nejprve jako královská osada se svobodnou advokací, od poloviny 14. století jako výsadní městečko podřízené královskému hradu Blatnica. Roku 1527 se dostaly do rukou rodu Révayů, který téměř 400 let potlačoval mošovská městská práva.\n\nV minulosti byly Mošovce významným řemeslnickým střediskem Turce. Řemeslná výroba dosáhla velkého rozmachu: v městečku působilo kolem 15 cechů, nejdéle se pak udržel cech obuvníků a nejslavnější cech kožešníků. Dnešní Mošovce je možno charakterizovat jako významnou rekreační oblast s množstvím pozoruhodností.\n\nMošovce mají skutečně jedinečné okolí. Komplex historických alejí a zeleně vytváří esteticky působivou mozaikovitě rozčleněnou krajinu, citlivě navazující na lesní komplexy Velké Fatry s vrcholy \"Tlstá\", \"Ostrá\" a \"Drienok\". Toto pohoří patří k turisticky nejpřitažlivějším pohořím na Slovensku. Vápence a dolomity fantastických tvarů, nepopsatelné krásy Gaderské, Blatnické a jiných dolin přitahují obdivovatele přírodních krás ze široka daleka.\n\nMošovcemi protéká říčka \"Mošovka\", která se v obci dělí na dvě ramena: hlavní rameno a tzv. \"Horní Potok\", který v minulosti sloužil na pohon mlýnského kola.\n\nNa severním okraji obce, při části Čerňakov, se nachází soustava mošovských rybníků napájených potokem Čierna Voda, kdysi patřících pod révayovské panství, dnes sloužících zejména k chovu pstruhů.\n\nZe stavebních památek si zaslouží pozornost zejména rokokově–klasicistní kaštel ze druhé poloviny 18. století s rozsáhlým anglickým parkem. Dalšími zajímavostmi obce jsou: památné místo rodného domu Jána Kollára, novogotický Kostel nejsvětější trojice postavený na místě starého kostela s cenným oltářem, evangelický kostel z roku 1784, novogotická kaple, secesní skleník a pavilon z roku 1800.\n\nPodle sčítání obyvatel z roku 2001 měla obec 1 380 obyvatel, co potvrzuje mírný pokles populace za posledních 7 let ve výši 4,7%. 98. 62% z nich byli Slováci, 0.72% Češi a 0.14% Maďaři. Náboženské složení bylo z 54.78% evangelické, 30.36% římskokatolické a 12.97% obyvatel nemělo žádnou náboženskou příslušnost.\n\nZ Mošovců pochází mnoho významných osobností, z nichž nejznámější jsou hudební skladatel Frico Kafenda (1883–1963), spisovatelka Anna Lacková-Zora (1899–1988), literární kritik, historik a básník Štefan Krčméry (1892–1955), barokní dramatik Júr Tesák Mošovský, nebo zakladatel dobrovolného požárního sboru na Slovensku – Miloslav Schmidt.\n\nNejvýznamnějším z rodáků je velký básník Slovanů, filosof a evangelický kazatel Ján Kollár (1793–1852), který svou básnickou skladbou \"Slávy dcera\" nesmrtelně vstoupil nejméně do dvou národních literatur, české a slovenské. Slávy dcera působila na tehdejší i pozdější pokolení národovců a vlastenců jako východisko i motiv zároveň. V originálu i v překladech pronikla i do širšího slovanského a neslovanského světa a navěky proslavila svého tvůrce.\n\nKromě toho se v obci narodily, resp. tu působily i následující osobnosti:\n\nV obci se nachází také \"Sdružená střední škola zemědělská a rybařská\", patřící k mála svého druhu v Evropě. Tradiční \"Mošovský michalský jarmok\", který se koná vždy začátkem října, je jednou z největších podobných událostí na Slovensku. Při novoročním ohňostroji a klasickém stavění májí za zmínku stojí i hasičský ples pořádaný při příležitosti oslav masopustu spojených s pochodem masek. V minulosti, až do začátku 90. let minulého staletí, se v obci každoročně konal i půlmaraton s názvem \"Běh SNP\". Kromě toho se v Mošovcích koncem srpna již od roku 1977 pořádá \"Volejbalový turnaj o pohár ŠRZ Drienok\" – největší amatérský vojelbalový turnaj na Slovensku s účastí kolem 90 týmů. Ve stejném období se také uskutečňuje slavnostní kladení věnců k památníku Slovenského národního povstání.\n\nObec Mošovce uzavřela družební spolupráci s následujícími obcemi:\n\nAž do začátku 90. let v obci působila továrna na zpracování kožešin a navazující kožešnický průmysl. Později sa obyvatelstvo přeorientovalo na poskytování služeb souvisejících s cestovním ruchem (využívají se termální prameny a okolní příroda), potravinářský průmysl (pekařské zařízení), oblast stavebnictví (výroba betonových prefabrikátů, montovaných domů i tradiční stavebnictví) a rybářství (mošovské rybníky). Význam si dosud stále udržuje i zemědělství, na důležitosti nabývá lesnictví.\n\nJe ale nutno zdůraznit, že funkce obce je stejně převážně residenční a většina ekonomicky aktivního obyvatelství dojíždí za prací do nedalekých Turčianských Teplic nebo Martina.\n\n\n\n"}
{"id": "83401", "url": "https://cs.wikipedia.org/wiki?curid=83401", "title": "Chrudimka", "text": "Chrudimka\n\nChrudimka je řeka s délkou vodního toku 106 km a plochou povodí 867 km², pramení nad obcí Kameničky v krajinné oblasti Železných hor a ústí v Pardubicích v levostranném přítoku do evropské řeky Labe ve Východolabské tabuli, v rámci administrativně správním protéká okresy Chrudim a Pardubice, náležejícími do Pardubického kraje na území České republiky.\n\nRozsáhlé prameniště s několika vodními prameny řeky se nachází v geomorfologickém okrsku Kameničská vrchovina s rozvodnicí na vyvýšeninách železnohorského hřbetu s vrcholy Pešava (697 m), Dědovský kopec (676 m) a U oběšeného (737 m), nejvyššího v Železných horách a s nejvyšším bodem prameniště v dílčím povodí Chrudimky. Severozápadně od vrcholu leží hlavní pramenná zdrojnice řeky a v nadmořské výšce zhruba 705 m její nejvýše položený Filipovský pramen na okraji lesní lokality Humperky nad vesničkou Filipov, podle které byl pojmenován. Filipovský pramen podzemní vody vyvěrá na katastrálním území obce Krouna.\n\nPrameniště je součástí chráněného území přirozené akumulace vody v Chráněné krajinné oblasti Žďárské vrchy, protékané řekou v horním toku od Flipovského pramene do Trhové Kamenice. Ve středním toku, od Trhové Kamenice až po přehradní hráz vodní nádrže Práčov, teče Chráněnou krajinnou oblastí Železné hory, dále až do Chrudimi na území Národního geoparku Železné hory s mnoha významnými geologickými lokalitami. Chrudimka v horním a středním toku tvoří hydrogeografickou osu Sečské vrchoviny, je jejím nejvýznamnějším vodním tokem s několika vodními díly, vodohospodářským a energetickým využitím.\n\nPodle kamenitého koryta v horním toku byla řeka nazývaná Kamenice a v souvislosti s prudkým ohybem v průběhu vodní nádrže Seč ve středním toku také Ohebka. V průběhu 17. století se ustálilo pojmenování řeky podle města Chrudim, kterým protéká v dolním toku, v oblasti Chrudimské tabule. Za soutokem s řekou Novohradkou vtéká do Pardubické kotliny a ve městě Pardubice v nadmořské výšce 216 m ústí do řeky Labe. \n\nChrudimka je označena číslem hydrologického pořadí 1-03-03, odvodňuje severní část Českomoravské vrchoviny a malou oblast Východočeské tabule, celková plocha povodí činí 867,12 km² a z toho v geomorfologickém celku Železné hory tvoří 11,47 km² plochu dílčího povodí s prameništěm řeky, přibližně v rozsahu nadmořských výšek 614–737 m a v průběhu vodního toku v rozsahu nadmořských výšek 618–705 m.\n\nV nejvyšších polohách se objevují prameny více zdrojnic v lesní lokalitě s názvem Humperky na katastrálním území obce Krouna, několik desítek metrů níže od rozsáhlých vlhkých luk na severozápadním úbočí vrcholu U oběšeného (737,4 m). Přibližně 750 m od vrcholu na severozápad (312°) se v nadmořské výšce 704,68 m u lesní cesty na okraji lesa objevuje na zemském povrchu voda pramenné zdrojnice, situačně v terénu nad sídelní lokalitou Filipov, podle které byl vývěr podzemní vody pojmenován Filipovským pramenem.\n\nPoměrně rozsáhlé prameniště Chrudimky lze vymezit obcemi (od severu) Dědová, Svratouch, Chlumětín, Kameničky a Jeníkov. Ve 20. století bylo území melioracemi značně odvodněno, toky zdrojnic v různé míře napřímeny a upraveny do lichoběžníkových koryt až po Chrudimkou průtočný rybník Groš v Kameničkách. Nejvýše položené zdrojnice řeky se nacházejí na svazích vyvýšenin nad Kameničkami, přibližně v oblasti ve tvaru trojúhelníku s vrcholy Pešava (697 m), Dědovský kopec (676 m) a U oběšeného (737 m).\n\nVydatnější zdrojnice se nacházejí také na katastrálním území obce Dědová v pramenné sníženině přírodní památky Bahna pod vyvýšeninou Na Bahnech (663 m). Menší vydatnost mají zdrojnice pod vyvýšeninou Na kopci (681 m), nejdelší svodnice je v průtoku vlhkými loukami vedena meliorační trubkou. Otevřené koryto s vodotečí se objevuje až u silnice Dědová – Kameničky a ve svahu pod Dědovou jsou do něho zaústěny další strouhy odvádějící vodu z vlhkých luk a lesního prostoru.\n\nNapřímená koryta zdrojnic jsou vedena svahem k Filipovu, k soutoku s bystřinou přivádějící vodu z lesní lokality Humperky s pramennou zdrojnicí. Za pramennou zdrojnici je obecně považována zdrojnice nejvodnatější, nejdelší a s pramenem v nejvyšší nadmořské výšce. Ještě před soutokem přibírá pramenná zdrojnice pod lesní lokalitou Humperky vodu z levostranného přítoku méně vydatné vodoteče s pramenem v osadě Paseky (část obce Chlumětín). Pramen nazvaný Na Pasekách je sveden trubkou do malého rybníčku v nadmořské výšce 704 m a nachází se zhruba 540 m na jihozápad od Filipovského pramene.\nSoutokem bystřin mezi Filipovem a Kameničkami, zhruba 500 m nad monitorovací stanicí povrchových vod (PLA 338) Českého hydrometeorologického ústavu v říčním km 104,2 v profilu Chrudimky, vzniká průtokem vydatnější potok. V průtoku Kameničkami přibírá vodu z dalších zdrojnic řeky. Z pravostranného přítoku – Jeníkovského potoku s pramenem pod vrcholem Pešavy (697 m) a levostranného přítoku bezejmenné vodoteče, odvádějící vodu z mokřadů a vlhkých luk v přírodní rezervaci Volákův kopec.\n\nV jihozápadní části Kameniček na Chrudimce vybudován rybník Groš, výtok řeky na přelivu rybníku je dle vrstevnicové mapy v nadmořské výšce asi 618 m nejnižším bodem orografické rozvodnice, vztaženým k hladině řeky v dílčím povodí s prameništěm. Nejvyšším bodem prameniště a orografické rozvodnice je vrchol U oběšeného (737,4 m) na katastrálním území obce Svratouch, nedaleko rozhraní Sečské vrchoviny a Žďárských vrchů.\n\nVrcholovou částí U oběšeného prochází hlavní rozvodnice mezi evropskými řekami Labe a Dunaj. Současně tvoří vrchol rozhraní mezi orografickými rozvodnicemi dílčího povodí Chrudimky, řeky Krounky a Chlumětínského potoku v povodí evropské řeky Labe a potoku Brodek v dílčím povodí řeky Svratky a evropské řeky Dunaj.\n\nDílčí povodí Chrudimky od vrcholu U oběšeného po ústí do řeky Labe je přibližně o 750 m delší, než vlastní délka vodního toku od Filipovského pramene (105,97 km). Od roku 1978 je prameniště řeky v oblasti Kameniček součástí chráněné oblasti přirozené akumulace vod (CHOPAV) s názvem Žďárské vrchy, s více zdrojnicemi a jejich prameny. CHOPAV je ve smyslu nařízení vlády ČSR č. 40/1978 Sb. vymezeno shodně s Chráněnou krajinnou oblastí Žďárské vrchy.\n\nNejnižší bod dílčího povodí Chrudimky je situovaný mimo hlavní koryto řeky na rozhraní s povodím Chlumětínského potoku v lokalitě V ohradách, přibližně v nadmořské výšce 614 m dle vrstevnicové mapy. V lokalitě V ohradách je do vodoteče z odtoku pod hrází rybníku Groš zaústěna levostranná svodnice odvádějící vodu z mokřadů.\n\nChlumětínský potok, uváděný jako zdrojnice Chrudimky, pramení v nadmořské výšce kolem 700 m jihozápadně od vrcholu U oběšeného. Na jihozápadním okraji Kameniček je zaústěn strouhou do rybníku Groš (dle základní mapy Česka). Průtok k rybníku Groš je však výrazně ovlivněn výškou hladiny nedalekého rybníku Krejcar, napájeného vodou Chlumětínského potoku. Vydatnější je průtok potoku do rybníku Krejcar a také do obtokového koryta vedeného lesní lokalitou Ohrady se zaústěním do Krejcarského potoku. Od soutoku s Krejcarským potokem je dle evidence rozvodnic Českého hydrometeorologického ústavu uváděno dílčí povodí Chlumětínského potoku. Recipient neboli příjemce vody je v dílčím povodí Chlumětínský potok s vydatnějším průtokem a je tak prvním větším levostranným přítokem Chrudimky v prostoru luční nivy s mokřady pod Kameničkami (dále viz Větší přítoky).\n\nOd Filipovského pramene je ústí Chrudimky do řeky Labe vzdálené přibližně 38 km severo-severozápadním směrem (334°). Hydrogeografická osa Chrudimky se v průběhu toku v různých směrech mění, také v důsledku rozdílných vlastností hornin tvořících geologické podloží míst, kterými řeka protéká, z hlediska hydrologie jsou to tři územně vymezené oblasti, tzv. hydrogeologické rajóny s názvy:\nVodní tok dlouhý 105,97 km nemá spádovou křivku ideálně vyrovnanou, v průběhu toku Chrudimky se střídají obecně úseky s různou rychlostí proudění vody a s různou intenzitou erozní schopnosti v souvislosti s geologickým podložím, značně složitým v krajinné oblasti Železných hor, v průběhu horního a středního toku řeky. V průtoku Sečskou vrchovinou v pohoří Železných hor od Filipovského pramene po vodní nádrž Seč u Horní Vsi (součást města Seč) je hydrogeografická osa vodního toku orientována jihovýchod – severozápad, kromě malých změn v meandrech a dvou výrazných oblouků s korytem řeky vyhloubeném kolem vyvýšenin mezi Kameničkami, Hamry a Vítanovem. Od Trhové Kamenice do prostoru vodní nádrže Seč se koryto řeky mírně přibližuje k jihozápadnímu hřbetu Železných hor.\n\nV souvislosti se zdvižením zemské klínové kry geomorfologického celku v období kenozoika nad železnohorským tektonickým zlomem (Ždírec nad Doubravou – Týnec nad Labem) a jejího úklonu v linii jihozápad – severovýchod, mění řeka v průtoku vodní nádrží Seč prudce směr k severovýchodu (oblast s přírodní rezervací Oheb a skalním ostrohem se zříceninou hradu Oheb nad Chrudimkou).\n\nVodní tok od Sečské přehrady proráží horniny železnohorského plutonu v hlubokých říčních údolích. Řeka výraznou měrou ovlivnila reliéf zemského povrchu v oblasti Železných hor, v některých úsecích se objevuje příčný profil typu soutěsky (využit pro stavbu přehradní hráze Seč, pohledově výrazný například v přírodních rezervacích Krkanka a Strádovské Peklo). V hlubokém údolí pod Nasavrky se stáčí řeka k severu a u Slatiňan opouští krajinnou oblast Sečské vrchoviny (Železných hor).\n\nChrudimskou tabulí (Svitavskou pahorkatinou) od Slatiňan teče severním směrem a od Chrudimi směřuje k severovýchodu, k soutoku s Novohradkou pod Úhřetickou Lhotou. Původně byl vodní tok (dnes Chrudimka) na okraji Chrudimské tabule tzv. načepován jiným (dnes Novohradka) se silnou zpětnou erozivní činností (úkaz nazvaný pirátství říčního toku). V současnosti je Novohradka pravostranným a největším přítokem v celé délce toku Chrudimky, která od soutoku s Novohradkou směřuje k severozápadu. Pardubickou kotlinou protéká Chrudimka v krátkém úseku na katastrálním území města Pardubic, kde ústí do řeky Labe v geomorfologickém okrsku Východolabská niva.\n\nChrudimka protéká městy Hlinsko, Slatiňany, Chrudim a Pardubice. Z hlediska administrativně správního tvoří osa vodního toku, přibližně v úseku od říčního km 61,3 pod lokalitou Paseky po chatovou osadu Rackovice nad vodní nádrží Seč, rozhraní mezi Pardubickým krajem na pravém břehu (sídelní lokality města Seč v okrese Chrudim) a Krajem Vysočina na levém břehu (obce Rušinov, Klokočov a Jeřišno v okrese Havlíčkův Brod).\n\nNa vodním toku a podél jeho koryta byla vyhlášena chráněná území soustavy Natura 2000 na celkem čtyřech evropsky významných lokalitách, ve správě Agentury ochrany přírody a krajiny České republiky s názvy:\n\nPramení na Českomoravské vrchovině v pohoří Železných hor, pod nejvyšším vrcholem U oběšeného (737,4 m), jeho plochou vrcholovou částí prochází hlavní evropská rozvodnice, dělící úmoří Severního moře (Chrudimka) a úmoří Černého moře (Svratka). Na severozápadním úbočí kopce se nachází nejvýše položené prameniště Chrudimky. Za hlavní, z několika pramenů Chrudimky, je považována v turistické mapě a na informační tabuli vlastivědné stezky Krajem Chrudimky uváděná lesní studánka v polesí Stará obora, přesněji však Filipovský pramen, situovaný v nadmořské výšce 705 m na okraji lesní lokality Humperky nad Filipovem (od něho název pramene, výchozí místo vlastivědné stezky Krajem Chrudimky).\n\nV členitém terénu vrchoviny se často objevuje několik pramenišť, kromě lesní lokality Humperky jsou to vlhké louky na svahu pod vyvýšeninou Na Kopci (681 m), u silnice nedaleko obce Dědová a také lokality přírodní památky Bahna. Zdrojnice v podobě bystřin odvádějí vodu od pramenů do širokého a mělkého údolí ve směru sídelní lokality Filipov, s roztroušenou zástavbou na svazích několika vyvýšenin. K soutoku zdrojnic dochází v širokém úžlabí tvořeném úbočím vrcholu U oběšeného na jihovýchodě a protilehlými svahy vyvýšeniny Na Kopci na severozápadě, ze severu uzavřeném svahy Dědovského kopce (676 m) a svahové kupy Na Bahnech (663 m).\n\nŠirší prameniště s několika dalšími zdrojnicemi v rámci dílčího povodí Chrudimky se nachází v celé oblasti Kameniček a jejich okolí.\n\nV horním toku od Filipovského pramene protéká Chráněnou krajinnou oblastí Žďárské vrchy, mělkým a širokým úvalovým údolím se zamokřenými loukami náhorní plošiny Českomoravské vrchoviny. Od soutoku zdrojnic pod Filipovem v podmáčených loukách v podobě bystřiny nad monitorovací stanicí povrchových vod Českého hydrometeorologického ústavu (v říční km 104,2) a dále jako potok Kameničkami (původně osada Kamenice, jméno odvozeno od dřívějšího názvu řeky pojmenované podle kamenitého koryta). Kameničky nesou symbol pramene řeky v podobě modrého hrotu ve znaku a modrého pásu na vlajce obce (komunálních symbolech). V průtoku Kameničkami přibírá vodu z Jeníkovského potoka a svodnice z mokřadů přírodní rezervace Volákův kopec.\n\nNa jihozápadním okraji Kameniček rybník Groš, průtokem rybníku prodělává Chrudimka na pohled výraznou změnu, vodní tok je vydatnější a koryto širší. Pod rybníkem vtéká do lesního prostoru přerušovaného loukami s mnoha meandry v údolní nivě s místní lokalitou Lány (na vlastivědné stezce Krajem Chrudimky stanoviště č. 4 s názvem Luční niva Lány). V lese, převážně se smrky, se objevuje jedinečný ekotyp borovice lesní, zvané lánská (lesním prostorem na levém břehu řeky vedena naučná stezka Borovice lánská).  V průtoku tzv. lánským luhem přibírá vody z mokřadů, Chlumětínského potoku a jeho levostranného přítoku (dle ČHMÚ) také Krejcarského potoku, s prameništěm pod Vortovským vrchem (704 m).Na okraji lesní lokality podtéká most silnice III/3438 v úseku Hamry – Vortová a za ním, na počátku vzdutí vodní nádrže Hamry, tvoří její další levostranný přítok Vortovský potok, s prameništěm v sedle mezi vrchy Šindelný (806 m) a Otrok (717 m), cca 1 km jižně od Mariánské Hutě, lokality obce Herálec. Vortovský potok (i zmíněný Krejcarský), pramení v Devítiskalské vrchovině, geomorfologickém okrsku Žďárských vrchů. Prameniště Vortovského potoka je nejvýše položeným v povodí Chrudimky a Šindelný vrch jeho nejvyšším bodem.\n\nHamerská přehrada v říčním km 93,2 byla vybudována se sypanou hrází, původně realizovaná podobně jako u většiny rybníků. Vodní nádrž Hamry byla prvním vodním dílem provedeným na Chrudimce v letech 1907–1912 za účelem ochrany před povodněmi, způsobujícími v povodí řeky rozsáhlé škody na majetku i na lidských životech. Ve vodní nádrži přibírá Chrudimka vody levostranného přítoku, potoku Valčice. Přehradu opouští Chrudimka v podobě menší řeky a protéká obcí Hamry (původně osada s názvem Přerostlé, do 18. století s vodním hamrem na zpracování železa a na samotě Stupník ve směru toku řeky vodní stoupa na drcení rud a strusek železa). Vodní tok dále směřuje k samotě Hamřík, kde pomocí vodního kola poháněl tzv. kosařský hamr (výroba kos pro sečení). Od Hamříku směřuje řeka k městu Hlinsko.\nV části Blatno (město Hlinsko) ústí do řeky Blatenský potok, pravostranný přítok s prameništěm v sedle mezi vrchy Pešava (697 m) a Dědovský kopec (676 m). V průtoku Hlinskem je tok řeky značně regulován jezy a břehy koryta v centrální části města jsou vyzděné (Dvořákovo a Budovcovo nábřeží).\n\nPřirozený tok řeky s četnými meandry začíná opět až za obcí Vítanov. Od levostranného přítoku Slubice směřuje hydrogeografická osa Chrudimky k severozápadu, přibližně v linii jihozápadního hřbetu Železných hor. Koryto řeky od soutoku s potokem Slubice až k Trhové Kamenici tvoří rozhraní mezi geomorfologickými okrsky Sečské vrchoviny, levobřežní část náleží do Stružinecké pahorkatiny, pravobřežní do Kameničské vrchoviny.\n\nStružinecká pahorkatina je významná Dlouhým potokem, levostranným přítokem Chrudimky pod Veselým Kopcem. Dlouhý potok i Chrudimka byla využívána pro stavby se zařízením na vodní pohon, příkladem může být historická památka Králova pila (na vlastivědné stezce Krajem Chrudimky stanoviště č. 8) v lokalitě vesničky Milesimov, s historicky významnou vodní pilou, tzv. jednuškou a obilním mlýnem.\n\nMnohé objekty lidového stavitelství na vodní pohon byly soustředěny do muzea v přírodě na Veselém Kopci (na vlastivědné stezce Krajem Chrudimky stanoviště č. 9). Expozice je součástí Muzea v přírodě Vysočina (dříve Soubor lidových staveb Vysočina), venkovní areál tzv. skanzenu se rozkládá nad soutokem Chrudimky a Dlouhého potoka, přitékajícího ze Stružinecké pahorkatiny. K venkovní expozici náleží i železářský hamr s náhonem na levém břehu Chrudimky v sídelní lokalitě Svobodné Hamry (původně s názvem Hamr nad Kamenicí), dnes spolu s Veselým Kopcem části obce Vysočina.\n\nPo průtoku Svobodnými Hamry jsou při pravém břehu Chrudimky významné rybníky (na vlastivědné stezce Krajem Chrudimky stanoviště č. 12 s názvem Trhovokamenické rybníky) v lokalitách přírodních památek Mlýnský rybník a rybník Rohlík a Zadní rybník (rybník s názvem Velká Kamenice).\n\nV Trhové Kamenici, městysu založeném původně jako osada na brodu přes řeku s dřívějším názvem Kamenice (odtud část názvu) a s právy trhu (Trhová), protéká Chrudimka nejdříve v říční km 72,9 pod železobetonovým mostem se silnicí I/37 (úsek Trhová Kamenice – Údavy) a poté v říčním km 69,9 pod původním mostem přes Chrudimku z roku 1909 v trase Havlíčkovy ulice, kde opouští území CHKO Žďárské vrchy.\n\nPříroda v okolí Chrudimky, v oblasti Žďárských vrchů a Železných hor, byla inspirací pro mnohé malíře – krajináře, například v letech 1903–1907 pobýval český malíř – impresionista Antonín Slavíček (1870–1910) v Kameničkách (v obci busta, pamětní deska, malá galerie v objektu fary), tvořil zde také český malíř Herbert Masaryk (1870–1915), syn prvního československého prezidenta Tomáše Garrigue Masaryka a Charlotty Garrigue Masarykové a další tvůrci.\n\nHlinsko a okolí navštěvoval za účelem tvorby například František Kaván (1866–1941), pobýval ve Svobodných Hamrech (nad řekou Chrudimkou pamětní deska). Cesta Františka Kavána je název části turistické trasy Klubu českých turistů vedené podél Chrudimky z Hlinska do Trhové Kamenice (součást vlastivědné stezky Krajem Chrudimky).\n\nVe středním toku protéká Národním geoparkem Železné hory, v úseku Trhová Kamenice až přehradní hráz vodní nádrže Práčov také Chráněnou krajinnou oblastí Železné hory. Mezi Trhovou Kamenicí a Horním Bradlem, obcí známou sklářskou hutí rodiny Rücklů a pozdější výrobou vánočních ozdob, protéká v několika meandrech s většími oblouky hlubokým údolím Kameničské vrchoviny, geomorfologického okrsku s názvem odvozeným od malé vesničky Kameničky, ležící ve svahu nad pravým břehem řeky.\n\nNad levým břehem řeky strmé svahy lesní lokality s vrcholem Polom (649 m) a stejnojmennou přírodní rezervací, jednou z nejstarších v Česku (vyhlášeno 31. 12. 1933, tzv. Silvestrovským výnosem o prvních chráněných územích v bývalém Československu). Přírodní rezervace Polom se zbytky jedlobukového pralesa je zvláště chráněné území s původním lesním porostem (na vlastivědné stezce Krajem Chrudimky stanoviště č. 15 s názvem Polom). Rozsáhlá lesní lokalita patří k nejvýznamnějším v CHKO Železné hory, známá také prvonálezy v oblasti mykoflóry.\n\nOd Horního Bradla k Přemilovu protéká více sevřenějším hlubokým údolím podél hlavního hřebenu Železných hor. Nad pravým břehem je vedena modře značená turistická trasa, součást vlastivědné stezky Krajem Chrudimky, kopíruje v různých nadmořských výškách tok řeky Chrudimky až k vodní nádrži Seč. Při vtoku do přehradní nádrže nad pravým břehem skalní stěny a rekreační oblast v lokalitě Ústupky.\n\nV průtoku vodní nádrží se prudce stáčí k severovýchodu v důsledku změn v georeliéfu v období kenozoika. Vodní tok, dnes Chrudimka, tekl po náhorní plošině téměř paralelně s řekou Doubravou, oddělený od jejího koryta hlavním hřebenem Železných hor. Podle nálezu sedimentů v povodí Počáteckého a Zlatého potoka v Podhradské kotlině se předpokládá, že od Horní Vsi (sídelní lokalita součástí města Seč) pokračoval v dnešní ose Počáteckého potoka a byl pravostranným přítokem dnešní Doubravy pod Třemošnicí. Příčinou změn vodního toku byly tektonické pohyby zemských desek podél dnešního železnohorského zlomu, přičemž mohutná zemská kra byla vyzdvižena a ukloněna ve směru jihozápad – severovýchod, ve směru dnešního toku Chrudimky od vodní nádrže Seč.\n\nOd počátku čtvrtohor vytvořila řeka na linii Seč – Chrudim hluboká údolí, jejichž profil byl výhodně využit pro stavbu několika vodních nádrží. V roce 1924–1934 na Chrudimce vybudováno vodní dílo v oblasti Seče, v říčním km 50,7 vyzděná kameny 42 m vysoká přehradní hráz, na odtoku výpusti s malou vodní elektrárnou.\n\nVodní nádrž Seč má stálé nadržení v objemu 1,303 mil. m³ vody se zatopenou plochou 27,584 ha, je také významným zdrojem vody pro vodárenské využití v úpravnách vody Seč a Monako u Slatiňan. Nad pravým břehem vodní nádrže strmé svahy a skaliska, nad prudkým ohybem řeky se zátokou zvláště chráněné území přírodní rezervace Oheb s teplomilnými rostlinami, reliktním borem a také suťovými lesy s bučinou a javory, na strmém skalním ostrohu zřícenina hradu Oheb.\n\nPod hrází Sečské přehrady protéká Chrudimka v hlubokém zářezu rulami Sečské vrchoviny. Nad pravým břehem skalní útvary, též Markova skála, od ní po směru toku špičková vodní elektrárna (Francisova turbína) v lokalitě Na Bělidle, s vyrovnávací vodní nádrží Padrty (též Seč II), v říčním km 47,9 přehradní hráz, pod ní ve směru toku Padrťský Mlýn (od něho na levém břehu vedená vlastivědná stezka Krajem Chrudimky a část naučné stezky Historie vápenictví).\n\nPřed obcí Bojanov při pravém břehu rybník Trojan, za Bojanovem meandruje širokou údolní nivou s rybníky Bojanovský a Novomlýnský, mezi strmými svahy kopců Kameničské vrchoviny. Nad pravým břehem přírodní rezervace Vápenice s pozůstatky důlních štol, hnízdiště ohrožené populace netopýrů.\n\nV říčním km 41,7 most se silnicí II/337 (po mostě vedena vlastivědná stezka Krajem Chrudimky) a v říčním km 40,8 vybudován na řece jez u chatovou osady Mezisvětí. V říčním km 40,4 most s komunikací do Křižanovic na počátku vzdutí údolní vodní nádrže Křižanovice (též Křižanovice I). Nad pravým břehem vodní nádrže významná lokalita s pozůstatky keltského oppida (bývalé hradiště s archeologickým nalezištěm, Oppidum České Lhotice, též Keltská naučná stezka).\n\nPod vodní nádrží Křižanovice koryto řeky plné balvanů a peřejí, řeka se ostře zařezává do nasavrckého žulového masivu a vytváří hluboká říční údolí typu soutěsky se skálami a suťovými poli v přírodní rezervaci Krkanka. Na pravostranném bezejmenném přítoku (ústí v nadmořské výšce 365 m) tzv. Hradišťský vodopád (cca 3 m vysoký). O zhruba 135 m výše, nad strmým pravým břehem v nadmořské výšce kolem 500 m leží město Nasavrky (pracoviště správy CHKO Železné hory).\n\nS přírodní rezervací Krkanka opouští Chrudimka oblast Kameničské vrchoviny a pokračuje ve Skutečské pahorkatině kaňonovitým údolím s přírodní rezervací Strádovské Peklo. V říčním km 31,8 most pro pěší turisty, nad ním vpravo zřícenina hradu Strádov na skalnatém ostrohu, ohraničeném údolím řeky a roklí Libáňského potoka.\n\nV říčním km 31,3 před mostem pro pěší začátek vzdutí vyrovnávací vodní nádrže Práčov (též Křižanovice II). Na levém břehu nad ní vesnice Práčov (část obce Svídnice) s dominantou v krajině, vodárenskou věží. Pod sypanou hrází přehrady se širokým přelivem opouští řeka CHKO Železné hory a mírně meandruje údolím kolem obce Svídnice. Pod samotou Brusy se na pravém břehu Chrudimky nachází technická památka Lukavická štola (na vlastivědné stezce Krajem Chrudimky stanoviště č. 28).\n\nPřed Škrovádem (část Slatiňan) protéká chatovou oblastí Borek s mnoha bývalými pískovcovými lomy na obou březích řeky a vodním mlýnem Skály se stejnojmenným rybníkem. Před mostem pro pěší v říčním km 26,9 km opouští řeka Skutečskou pahorkatinu a v krátkém úseku se navrací do Kameničské vrchoviny (kromě části pod lokalitou Na Blehově stráni). V říčním km 24,4 ve Slatiňanech řeka opouští oblast Sečské vrchoviny (Železných hor) a vtéká do nížinné krajiny Chrudimské tabule.\n\nDolní tok v Chrudimské tabuli a v Pardubické kotlině je vzhledem k urbanizaci krajiny značně regulován. Před jezem v říčním km 23,6 vtéká na katastrální území města Chrudim, od kterého bylo odvozeno zeměpisné jméno (hydronymum) řeky. Na průtok městem Chrudimí je navázána soustava bývalých mlýnských náhonů, v říčním km 20 vybudován jez, od něho dvě koryta vytvářející ostrovy, při pravém rameni ve směru toku přírodní rezervace Ptačí ostrovy (významné hnízdiště ptáků, kolonie havranů, též park s názvem Střelnice, vybudován původně jako neveřejný v roce 1822).\n\nZa Chrudimí řeka v širokém a mělkém údolí mezi obcemi Tuněchody a Úhřetická Lhota. Pod Úhřetickou Lhotou se do Chrudimky vlévá řeka Novohradka, podobně jako Chrudimka v dolní části toku značně meandruje. Lokalita je příkladem tzv. říčního pirátství vodních toků; původně řeka Novohradka protékala oblastí jako silně erozivní vodní tok dříve, než řeka přitékající od jihozápadu (dnes Chrudimka) prorazila koryto v křídové tabuli. Novohradka následně tzv. načepovala vodu Chrudimky a odvedla ji svým korytem do řeky Labe. V současnosti je však Novohradka považována za pravostranný přítok Chrudimky.\n\nZa soutokem s Novohradkou vtéká do Pardubické kotliny v místě, kde je koryto řeky propojené úzkou strouhou, tzv. Ohrádeckou svodnicí se Zminkou, ze které je při velkém průtoku odváděna voda do Chrudimky. Od zaústění strouhy protéká řeka katastrálním územím města Pardubice. V lokalitě Štětín do Chrudimky ústí levostranný přítok zvaný Náhon od Tuněchod a u Mnětic v říčním km 7,2 vybudován jez s náhonem pro malou vodní elektrárnu. Pod Mněticemi tok Chrudimky napřímen; pozůstatkem je značný počet slepých ramen pod přírodní rezervací Nemošická stráň, ale i Matiční jezero v Pardubicích.\n\nZhruba 70 m před silničním mostem v říčním km 0,6 ústí do Chrudimky pravostranný přítok z uměle vybudovaného kanálu Halda, přivádějící vodu z Loučné do zaniklé pardubické rybniční soustavy, pozůstatkem jsou na turistické mapě uváděné vodní plochy Čičák a Velké jezero. Odtoky z rybníků jsou pomocí vodního kanálu svedeny do Chrudimky. Rychlost toku Chrudimky v Pardubické kotlině je značně ovlivněna malým spádem i četnými jezy a také vzdutím hladiny Labe, do kterého se vlévá v nadmořské výšce 215,51 m jako levostranný přítok v říčním km 966,66 nad pardubickým zdymadlem s plavební komorou a malou vodní elektrárnou.\n\nCelkově největším přítokem Chrudimky je řeka Novohradka, jejíž délka činí 49,2 km. Ostatní její přítoky jsou již mnohem menší. Průměrná hustota říční sítě Chrudimky činí 1,25 km/km². Celkově se v jejím povodí nachází 999 vodních toků v délce do jednoho kilometru a 271 vodních toků v délce 1 až 10 km. Potoky dlouhé 10 až 20 km jsou v povodí celkem tři. Další tři vodoteče mají délku mezi 20 až 40 km. V délce 40 až 60 km se v povodí řeky nalézá jeden vodní tok.\n\n\nChrudimka je příkladem pirátství vodních toků, kdy jeden silně erodující tok načepuje tok druhý. V případě Chrudimky se tak stalo počátkem čtvrtohor v prostoru pod nynější Sečí. Úklon Železných hor k severovýchodu, probíhající od třetihor vytvořil nejen výrazný zlomový svah nad Čáslavskou kotlinou, ale umožnil potoku tekoucímu údolím ke Slatiňanům v tomto místě načepovat původní tok řeky. Ta tekla od jihu na severozápad údolím nynějšího Počáteckého potoka, tzv. Kraskovským permokarbonem, dále Peklem a Hedvičiným údolím jako Zlatý potok, současný pravostranný přítok Doubravy a vlévala se do Labe u Záboří nad Labem. V místě náčepního lokte tak vznikl ohyb, podle něhož byl později pojmenován i hrad Oheb, který byl vystavěn na vysokém ostrohu na pravém břehu. Později byla v tomto místě vybudována klenutá zděná hráz Sečské přehrady, po jejíž koruně vede silnice 343 ze Seče do Horního Bradla. Přímo nad tunelem, kterým silnice ústí na hráz, se nachází zřícenina hradu Vildštejn.\n\nPrůměrný roční průtok vody u ústí činí 6,02 m³/s.\n\nPrůměrné dlouhodobé měsíční průtoky Chrudimky (m³/s) ve stanici Nemošice:\n\nPrůměrné měsíční průtoky Chrudimky (m³/s) ve stanici Nemošice v roce 2014:\n\nVybrané hlásné profily:\n\n\n\n\n"}
{"id": "83406", "url": "https://cs.wikipedia.org/wiki?curid=83406", "title": "Halti", "text": "Halti\n\nHalti (též \"Hálditšohkka\" nebo \"Haltitunturi\") je hora na hranici Finska a Norska ve Skandinávském pohoří, na které se nachází nejvyšší vrcholek Finska (1324 m n. m.), nejvyšší z finských tisícovek.\n\nHlavní vrchol hory Halti leží v Norsku, asi 1,2 km od finské hranice, na pomezí katastrů obcí Kåfjord a Nordreisa v nadmořské výšce 1361 m n. m. a je známý jako . Vedlejší vrchol několik desítek metrů od finské hranice dosahuje výšky 1328 m n. m. a prominence 38 metrů od sedla s hlavním vrcholem. Pod tímto vedlejším vrcholem u hraničního kamene 303B se nachází nejvyšší místo Finska, dosahující 1324 m n. m. Tento vrchol leží v katastru obce Enontekiö v Laponsku, na souřadnicích \n\nNejvyšší hora s vrcholem na území Finska je necelé 4 km vzdálená Ritničohkka, vysoká 1316 m n. m.\n\nVrchol Halti je přístupný z finské i z norské strany. Z norské strany je kratší, v letních měsících lze dojet autem asi 5 km pod vrchol (vzdušnou čarou) a odtud nastoupat severozápadním svahem asi 600 výškových metrů.\n\nKlasická cesta z finské strany začíná ve vesnici Kilpisjärvi pod horou Saana a je mnohem delší - zpáteční cesta měří kolem 100 km a trvá pět až šest dnů. Po cestě jsou chatky na přespání, tzv. . Obvyklá doba pro výstup je přelom července a srpna.\n\n"}
{"id": "83417", "url": "https://cs.wikipedia.org/wiki?curid=83417", "title": "Volby 2006", "text": "Volby 2006\n\nV roce 2006 se konaly tyto volby:\n\n\n\n\n\n\n\n\n\n\n\n\n\n\n"}
{"id": "83418", "url": "https://cs.wikipedia.org/wiki?curid=83418", "title": "Bruggy", "text": "Bruggy\n\nBruggy (nizozemsky \"Brugge\", francouzsky \"Bruges\") se nacházejí na severozápadě Belgie přibližně 90 km od Bruselu. Jsou správním a historickým centrem provincie Západní Flandry. Město má rozlohu 138,4 km² a počet obyvatel se pohybuje kolem 117 tisíc; hustota zalidnění tedy činí 847 obyvatel na km².\n\nBruggy bývají často označovány jako „Benátky severu“, jelikož jsou protkány sítí kanálů, tvořených řekou Reie. Plavba čluny po městských kanálech je oblíbenou turistickou atrakcí. Kanály rovněž spojují Bruggy s jinými městy, jako např. Gent, Ostende a Zeebrugge.\n\nHistorické centrum Brugg bylo roku 2000 zapsáno do Seznamu světového dědictví UNESCO. Jeho podoba se za poslední staletí příliš nezměnila, a proto si uchovalo svůj středověký ráz a architekturu. Nachází se v něm velké množství gotických staveb. Roku 2002 byly Bruggy spolu se španělským městem Salamanca vybrány jako Evropské hlavní město kultury.\n\nJiž před 2000 lety byla v místě dnešních Brugg galorománská osada. Název Bruggy se však začal objevovat až v 9. století v listinách a na mincích a vznikl pravděpodobně ze staroseverského slova \"„bryggja“\", které znamená \"„přístavní molo“\". Bruggy totiž již od raného středověku sloužily jako námořní přístav a jejich obyvatelé se věnovali obchodu s Anglií a se Skandinávií. Město mělo svoji pevnost na místě dnešního Burgu.\n\nV 11. století došlo k prudkému rozvoji Brugg, které se staly obchodním centrem celoevropského významu. Kolem roku 1050 však došlo k zanesení vodních cest, které spojovaly Bruggy s mořem. Situace se opět změnila roku 1134, kdy obrovská záplavová vlna zasáhla vlámské pobřeží a vznikl hluboký kanál Zwin, který se táhl od moře až k dnešnímu Dammu.\nBruggy byly průplavem spojeny s kanálem Zwin, a měly tak přístup k moři. Přesto však bylo třeba využívat předpřístavy Damme (založený roku 1180) a Sluis (1290).\n\nRoku 1127 byly vybudovány hradby a příkopy, které ohraničovaly plochu o rozloze 86 hektarů. O rok později Bruggy získaly městská práva. Ve 13. a 14. století pokračoval rychlý ekonomický růst Brugg coby obchodního a posléze i finančního centra. Do Brugg se sjížděli obchodníci z celého kontinentu, aby prodávali své zboží. Významným obchodním artiklem bylo vyhlášené vlámské sukno, které se vyrábělo v různých městech ve Flandrech (mj. v Gentu).\n\nSukno se vyrábělo z vlny, a proto byly velice důležité obchodní kontakty s Anglií a Skotskem, které byly známé kvalitní produkcí této suroviny.\nV roce 1253 se Bruggy staly jedním ze tří hlavních center hanzovního spolku v oblasti Severního moře (společně s Londýnem a Bergenem).\nRoku 1277 do Brugg připluli kupci z Janova, a tak byly poprvé navázány obchodní kontakty se Středomořím. Příchod janovských kupců do Brugg znamenal počátek obchodu s kořením z Východu a jsou s ním spojeny nové techniky v oblasti bankovnictví a finančnictví. Roku 1314 připluli rovněž obchodníci z Benátek. V průběhu 14. století do Brugg přicházeli obchodníci z mnoha dalších zemí, jako např. Portugalsko, Kastilie nebo Florencie. Roku 1309 byla založena burza a město se postupně zaplňovalo bankéři z širokého okolí, zejména však z Itálie a přímo z Brugg.\n\nPočet obyvatel města ve 13. až 15. stol. rostl; podle některých pramenů v Bruggách roku 1500 žilo 50 tisíc obyvatel, podle jiných až 100 tisíc. Roku 1297 byly zbudovány nové hradby, které měly chránit plochu o výměře 430 hektarů.\n\nNavzdory mohutnému ekonomickému vzestupu se nedá říct, že by život v Bruggách byl poklidný a bezproblémový. Největším problémem byly propastné majetkové rozdíly mezi různými skupinami obyvatel.\nNa jedné straně byli obyčejní občané (chudí řemeslníci a obchodníci), na druhé pak bohatí podnikatelé (patricijové). Tato nerovnost vedla k četným nepokojům a konfliktům. Významnější povstání proběhla v letech 1280 a 1436–1438, byla však tvrdě potlačena. V květnu 1302 došlo k události známé jako „bruggská jitřní mše“. Obyčejní občané tehdy povstali proti nadvládě francouzského krále Filipa IV. Sličného nad flanderským hrabstvím a proti majetným vrstvám.\n\nVůdci povstání byli Peter de Coninck a Jan Breydel, jejichž pomník dnes stojí na náměstí \"Markt\". Dne 18. května 1302 povstalci povraždili francouzskou posádku a patricije, kteří sympatizovali s Francií. Francouzi byli odhaleni tím, že nedokázali správně vyslovit slova \"„Schild en Vriend“\" (česky \"„štít a přítel“\"). Francouzský král poté vyslal do Flander své jezdectvo a dne 11. července došlo k bitvě známé jako „bitva zlatých ostruh“ u města Kortrijku. Francouzští jezdci v ní utrpěli těžkou porážku. To mírně zlepšilo situaci řemeslníků v Bruggách a posílilo vládu flanderského hraběte.\n\nVe 14. stol. postihlo Bruggy kromě nepokojů a politické nestability i několik epidemií. Roku 1369 se dcera posledního hraběte flanderského provdala za burgundského vévodu Filipa Smělého, a Flandry se tak sloučily s Burgundskem. Roku 1384 se Bruggy staly sídlem burgundských vévodů a začalo další období rozkvětu. V té době začala ustupovat produkce látek a do popředí se dostal obchod s luxusním zbožím a bankovní služby.\n\nKoncem 15. stol. došlo k postupnému zanesení kanálu Zwin, a Bruggy tak ztratily přístup k moři, a tím i možnost provozovat námořní obchod. Vůdčí pozici v oblasti obchodu ve Flandrech po Bruggách převzaly Antverpy a začalo období postupného úpadku Brugg. Mezinárodní obchod v Bruggách sice fungoval i nadále, ale nikdy ne v takové míře jako v dobách největšího rozkvětu. Roku 1600 byly Bruggy pouze provinčním městem a v roce 1850 dokonce nejchudším městem Belgie.\n\nEkonomický úpadek Brugg trval až do konce 19. století. Během tohoto nepříznivého období se město příliš neměnilo a to je důvod, proč si jeho centrum dodnes uchovalo středověký ráz.\nNa konci 19. stol. město začali objevovat turisté, a to částečně díky románu Georgese Rodenbacha „Bruges la morte“ („Mrtvé Bruggy“) z roku 1892.\n\nV průběhu 20. století se Bruggy staly významným turistickým centrem, které navštíví více než milión turistů ročně. Kromě toho došlo k rozvoji průmyslu a roku 1907 byl zahájen provoz přístavu v Zeebrugge a vybudován kanál spojující tento přístav s Bruggami.\n\nTakřka ve středu historické části města se nachází náměstí \"Markt\". Bylo založeno údajně roku 958 hrabětem Baudouinem II.. Uprostřed tohoto náměstí se nachází pomník Petera de Conincka a Jana Breydela, vůdců bruggské jitřní mše roku 1302 (viz výše). V jihovýchodní části Marktu se nachází tržnice Halle, založená roku 1240, jakož i 83 metrů vysoká věž Belfried (Beffroi, společně s dalšími 56 francouzskými a belgickými zvonicemi figuruje na seznamu světového dědictví UNESCO), která je dominantou náměstí. Východní část náměstí zaujímají Provinciaal Hof (sídlo správních orgánů provincie Západní Flandry) a poštovní úřad. Obě budovy byly postaveny v novogotickém slohu na místě bývalého tržiště se suknem.\n\nDruhým důležitým náměstím v Bruggách je \"Burg\". Na tomto náměstí kdysi stála pevnost, která měla chránit město před útoky Normanů. Na východní straně Burgu se nachází Justiční palác (Gerechtshof), vybudovaný v 18. stol. v novogotickém slohu. Dalšími významnými stavbami na náměstí Burg jsou gotická radnice (Stadhuis) ze 14. stol. a bazilika sv. Krve (Basiliek van het Heilig Bloed).\n\nMezi další náměstí patří dvůr bekiní – tzv. bekináž. Nachází se v jižní části historického centra a společně s dalšími 12 bekinážemi ve Vlámsku figuruje na seznamu světového dědictví UNESCO. Jedná se o uzavřený, zdí obehnaný blok budov, které obývaly bekyně – ženské náboženské sdružení uvnitř římsko-katolické církve, založené ve 13. století pro ženy, které chtěly sloužit Bohu, aniž by se však odloučily od světa.\n\nTuristicky nejatraktivnější je kostel Panny Marie (Onze-Lieve-Vrouwekerk), postavený z větší části ve 13. století. Je známý svou cihlovou věží, vysokou 122 m, která je druhou nejvyšší kostelní věží v Belgii (nejvyšší věž má katedrála Panny Marie v Antverpách, která je vyšší o 1 metr) a zároveň zřejmě nejvyšší cihlovou stavbou v Evropě. V tomto kostele je umístěna velice cenná Michelangelova socha Madony s dítětem.\n\nNěkteré další kostely v Bruggách:\n\nZa jedno z nejznámějších muzeí v Bruggách je považováno Groeningse Museum. Jsou zde vystavena díla vlámských umělců od 15. století po současnost včetně malířů bruggské školy.\nMezi autory vystavovaných děl patří např. Jan van Eyck, Hans van Memling, Gerard David, Rogier van der Weyden a Hieronymus Bosch.\n\nV Bruggách najdeme rovněž muzeum Hanse Memlinga, které bylo zřízeno ve špitálu sv. Jana (Sint-Janshospitaal).\n\nDalší muzeum bylo vytvořeno v Begijnhofu (Dvoře bekyní), který pochází z roku 1245. V Begijnhofu se nachází kostel a domky ze 17. století, z nichž jeden je přístupný veřejnosti. Najdeme v něm mimo jiné starý nábytek a sbírku starých krajek. Kromě toho dnes Begijnhof slouží jako ženský klášter.\n\nVe městě se nacházejí fotbalové kluby Cercle Brugge KSV a Club Brugge KV.\n\n\n\n"}
{"id": "83419", "url": "https://cs.wikipedia.org/wiki?curid=83419", "title": "Logizomechanofobie", "text": "Logizomechanofobie\n\nLogizomechanofobie je chorobný strach (fobie) z počítačů či práce na nich. \n\nTaké je používán výraz \"kyberfobie\" (\"cyberphobia\"). Někdy je pod těmito termíny míněn také strach z toho, že pokrok v oblasti informačních a komunikačních technologií bude pokračovat rychleji, než je schopnost lidí vstřebávat nové informace. Tento jev již byl předvídán v 60. letech 20. století jako \"šok z budoucnosti\".\n"}
{"id": "83425", "url": "https://cs.wikipedia.org/wiki?curid=83425", "title": "Izolovaný jazyk", "text": "Izolovaný jazyk\n\nIzolovaný jazyk je jazyk, který se nedá zařadit do žádné jazykové rodiny (vytvářejí svou samostatnou jazykovou rodinu). Většinou se tímto termínem označují pouze jazyky, které vznikly přirozeným vývojem. To znamená, že uměle vytvořené jazyky nebývají mezi izolované jazyky zařazovány. Izolované jazyky tím pádem nemají s ostatními jazykovými rodinami ani mezi sebou společné základy slovní zásoby ani gramatiky.\n\n\n\nDo přibližně roku 2010 byla za izolovaný jazyk považována ketština, protože všechny ostatní jazyky z takzvané rodiny Jenisejských jazyků (např. arinština) vymřely. V roce 2008 Edward Vajda předvedl řadu přesvědčivých shod mezi Jenisejskými jazyky a indiánskými jazyky z rodiny na-dené (např. navažština). V současnosti se řadí ketština do nově zavedené rodiny Dené-jenisejské jazyky.\n\n\n\n\n"}
{"id": "83429", "url": "https://cs.wikipedia.org/wiki?curid=83429", "title": "Dašice", "text": "Dašice\n\nDašice (německy:\"Daschitz\") jsou město ležící v rovinaté krajině Polabské nížiny při obou březích řeky Loučné 10 km východně od Pardubic, v okrese Pardubice. Součástí obce Dašic jsou také vesnice Malolánské, Pod Dubem, Prachovice, Velkolánské a Zminný. Žije zde obyvatel.\n\nJádro města tvoří rozlehlé náměstí T. G. Masaryka (o rozloze 1,1 ha) s měšťanskými domy z přelomu 18. a 19. století. Má lehce lichoběžníkový tvar. Kolem tohoto přirozeného centra se nacházejí předměstí, nejmladší zástavba byla provedena v posledních letech při pravém břehu řeky Loučné a na jihovýchodní straně\nměsta.\n\nObec byla poprvé v historii zmíněna roku 1318. Na město byla povýšena roku 1913.\n\n\nStřed města, zejména náměstí, je od roku 1990 městskou památkovou zónou.\n\n\n"}
{"id": "83460", "url": "https://cs.wikipedia.org/wiki?curid=83460", "title": "Tutor", "text": "Tutor\n\nTutor (lat., česky „poručník“) znamená osobu, která se stará o určitou skupinu žáků nebo studentů, konzultuje a procvičuje s nimi probíranou látku a podobně. Funkci tutora na vysokých školách zastávají obvykle starší studenti nebo mladší učitelé.\n\nSlovo tutor se do češtiny dostává z angličtiny, pochází však ze starověkého Říma, kde byl tutor poručník nezletilých dětí. Ve středověkých školách, kde žáci a studenti také pohromadě žili, byl tutor obvykle starší student pověřený tím, aby pomáhal učitelům, staral se o určitou skupinu žáků, uváděl je do vlastního studia, procvičoval s nimi, co se naučili, a také dbal na pořádek a disciplinu. Roli tutora velice zdůrazňoval Jan Amos Komenský, který například ve \"Velké didaktice\" vysvětluje, že zejména začínající studenti potřebují osobní pomoc a radu, ale že také starší studenti si upevňují a prohlubují své vzdělání a získávají své první učitelské zkušenosti právě jako tutoři.\n\nFunkce tutora se udržela zejména tam, kde studenti středních a vysokých škol nežijí v rodinách, ale ve školních ubytovnách a kolejích. Tutor – obvykle starší student – uvádí své mladší kolegy do studia, pomáhá jim s domácími úlohami a samostatným studiem, procvičuje s nimi látku a podobně. Tato forma studia v menších a stálých skupinách se nazývá tutorát nebo také tutoriál a je samozřejmostí na elitních britských a amerických kolejích a univerzitách. Velmi se osvědčuje na současných vysokých školách s velkým počtem studentů, kde při přednáškách nebývá příležitost ke konzultacím a zejména studenti ze sociálně slabších vrstev potřebují individualizovanou pomoc ve studiu.\n\nKromě vysokých škol se o tutorech hovoří i v individuálním a soukromém vzdělávání a někdy i při profesním vzdělávání ve firmách. Tutor je zde individuální průvodce studiem a odpovídá za řádné procvičení toho, co se žáci mají naučit.\n\nV současné době se slovo tutor užívá také pro vzdělavatele v distančním vzdělávání, zejména v e-learningu. Tutor je nejbližší spolupracovník studujícího, vyškolený pracovník pověřený vzdělávací institucí pro řízení studujících v určitém výukovém modulu. Může, ale nemusí být autorem modulu, tj. nemusí být tvůrcem obsahové části modulu. Obvykle se průběžně stará o cca 20 posluchačů, kterým pomáhá při studijních obtížích, ale nevyučuje. Průběžně konzultuje se studujícími dle jejich potřeby a hodnotí průběžně jejich práce. Tutor v on-line kurzu plní 4 základní role: roli řídicí, roli pedagogickou, roli sociální a roli technickou. Sám je monitorován a hodnocen manažerem kurzu, kterému indikuje případné nedostatky zjištěné v daném studijním modulu na základě analýzy opakujících se problémů, které mají studující při studiu daného modulu.\n\n\n"}
{"id": "83466", "url": "https://cs.wikipedia.org/wiki?curid=83466", "title": "International Bank Account Number", "text": "International Bank Account Number\n\nMezinárodní číslo bankovního účtu (IBAN z anglického \"International Bank Account Number\") je mezinárodně dohodnutý systém identifikace bankovních účtů přes státní hranice, který usnadňuje komunikaci a zpracování zahraničních transakcí se sníženým rizikem chyb při přepisu. Původně byl přijat Evropským výborem pro bankovní standardy (ECBS) a později jako mezinárodní norma podle ISO 13616:1997. Současná norma je ISO 13616:2007, která označuje SWIFT jako oficiálního registrátora. Původně byl vyvinut s cílem usnadnit platby v rámci Evropské unie a byl proveden většinou evropských zemí a mnoha zemí v jiných částech světa, zejména na Blízkém východě a v Karibiku. V říjnu 2019 používalo systém IBAN 77 zemí.\n\nIBAN se skládá až z 34 alfanumerických znaků, které obsahují kód země, dvě kontrolní číslice, označení domácího bankovního účtu (včetně identifikátoru pobočky a potenciálních informací o směrování). Kontrolní číslice umožňují kontrolu čísla bankovního účtu k potvrzení jeho integrity před odesláním transakce.\n\nPřed IBANem byly pro některé uživatele matoucí různé národní standardy pro identifikaci bankovních účtů (tj. banka, pobočka, směrovací kódy a číslo účtu). To často vedlo k tomu, že v platbách chyběly potřebné informace o směrování. Informace o směrování podle normy ISO 9362 (známé také jako kódy podnikového identifikátoru (kód BIC), SWIFT ID nebo SWIFT kód a SWIFT-BIC) nevyžadují pro transakci specifický formát, takže identifikace účtů a typů transakcí je ponechána na dohody transakčních partnerů. Neobsahuje ani kontrolní číslice, takže chyby při přepisu nebyly detekovatelné a odesílající banka nemohla před odesláním platby ověřit směrovací informace. Chyby směrování způsobily zpožděné platby a vznikly dodatečné náklady pro odesílající a přijímající banky a často zprostředkující směrovací banky.\n\nV roce 1997 vydala Mezinárodní organizace pro normalizaci (ISO) standard ISO 13616:1997, aby překonala tyto obtíže. Tento návrh měl určitou flexibilitu, o níž se Evropský výbor pro bankovní standardy (ECBS) domníval, že by to nebylo proveditelné, a vytvořili „zúženou“ verzi normy, která mimo jiné povolovala pouze velká písmena a vyžadovala že IBAN pro každou zemi mají pevnou délku. ISO 13616:1997 byla následně stažena a nahrazena ISO 13616:2003.\n\nNorma byla znovu revidována v roce 2007, kdy byla rozdělena na dvě části. ISO 13616-1:2007 „specifikuje prvky mezinárodního čísla bankovního účtu (IBAN) používané k usnadnění mezinárodního zpracování dat při výměně dat, ve finančním prostředí, jakož i uvnitř a mezi jinými průmyslovými odvětvími“, ale „nespecifikuje vnitřní postupy, techniky organizace souborů, paměťová média, jazyky atd., které mají být použity při jeho implementaci.“ ISO 13616-2:2007 popisuje „Registrační úřad (RA) odpovědný za registrování formátů IBAN, které jsou v souladu s ISO 13616-1 a postupy pro registraci formátů IBAN vyhovujících ISO 13616.“ Oficiálním registrátorem IBAN podle normy ISO 13616-2:2007 je SWIFT.\n\nIBAN ukládá flexibilní, ale pravidelný formát dostatečný pro identifikaci účtu a obsahuje informace o ověření, aby se zabránilo chybám při přepisu. Přináší všechny směrovací informace potřebné k získání platby z jedné banky do druhé, kdekoli to může být; obsahuje klíčové údaje o bankovním účtu, jako je kód země, kódy pobočky (známé jako třídicí kódy ve Velké Británii a Irsku) a čísla účtu a obsahuje kontrolní číslice, které lze ověřit u zdroje podle jediného standardního postupu. Pokud byly použity, snížily chyby při přeshraničním převodu peněz na méně než 0,1 % celkových plateb.\n\nBanky většiny zemí v Evropě zveřejňují čísla účtů ve formátu IBAN i identifikátory identifikované na vnitrostátní úrovni, což je v Evropském hospodářském prostoru povinné.\n\nKaždodenní správa bankovnictví v britských zámořských teritoriích se liší podle území; někteří, jako například Jižní Georgie a Jižní Sandwichovy ostrovy, mají příliš malou populaci na to, aby zaručovaly bankovní systém, zatímco jiní, například Bermuda, mají prosperující finanční sektor. Použití IBAN je na místní samosprávě - Gibraltar, který je součástí Evropské unie, je povinen používat IBAN. Od dubna 2013 se žádná jiná britská zámořská území nerozhodla používat IBAN. Banky v karibském Nizozemsku nepoužívají IBAN.\n\nNařízení o platbách v eurech bylo základem rozhodnutí o vytvoření jednotné oblasti plateb v Eurech (SEPA). Evropská centrální banka vytvořila mezibankovní síť TARGET2, která sjednocuje technickou infrastrukturu 26 centrálních bank Evropské unie (ačkoli se Švédsko a Velká Británie rozhodly pro neúčast). SEPA je samoregulační iniciativa bankovního sektoru Evropy zastoupená v Evropské radě pro platby (EPC). Evropská unie učinila tento systém závazným na základě směrnice o platebních službách zveřejněné v roce 2007. Od ledna 2008 musí všechny země podporovat převod SEPA a inkaso SEPA musí být podporováno od listopadu 2009. Nařízení o platbách SEPA zvyšuje strop poplatků (stejné cena za tuzemské i zahraniční platby) do 50 000 EUR.\n\nNa základě dalšího rozhodnutí Evropského parlamentu systém IBAN pro bankovní účty plně nahradil vnitrostátní číslovací systémy od 31. prosince 2012. Dne 16. prosince 2010 Evropská komise zveřejnila navrhovaná nařízení, podle nichž bude podpora IBAN povinná pro tuzemský převod do roku 2013 a pro tuzemský inkaso do roku 2014 (s přechodným obdobím 12 a 24 měsíců). Některé země již svůj tradiční bankovní účet nahradily IBANem. Patří sem Švýcarsko, kde byl IBAN zaveden pro vnitrostátní převod peněz dne 1. ledna 2006 a podpora starých čísel bankovních účtů není od 1. ledna 2010 vyžadována.\n\nV období do 1. února 2014 se ukázalo, že mnoha starým číslům bankovních účtů nebyly přiděleny čísla IBAN, což je problém, který je třeba řešit podle jednotlivých zemí. Například v Německu Deutsche Bundesbank a Německý Výbor Pro Bankovní Průmysl požadují, aby všichni držitelé německých kódů bank („Bankleitzahl“) zveřejňovali specifika svého formátu generování IBAN, přičemž berou v úvahu nejen generování kontrolních číslic, ale také nakládání se staršími bankovními kódy, což třetím stranám umožňuje vytvářet IBAN nezávisle na bance. První takový katalog byl zveřejněn v červnu 2013 jako varianta starého katalogu kódů bank („Bankleitzahlendatei“).\n\nBanky v mnoha neevropských zemích, včetně většiny států Blízkého východu, severní Afriky a Karibiku, zavedly pro identifikaci účtů formát IBAN. Míra, do které banka ověřuje platnost čísla bankovního účtu příjemce, závisí na konfiguraci softwaru odesílající banky - mnoho hlavních softwarových balíčků poskytuje ověření bankovního účtu jako standardní funkci. Některé banky mimo Evropu nemusí IBAN rozpoznat, i když se očekává, že se časem sníží. Neevropské banky obvykle přijímají IBAN pro účty v Evropě, přestože s IBAN nemusí zacházet jinak než s jinými čísly bankovních účtů v zahraničí. Zejména nemusí zkontrolovat platnost čísla IBAN před odesláním převodu.\n\nBanky ve Spojených státech nepoužívají IBAN jako čísla účtů pro americké účty. Jakékoli přijetí standardu IBAN americkými bankami by pravděpodobně iniciovalo ANSI ASC X9, organizace pro vývoj standardů finančních služeb USA: pracovní skupina (X9B20) byla zřízena jako podvýbor X9 pro generování konstrukce IBAN pro bankovní účty v USA.\n\nKanadské finanční instituce nepřijaly IBAN a nepoužívají směrovací čísla vydaná společností Payments Canada pro vnitrostátní převody a SWIFT pro mezinárodní převody. V Kanadě neexistují formální vládní nebo soukromé regulační požadavky, aby hlavní banky používaly IBAN.\n\nAustrálie a Nový Zéland nepoužívají IBAN. Používají kódy pobočky státu banky pro vnitrostátní převody a SWIFT pro mezinárodní převody. \n\nIBAN je tvořen maximálně 34 znaky, kterými mohou být číslice a velká písmena. Při elektronickém zpracování se používá zásadně bez mezer, v písemných materiálech je zvykem ho pro přehlednost dělit do čtyřznakových skupin rozdělených mezerami. IBAN začíná dvoupísmenným kódem země podle standardu ISO 3166-1 alpha-2, dále následují dvě kontrolní číslice a maximálně třicetiznaková identifikace účtu v rámci příslušného státu (tzv. BBAN – \"Basic Bank Account Number\") – délka a struktura této části se v jednotlivých zemích liší, každý stát však musí mít délku své části pevně danou.\n\nZákladní vnitrozemské číslo účtu se v kontextu standardu IBAN označuje jako „BBAN“ (\"Basic Bank Account Number\"). O jeho formátu rozhoduje národní centrální banka nebo určený platební orgán každé země a neexistuje žádná konzistence mezi jednotlivými státy. Vnitrostátní orgán může podrobnosti svého formátu BBAN zaregistrovat u SWIFT, není však povinen tak učinit. Může přijmout IBAN bez registrace. SWIFT také funguje jako registrační autorita pro systém SWIFT, který používá většina zemí, které nepřijaly IBAN. Hlavní rozdíl mezi těmito dvěma systémy spočívá v tom, že v rámci SWIFT není požadováno, aby BBAN používané v zemi měly předem definovanou délku.\n\nBBAN musí mít pevnou délku pro danou zemi a musí obsahovat alfanumerické znaky nerozlišující malá a velká písmena. Zahrnuje číslo domácího bankovního účtu, identifikátor pobočky a potenciální směrovací informace. Každá země může mít jiný národní systém směrování / číslování účtů, maximálně 30 alfanumerických znaků.\n\n\n\nNěkteré státy a závislá území s vlastním ISO kódem sdílejí formát čísla účtu s jiným státem a přebírají i jeho formát IBAN, ve kterém se případně liší pouze kódem státu (u Normanských ostrovů se používá britský nebo francouzský formát podle toho, kde příslušná banka provádí clearing):\nPřímo standard IBAN definuje dvě kontrolní číslice (na třetím a čtvrtém místě, hned za kódem země), které se vypočítají systémem ISO 7064 mod 97, 10. Tento algoritmus pracuje následovně: Z IBAN (ve formátu bez mezer) se nejdříve první čtyři znaky přesunou na konec, načež se všechna písmena nahradí čísly (A = 10, B = 11, …, Z = 35) a vypočítá se zbytek po dělení výsledného čísla číslem 97. U platného IBAN tento zbytek musí být roven jedné. (Pro výpočet kontrolních číslic stačí jako kontrolní číslice dosadit nuly, spočítat zbytek po dělení a ten odečíst od 98.)\n\nPříklad: IBAN NL91 ABNA 0417 1643 00, po odstranění mezer a přesunutí první části na konec ABNA0417164300NL91, nahrazením písmen za čísla vznikne 101123100417164300232191. Nakonec se vypočítá zbytek po dělení: 101123100417164300232191 mod 97 = 1 (protože 101123100417164300232191 = 97 · 1042506189867673198270 + 1), takže toto IBAN je platné. (V praxi lze zbytek počítat postupně po jednotlivých znacích IBAN, s využitím Hornerova schématu.)\n\n\n"}
{"id": "83467", "url": "https://cs.wikipedia.org/wiki?curid=83467", "title": "Alexej Jagudin", "text": "Alexej Jagudin\n\nAlexej Konstantinovič Jagudin (* 18. března 1980) je trojnásobný mistr Evropy, čtyřnásobný mistr světa a olympijský vítěz v krasobruslení.\n\nV roce, kdy vyhrál olympiádu, získal za technickou stránku od všech hodnotících známku 5,9 a za svůj umělecký dojem získal čtyři nejvyšší ocenění 6,0. Žádnému jinému krasobruslaři v celé historii tohoto sportu se nikdy nepodařilo získat více než jednu „šestku“. Je to také první muž v historii tohoto sportu, který získal ocenění ve všech soutěžích během jedné sezóny, a to na evropském šampionátu, na Grand Prix, na mistrovství světa a na olympijských hrách.\n\nNa světovém šampionátu v Naganu znovu změnil historii krasobruslení, když jako první bruslař získal známku 6,0 a to v krátkém programu. Televizní společnost ABC nominovala Jagudina na největšího sportovce roku, společně s hvězdami jako Andre Agassi, Tiger Woods nebo Serena Williamsová.\n\nAlexej začal s krasobruslením ve 4 letech; na led ho přivedla jeho matka. A Alexejův talent, který mu byl vrozený, se začal záhy projevovat. V roce 1994 (ve věku 14 let) se zapojil do mezinárodních soutěží a skončil 4. na světovém šampionátu mladších závodníků. O dva roky později tuto soutěž vyhrál.\n\nAlexej spolupracoval s legendární trenérkou a choreografkou Taťánou Tarasovovou od roku 1998. V 18 letech se stal nejmladším vítězem mistrovství světa v historii. V letech 1998 a 1999 vyhrál 9 z 11 soutěží, kterých se zúčastnil.\n\nV listopadu 2003 oznámil Alexej Jagudin konec své krasobruslařské kariéry a ještě týž rok začal spolupracovat jako trenér s francouzským krasobruslařem, Brianem Joubertem a Andrejem Griazevem. Brianovi pomáhal s přípravou na zimní olympijské hry v Turíně v roce 2006.\n\nAlexej Jagudin vystudoval univerzitu v Rusku s vyznamenáním, a v roce 2001 obdržel vysokoškolský diplom ze sportovní univerzity v Petrohradu. Mezi jeho koníčky, kromě ledu, patří fotbal, tenis, golf a péče o amerického kokršpaněla jménem Lawrence, kterého pojmenoval po svém oblíbeném filmu Lawrence z Arábie. Mluví plynule anglicky, rád tráví čas u počítače a povídá si se svými přáteli a fanoušky.\n\nBydlí v Simsbury (Connecticut). Jeho oblíbeným jídlem jsou třešně a sushi.\n"}
{"id": "83472", "url": "https://cs.wikipedia.org/wiki?curid=83472", "title": "Firefly (seriál)", "text": "Firefly (seriál)\n\nFirefly je americký space westernový dramatický televizní seriál vytvořený scenáristou a režisérem Jossem Whedonem v produkční společnosti Mutant Enemy. Whedon zároveň u seriálu působil společně s Timem Minearem jako výkonný producent. V roce 2002 bylo odvysíláno 12 dílů, poté však byl seriál televizí Fox zrušen. Zbylé tři natočené epizody se dočkaly premiéry v následujícím roce v zahraničí.\n\nDěj \"Firefly\" je umístěn do roku 2517, kdy lidstvo žije v novém hvězdném systému. Seriál sleduje dobrodružství skupiny odpadlíků na \"Serenity\", vesmírné transportní lodi třídy \"Firefly\". Na tomto plavidle žije devět postav v čele s kapitánem Malcolmem Reynoldsem (Nathan Fillion), veteránem z nedávné občanské války, v níž bojoval za poraženou stranu. Ten chce být i nadále nezávislý na centrální vládě, v čemž ho podporuje i jeho posádka, tvořená většinou lidmi žijícími a pohybujícími se na periferii tamní společnosti, mezi pašeráky, zloději a chudými kolonizátory a osadníky na okrajích hvězdného systému. Ústřední federální mocnost zvaná Aliance, jejíž vojska ve válce vyhrála, je mixem dvou odlišných kultur, neboť vznikla spojením dvou pozemských supervelmocí, Spojených států amerických a Číny.\n\nNavzdory svému krátkému životu bývá seriál označován za kultovní; vydobyl si i silnou fanouškovskou základnu, která jej také výrazně podpořila při následném vydání na DVD. Díky tomu se studio Universal Pictures rozhodlo natočit celovečerní film \"Serenity\", který měl premiéru v roce 2005, který navazuje na seriál a uzavírá některé jeho dějové linie. Značka \"Firefly\" se kromě seriálu a filmu rozšířila i do jiných oblastí, začala vznikat komiksová série \"Serenity\" s navazujícími příběhy, jsou vydávány také další publikace a hry.\n\nDěj \"Firefly\" se odehrává v roce 2517 na množství planet a měsíců, které jsou součástí jednoho obrovského vícenásobného hvězdného systému. Vesmírná loď \"Serenity\" má „gravitační pohon“, necestuje se zde nadsvětelnou rychlostí. Postavy se příležitostně zmiňují o „dávné Zemi“ (v originále \"Earth-that-was\"), kterou lidstvo hromadně opustilo v generačních lodích dlouho před událostmi v seriálu („Bylo nás už tolik, že nás bývalá Země nedokázala uživit.“). Emigranti osídlili nový hvězdný systém s „desítkami planet a stovkami měsíců“. Mnoho z těchto těles bylo terraformováno, což však byl pouze první krok k učinění planet obyvatelnými. Osadníci, kteří byli na tato vzdálená místa vysláni, už často nedostali žádnou další podporu pro vybudování nových civilizací. Výsledkem toho bylo množství okrajových planet a měsíců s nepřátelským a vyprahlým prostředím.\n\nHlavním prvkem seriálu je vesmírná loď \"Serenity\", transportní loď třídy \"Firefly\", kterou hlavní postavy označují jako svůj domov. Její design je v základních rysech podobný světluškám (anglicky \"firefly\"), její zadní část, podobně jako u zadečku tohoto bioluminiscenčního hmyzu, během zrychlování při letu svítí. Samotná loď je pojmenována podle bitvy v údolí Serenity, které se na straně poražených účastnili i kapitán plavidla se svojí pobočnicí. Tato bitva byla součástí občanské války mezi federální vládou Unie spojených planet (v originále \"Union of Allied Planets\"; běžně označovanou jako „Aliance“, v originále \"Alliance\") a tzv. Nezávislými (v originále \"Independents\"), skupinou, která nechtěla planety sjednotit do jednoho impéria. Bitva o údolí Serenity je obecně považována za prohru, která definitivně zpečetila osud Nezávislých.\n\nAliance vládne systému z centrálních planet, ke kterým postupně připojila (i s použitím násilí) ostatní kolonizované planety, jež dříve měly vlastní vlády. Jádro Aliance sestává ze dvou hlavních hvězdných systémů, jednoho převážně ovlivněného západní kulturou bývalé Země a druhého, panasijského, přičemž tento mix se odráží jak v jazyce, tak ve stylu oblečení, apod. Vysoce civilizované centrální planety jsou pevně pod kontrolou Aliance, naopak okrajové planety připomínají americký Divoký západ 19. století, kam autorita vlády sahá pouze minimálně. Osadníci a uprchlíci na těchto odlehlých světech mají sice relativní svobodu od federální vlády, ale také nedostatek vybavení pokročilé hi-tech civilizace (jsou zde ve velkém používány střelné zbraně, revolvery, či koně). Kromě toho jsou úplné okraje systému obývány Pleniteli (v originále \"Reavers\"), kanibalistickou skupinou nomádských divošských lidí.\n\nV tomto světě žijí hlavní postavy seriálu. Kapitánem \"Serenity\" je Malcolm „Mal“ Reynolds, který je se svou nynější pobočnicí Zoe Washburne veteránem války o sjednocení (epizoda „Serenity (1. část)“). Po skončení bojů si Mal koupil tuto loď, aby mohl pokračovat v životě mimo kontrolu Aliance (epizoda „Bez dechu“). Většina práce posádky \"Serenity\" spočívá v převážení legálního nákladu nebo naopak pašování. Jedna z hlavních dějových linií seriálu se zaměřuje na River Tam a jejího bratra Simona. River byla dětským géniem, její mozek byl však podroben různým vládním experimentům. Výsledkem toho je dívka trpící schizofrenií, má však vyspělé telepatické i jiné schopnosti. Simon se vzdal své kariéry úspěšného chirurga, aby ji zachránil ze zařízení Aliance, kde River tyto testy podstupovala, následkem čehož se oba stali hledanými uprchlíky. Jako cestující proto River propašuje na palubu \"Serenity\", aby společně uprchli před Aliancí, někam na okrajové planety (dvojepizoda „Serenity“). Stav River se však postupně zlepšuje, až se stane racionálně uvažující dívkou, částečně i díky ostatním, kteří ji přijmou do své „rodiny“ na lodi (epizoda „Objekty ve vesmíru“).\n\nSeriál mísí prvky space opery a westernu a oproti většině ostatních současných sci-fi znázorňuje budoucnost lidstva značně odlišně, mimo jiné i bez velkých vesmírných bitev. \"Firefly\" patří do multikulturní budoucnosti, ukazuje směsici západní kultury a kultury východní Asie, mezi kterými je však významný rozdíl v bohatství a chudobě. Výsledkem sino-americké Aliance se pro anglicky mluvící postavy stala běžným druhým jazykem čínština, která je často užívána například v reklamách a kterou postavy také používají pro nadávky. Tento mix kultur vznikl výsledkem dřívější vesmírné činnosti dvou pozemských supervelmocí, Číny a Spojených států. Kromě dvou dominantních jazyků zazní v seriálu i jazyk třetí, čeština, kterou v jedné scéně epizody „Válečné historky“ použije kriminální boss Niska (v českém znění byl pro Niskovu českou větu použit polský překlad, který měl zdůraznit odlišnost jazyka od vyjadřování ostatních postav, ale zároveň příliš nezměnit jeho naznačený kulturní původ).\n\nV seriálu se také vyskytuje slang, jenž nemá v současné společnosti obdobu. V dialozích postav se objevují nejen upravená dnešní (anglická) slova, ale také výrazy zcela nové. Například slovo „shiny“, které nyní v češtině odpovídá slovu „lesklý“ (předmět) nebo „zářivý“ (den, ve smyslu „sluneční den“), je v původním znění postavami často využíváno ve smyslu dnešního použití výrazu „cool“ (skvělý, bezva). Jiným příkladem je nově vzniklá lehčí nadávka „gorram“. Součástí seriálu je rovněž psaná i mluvená čínština (zachovaná i v českém dabingu) i anglický dialekt Divokého západu. M. E. Russell ve své recenzi pro Weeklystandard.com uvedl: „Dialogy mají sklon k bizarnímu pyré, tvořenému nejapnými poznámkami, nářečím starých westernových paperbacků a drobky čínštiny.“\n\nTim Minear a Joss Whedon poukázali na dvě scény, které, jak věří, mimořádně jasně zobrazují atmosféru seriálu. První z nich se vyskytuje v pilotním dvojdíle „Serenity“, kde Mal jí jídlo čínskými jídelními hůlkami a vedle jeho talíře se nachází západní plechový hrnek. Druhá scéna je obsažena v epizodě „Vlaková loupež“, kde je Mal vyhozen z klasického „westernového“ baru holografickým oknem. Kromě toho scéna z úvodních titulků, kdy \"Serenity\" prolétá nad stádem koní, je podle Whedona pokusem zobrazit „vše, co člověk potřebuje k pochopení seriálu v pěti sekundách“.\n\nJeden ze sporů Josse Whedona se stanicí Fox byl o atmosféru seriálu, především o postavu Malcolma Reynoldse. Fox tlačil Whedona, aby byl Mal více „srdečný“, protože podle Foxe byl v původním pilotním dvojdíle příliš ponurý. Podle televize byl tím myšlen okamžik, kdy Reynolds naznačil, že by mohl vyhodit Simona a River přechodovou komorou z lodi do vesmíru. Kromě toho lidé ze stanice nebyli šťastní, že se seriál týká „ztroskotanců“, kteří „nasákli politikou“, namísto skutečných činitelů politiky.\n\nVe \"Firefly\" je devět hlavních postav, členů posádky a pasažérů lodě \"Serenity\", které bojují se zločinci a pleticháři, bezpečnostními silami Aliance, zcela psychotickými a brutálními Pleniteli a záhadnými muži s modrými rukavicemi. Posádka je poháněna potřebou zajistit si dostatečné finanční prostředky k udržení provozu lodě (kromě pašování tedy převáží i legální náklad), což se příliš neshoduje s jinou potřebou mít pověst zločinců při jednání s lidmi z podsvětí, se kterými musí spolupracovat. Jejich situace je také značně komplikovaná rozdílnou motivací všech lidí na palubě \"Serenity\", nicméně jejich celková charakteristika se nestihla vzhledem ke krátké době vysílání seriálu vyvinout.\n\nVšech devět hlavních postav se vyskytuje ve všech 15 epizodách, jedinou výjimkou je díl „Ariel“, kde chybí pastor Book, kterého posádka na jeho žádost dříve vysadila, aby mohl meditovat v opatství.\n\nNavzdory krátké existenci seriálu se v něm objevilo několik důležitějších vedlejších postav, které se vyskytly ve více epizodách:\n\nJoss Whedon vymyslel koncept seriálu po přečtení románu \"The Killer Angels\" od držitele Pulitzerovy ceny Michaela Shaary, jehož příběh popisuje bitvu u Gettysburgu, která proběhla během americké občanské války. Whedon se chtěl zaměřit na osoby, které byly na poražené válečné straně, jejich zkušenosti pionýrů a osadníků na okrajích civilizace, podobně, jako tomu bylo v USA během éry po občanské válce a v kultuře amerického Divokého západu. Seriál zamýšlel jako „drama typu \"Přepadení\" s množstvím lidí snažících se pochopit své životy v bezútěšném prostředí osadníků“. Chtěl vymyslet seriál o kontaktní povaze života, kde by existence byla fyzičtější a komplikovanější. Po přečtení \"The Killer Angels\" se Whedon pustil do knihy o židovských partyzánských bojovnících během druhé světové války, která jej také ovlivnila. Měl zájem vytvořit pro televizi něco drsnějšího a více založeného na postavách, než jsou moderní sci-fi díla. Cítil, že tehdejší televizní science fiction se stala až dokonale čistou a příliš rozředěnou.\n\nPro zamýšlený seriál chtěl použít jméno, které by naznačovalo pohyb a sílu, což podle něj název „Firefly“ splňoval. Také samotný význam slova mu navíc dodával jistý půvab. Nakonec se také rozhodl, že i vesmírná loď bude mít předobraz ve vzhledu světlušek.\n\nWhedon uvedl, že směřoval seriál jako „nazírání devíti lidí na temnotu vesmíru devíti různými pohledy“. Podle jeho představy „se nic v budoucnosti nezmění: technologie se vyvine, ale my budeme stále řešit tytéž politické, morální a etické problémy, jako máme dnes“.\n\nV prosinci 2001 uzavřel se stanicí Fox smlouvu na realizaci 13 epizod seriálu, poměrně velkou částku 10 milionů dolarů na výrobu pilotní dvojepizody poskytl Fox produkční společnosti Mutant Enemy v lednu 2002.\n\nBěhem konkurzu na obsazení devítičlenné hlavní posádky sledoval Joss Whedon herce a uvažoval o jejich „chemii“ s ostatními. Herec Sean Maher uvedl: „Prostě nás nějak dal dohromady a myslím, že to bylo hodně rychlé.“ Všech devět herců bylo vybráno před začátkem natáčení, nicméně během filmování pilotní dvojepizody „Serenity“ se Whedon rozhodl, že Rebecca Gayheart není úplně vhodná pro postavu Inary. Díky tomu, že do té doby natočila pouze záběry, kde je jen ona sama, nebylo složité ji nahradit. Na konkurz byla pozvána Morena Baccarin, která tak již o dva dny později začala točit svůj první seriál: „Joss mě jako hrdý táta vzal ze zkušební místnosti dolů, držel mě za ruku a všem mě představil.“\n\nHlavní roli Malcolma Reynoldse měl původně hrát Nicholas Brendon, kvůli jeho termínové kolizi s natáčením seriálu \"Buffy, přemožitelka upírů\" ale musel Whedon oslovit někoho jiného. Vybral si Nathana Filliona, který byl po vysvětlení základního náčrtu příběhu a ukázání smlouvy na pilotní dvojepizodu nadšený. Předtím, než Fillion roli skutečně dostal, volal několikrát zpět, protože měl zájem si přečíst repliky své budoucí postavy. Poznamenal, že „to bylo skutečně vzrušující. Byla to moje první hlavní role a byl jsem pěkně nervózní. Ale opravdu jsem ji chtěl, chtěl jsem vyprávět tyto příběhy.“ Později také uvedl, že mu zrušení seriálu „zlomilo srdce“. Stále prohlašuje, že \"Firefly\" byla jeho nejlepší herecká práce, jakou kdy měl, a také s ní každou novou práci srovnává.\n\nAlan Tudyk se o roli Washe ucházel přes castingovou kancelář, později byl povolán na konkurz, kde se setkal s Whedonem. Následně se také účastnil zkoušek se dvěma kandidátkami na roli Zoe (Washovy manželky) a bylo mu řečeno, že se rozhoduje mezí ním a ještě jedním zájemcem. Ačkoliv ani jedna z hereček, se kterými zkoušel, nebyla do role Zoe obsazena, Tudyk roli Washe získal. Jeho zkušební nahrávka je součástí bonusů na DVD edici seriálu.\n\nGina Torres, veteránka několika sci-fi a fantasy děl (\"Cleopatra 2525\", \"Matrix Reloaded\", \"Alias\", \"Herkules\"), nejprve neměla zájem o účast v dalším sci-fi seriálu, ale autoři ji „získali díky kvalitě chystaného materiálu“. Jak uvedla, „měli jste ty složité postavy obývající složitý svět, což vytvářelo skvělé příběhy. A bez mimozemšťanů!“ Pro Adama Baldwina, který vyrůstal na televizních westernech, byla role Jayna Cobba obzvláště výjimečná. Kanadská herečka Jewel Staite zaslala své nahrané zkušební vystoupení z Vancouveru a poté byla pozvaná do Los Angeles na setkání s Whedonem, kde byla obsazena do role Kaylee.\n\nSean Maher si vybavuje čtení replik i to, že se mu postava Simona líbila, ale byla to pro něj hlavně Whedonova osobnost a představa, které to „zpečetily“. Pro roli Simonovy sestry River oslovil Whedon herečku Summer Glau, která již hrála v jedné epizodě jeho seriálu \"Angel\" a která po konkurzu tuto práci skutečně také dostala. Televizní veterán Ron Glass uvedl, že až do \"Firefly\" on sám nikdy nezažil ani nevyhledával role ve sci-fi nebo westernech, nicméně se zamiloval do scénáře pilotní dvojepizody a do postavy pastora Booka.\n\nJako showrunnera, vedoucího scenáristů a produkce, si Joss Whedon vybral Tima Mineara. Podle Whedona „rozuměl [Minear] seriálu stejně dobře jako jakémukoliv člověku a prostě přišel s tolika nápady, o kterých jsem taky přemýšlel, jako kdyby byl odjakživa součástí celého konceptu seriálu“. Mnoho lidí ze štábu produkce již s Whedonem v minulosti pracovalo, jednou z mála výjimek byl kameraman David Boyd, který se stal „velkým objevem“ a který byl „plný nadšení a energie“.\n\nScenáristé byli vybráni na základě pohovorů a ukázek scénářů. Byli mezi nimi Jose Molina, Ben Edlund, Cheryl Cain, Brett Matthews, Drew Z. Greenberg a Jane Espenson. Espenson napsala pojednání o scenáristickém procesu v produkční společnosti Mutant Enemy: Koná se setkání a je předložen, většinou Whedonem, nápad, který scenáristé rozpracovávají do centrálního tématu epizody a vývoje postav. Další setkání (vyjma jednoho scenáristy, který pracuje na epizodě z předchozího týdne) probíhá v předsíni Whedonovy kanceláře, kde se začne příběh „rozbíjet“ do jednotlivých dějství a scén. Pro tým je jednou z klíčových součástek pro rozdělení na akty doba, kde bude vložena přestávka pro reklamy, tak, aby zajistili návrat diváků z obrazovkám i na zbytek příběhu. Například v epizodě „Večírek“ se pauza pro reklamu vyskytuje, když je Malcolm Reynolds vážně raněn a prohrává souboj. „Neskončí to, dokud Mal neobrátí výsledek boje a nestane se vítězem. Oba jsou to velké momenty, ale jeden z nich vás nechá zvědavého a ten druhý nikoliv.“\n\nNásledně scenáristé vymýšlí fixem na tabuli scény s tím, že mají k dispozici „stručný popis každé z nich“. Jeden ze scenáristů je vybrán pro vytvoření celkového přehledu konceptu epizody, občas s nějakými dialogy a vtipy; tento svůj úkol má stihnout za jeden den. Přehled je poté poskytnut Timu Minearovi, který jej během dne zkontroluje. Scenárista použije zrevidovanou verzi přehledu, aby napsal první draft scénáře, zatímco ostatní autoři začínají pracovat na další epizodě. První verze scénáře je obvykle předložena k revizi během tří až čtrnácti dní; poté následuje tvorba druhého a někdy i třetího draftu. Po všech kontrolách a revizích je vytvořena definitivní verze scénáře.\n\nPřípravné práce na natáčení pilotní dvojepizody „Serenity“ probíhaly od ledna, během února a začátku března bylo oznámeno obsazení hlavních postav, natáčet se začalo v březnu 2002 – filmování se všemi hlavními herci bylo zahájeno 20. března. Joss Whedon se během natáčení stále přel se stanicí Fox, že by seriál měl být vysílán v širokoúhlém formátu. Proto záměrně točil scény s herci na okrajích záběrů, aby byli vidět pouze při použití širokoúhlého vysílání. Tento spor vedl k tomu, že v několika scénách na později vydaných DVD a BD jsou zobrazeny předměty, které v původním vysílání ve formátu 4:3 nebyly vidět – příkladem je scéna, kdy Wash ovládá loď neviditelným kniplem nacházejícím se mimo obrazovku. Pilotní dvojepizodu nicméně vedoucí Foxu na začátku května 2002 zamítli, protože postrádali více akce a zároveň chtěli kapitána méně „zamračeného“. Také se jim nelíbila scéna, v níž posádka ustoupila zločineckému bossovi, takže to vypadalo, že členové posádky „jsou nic“. Nicméně Fox nabídl Whedonovi v pátek odpoledne druhou možnost: do pondělního rána měl předložit scénář nového pilotního dílu, jinak by byl projekt seriálu definitivně ukončen. Whedon společně s Timem Minearem scénář epizody „Vlaková loupež“ skutečně přes víkend napsal. Na příkaz Foxu do něj přidali „nadživotní“ postavy, jako byl nohsled Crow nebo agenti s modrými rukavicemi, čímž epizoda končila ve stylu seriálu \"Akta X\".\n\nU nového pilotního dílu se Fox rozhodl, že nechce epizody vysílat v šiokoúhlém formátu. Whedon se svými spolupracovníky však cítil, že by udělal dobře, kdyby seriál natáčeli širokoúhle pro případné vydání na DVD. Museli však udržet předměty a osoby v záběru tak, aby scény fungovaly i při vysílání s ořezaným obrazem. Pro zajištění pohlcující a bezprostřední atmosféry byly epizody natáčeny dokumentárním stylem s kamerou drženou v ruce, což jim mělo dodat vzhled „found footage“ se záměrně chybnými nebo nezaostřenými záběry. Scény vytvořené počítačově také napodobovaly pohyb ruční kamery. Tento styl však nebyl použit během přestřelek, do kterých byla zapletena centrální vláda. Pro zobrazení této sterilní stránky prostředí seriálu použil štáb záběry natočené pomocí steadicamu a typu tracking shot. Dalším využitým stylem byly lens flares typické pro televizní díla ze 70. let 20. století. Tento typ záběrů požadoval kameraman David Boyd tak moc, že vrátil špičkové objektivy, které eliminují odrazy typu lens flare, a nahradil je levnějšími.\n\nOproti většině ostatních sci-fi seriálů nebyly pro zvýšení dramatického efektu přidány do scén ve vesmíru zvukové efekty. \"Firefly\" zobrazuje vesmír jako tichý, protože vakuum nepřenáší zvuk. Vizuální efekty v seriálu vytvořila společnost Zoic Studios.\n\nV říjnu 2002 si Fox objednal další tři scénáře, přičemž realizace dvou z nich byla objednána přibližně o měsíc později. Dne 2. prosince však došlo k oznámení o lednovém přerušení \"Firefly\" a o 10 dní později jej následovala zpráva o úplném zrušení seriálu. Nedokončené epizody mohly být dohotoveny, celkově tak bylo do začátku roku 2003 realizováno 15 dílů. Kulisy seriálu byly definitivně rozebrány v únoru 2003.\n\nVedoucí výpravy Carey Meyer postavil interiéry lodě \"Serenity\" jako nezávislé části ve dvou patrech nad sebou, přičemž součástí celého setu byly i stropy se zabudovaným osvětlením, které byly kvůli kamerám částečně přemístitelné. Dvojdílný interiér také umožnil rozdělit štáb na dvě jednotky, takže zatímco herci mohli s hlavní částí štábu natáčet v jednom podlaží, zbylé patro bylo volné pro druhou jednotku. Byly i další výhody takového uspořádání. Například umožňovalo divákovi, aby cítil, že se skutečně nachází na lodi. Pro Josse Whedona byl návrh lodi klíčový ve vymezení divákům známých prostor, nejednalo se o „čtrnáct set palub a simulátor a bufet na zádi, kde k jídlu seženete všechno“. Chtěl vyjádřit, že loď je užitková, sice „otlučená, ale živá a především, že se také jedná o domov“. Každá místnost reprezentovala pocity nebo svoji povahu, obvykle pomocí barev. Postupem ze zádi lodi, ze strojovny, vpřed, na můstek, se mění barevné ztvárnění prostor od extrémního tepla (červená) k chladu (modrá). Kromě toho, že jejich atmosféra je spojena i s postavami, které v daných místnostech stráví nejvíce času, naráží barevné schéma na teplo vytvářené na zádi lodi pohonnou jednotkou. Whedon měl také zájem o vertikální využití prostoru, takže považoval za důležité, že přístup do kajut posádky ve spodním patře byl řešen pomocí žebříku. Další výhodou těchto interiérů bylo umožnění hercům interakci mezi sebou, aniž by každý jednotlivý záběr museli ukončit a přesunout se do záběru dalšího. Tento fakt pomohl k dokumentárnímu vyznění seriálu, o který Whedon usiloval.\n\nNávrh interiérů byl ovlivněn různě, například posuvné dveře a malé kajuty odráží podobu japonských hotelů. Podle ilustrátora Larryho Dixona stěny nákladového prostoru „připomínají propletené a překrývající se asijské kresby, které nám chytře připomenou prostředí americko-čínské Aliance, protože umělecky ztvárněná vzorkovaná rovná plocha v pozadí záběrů je na toto přímým odkazem“. Dixon si také povšiml, jak návrh interiérů přispívá k vyprávění příběhu pomocí užití barev, jejich sytosti i složení, osvětlení a také používáním úhlopříček a vzorovaných stínů.\n\nInteriéry lodě byly použity pro většinu příběhů, jedním z důvodů byl nízký rozpočet seriálu. Když postavy opustí loď, tak všechny světy mají zemskou atmosféru a zbarvení, protože nebyly finanční prostředky k navržení mimozemských světů. „Nechtěl jsem v každé epizodě přijít na Yucca Flat a pomocí oranžové oblohy jej změnit na Bizarro World“, uvedl Whedon. Carey Meyer poznamenal: „Myslím, že nakonec převládal pocit, že jsme používali mnoho míst a exteriérů, které zkrátka vypadaly příliš westernově a přitom jsme nemuseli jít touto cestou; ale v určitém okamžiku se to stalo menším ze dvou zel – co jsme mohli skutečně vytvořit během tří dnů?“\n\nPůvodní návrhářkou kostýmů \"Firefly\" byla Jill Ohanneson, která si pro pilotní dvojepizodu přivedla jako asistentku Shawnu Trpcic. Když byl seriál schválen, byla Ohanneson zapojena již do jiné práce a proto účast na dalších epizodách seriálu odmítla a zároveň navrhla Shawnu Trpcic jako svoji náhradu.\n\nKostýmy v seriálu byly ovlivněny především druhou světovou válkou, americkou občanskou válkou, americkým Divokým západem a samurajským Japonskem 60. let 19. století. Trpcic použila pro hlavní postavy tmavou červenou a oranžovou, aby vyjádřila pocity „domova“ a aby vytvořila kontrast se šedí a studenou modří Aliance. Protože postavy byly často postřelovány, nechala vyrobit od každého kostýmu šest verzí.\n\nAby byla zvýrazněna odloučenost River od posádky \"Serenity\", byly pro její kostýmy použity většinou drahokamové odstíny. River nosí vysoké těžké boty, což je v kontrastu s jemnými látkami jejích šatů, „protože to je to, čím je – je jemnou, krásnou a citlivou dívkou, ale s tím tvrdým vnitřním ražením“, uvedla Trpcic. Návrháři také chtěli vytvořit kontrast mezi Simonem, bratrem River, a zbytkem posádky. Zatímco ostatní mají oblečení bavlněné, Simon nosí vlněné, tuhé látky, satén a hedvábí. Ze začátku byl „švihákem“, ale jak seriál postoupil, postupně se trochu uvolnil. Pro Kaylee studovala Trpcic oděvy mladých Japonců a Číňanů, protože tato postava původně měla být Asiatkou. Další inspiraci pro její kostýmy nalezla v Rosie the Riveter a čínských komunistických plakátech. Oblečení Inary odráží její vysoký společenský status, je velmi ženské a atraktivní.\n\nPro vedlejší postavu Badgera navrhla a vytvořila Shawna Trpcic oblečení s vědomím, že jej má zájem hrát přímo Joss Whedon. Když byl do této role obsazen Mark Sheppard, byly již vytvořené kostýmy pro něj také použitelné. U postav z Aliance se Trpcic, kromě šedé a chladné modré, zaměřila také na nacistické Německo, ale alianční kostýmy nakonec zkombinovala s vlivy i jiných válek, protože první náčrty byly „příliš nacistické“. Samotné uniformy aliančních vojáků pocházely kvůli nedostatku financí z filmu \"Hvězdná pěchota\" z roku 1997. Obecně Whedon uvedl: „ti špatní nosili klobouky a čepice, ti dobří nikoliv“.\n\nHudbu pro seriál složil Greg Edmonson, který uvedl, že ji psal pro vyjádření emocí konkrétních okamžiků. Nicméně podle Jennifer Goltz ji složil také pro vyjádření postav: „Edmonson vymyslel pro seriál speciální sbírku hudební symboliky“. Jako příklad uvedla scény návratu posádky na \"Serenity\", při kterých zní hlavní hudební téma seriálu – byl to „zvuk domova“. Slide kytara a housle použité v této melodii jsou přenosné nástroje, které se hodí k životnímu stylu hlavních postav: „…vykouzlí nomádský život, který posádka vede, a podtrhují westernovovou stránku seriálu“. Dalším tématem byly „smutné housle“, použité na konci scény z bitvy o údolí Serenity, při Malově vtipu o mrtvé Kaylee v pilotní dvojepizodě či při závěrečné scéně dílu „Poslední zpráva“, kdy postavy truchlí nad zabitým přítelem. V tomto případě se zároveň jednalo o vůbec poslední natáčenou scénu celého seriálu, takže Edmonson jej bral i jako rozloučení s \"Firefly\". K naznačení blížícího se nebezpečí využil skladatel hudební téma, které má „pomalý rytmus, podobný jako tlukot srdce, s hlubokým odbíjením a nízkými smyčci“. Vlastní témata měly i postavy. Při scénách s kriminálním bossem Niskou zní východo- nebo středoevropské melodie, záběry na Simona a River doprovází klavír s houslemi v pozadí, další motivy byly vytvořeny již pro pilotní dvojepizodu. Goltz uvedla: „Hudba v každém díle zintezivněla můj zážitek z tohoto inteligentního a výjimečného seriálu. Pomocí kombinace všech hudebních témat uvedl Greg Edmonson aspekty příběhu a postav \"Firefly\", které nikdy nebyly výslovně odhaleny v ostatních elementech seriálu.“\n\nHudba ve \"Firefly\" vyjadřuje kulturní fúzi příběhu. Kovbojská kytara se mísí s asijskými vlivy, což vytváří celkovou atmosféru pozadí seriálu. Steve Townsley uvedl: „Stará hudba z budoucnosti – hudba plápolajících táborových ohňů a drsných kovbojů se prolíná s vroucím, zadumaným zvukem asijské kultury a příležitostně také s chladnou imperiální trubkou, která ohlašuje zlověstnou přítomnost dominantní vlády. Naprosto strhující.“\n\nÚvodní píseň, „The Ballad of Serenity“, napsal přímo Joss Whedon a během úvodních titulků ji hraje a zpívá Sonny Rhodes. Whedon ji složil ještě předtím, než dostal k natáčení od studia zelenou. Demo verze písně, zahraná a zazpívaná Whedonem, se nachází v bonusech na DVD edici seriálu. Soundtrack \"Firefly\" o délce 60 minut byl na CD vydán 8. listopadu 2005 vydavatelstvím Varèse Sarabande, nicméně zkrácená 40minutová verze byla zveřejněna jako digitální EP již v září toho roku.\n\nČeské znění seriálu \"Firefly\" vyrobilo pro společnost FTV Prima studio Médea Promotion Dabing v roce 2015 pod režijním vedením Lucie Petry Svobodové. Překlad je dílem Milana Pohla a Michaely Křížové. Hlasové obsazení bylo oproti dabingu navazujícího filmu \"Serenity\" z roku 2005 téměř kompletně změněno, zůstal pouze Filip Jančík, který v seriálu i filmu namluvil Simona Tama, a René Slováčková (ve filmu hlas Inary, v seriálu hlas Zoe).\n\nSoučástí \"Firefly\" je původní dvojdílná pilotní epizoda „Serenity“ a dalších třináct epizod o standardní délce přibližně 44 minut. Seriál měl ve Spojených státech premiéru na stanici Fox dne 20. září 2002 druhou pilotní epizodou „Vlaková loupež“, přičemž další díly, které ale byly uváděny v jiném, než autory zamýšleném pořadí, následovaly v týdenních intervalech, vždy v pátek od 20 hodin. Ačkoliv úmyslem Josse Whedona bylo sedmileté vysílání \"Firefly\", seriál byl Foxem zrušen již 12. prosince 2002 po odvysílání devíti epizod. Do Vánoc 2002 byl následně uveden ještě jeden klasický díl a na závěr také původní dvojdílný pilot, zbývající tři epizody z celkových 15 natočených však již nebyly tehdy v USA odvysílány a svoji premiéru si odbyly v červenci a srpnu 2003 na stanici Sci Fi Channel ve Spojeném království. V době svého zrušení v prosinci 2002 měla \"Firefly\" průměrnou sledovanost 4,7 milionů diváků na jednu epizodu a nacházela se v této sezóně na 98. místě žebříčku sledovanosti.\n\nJeště před zrušením se někteří fanoušci obávali nízkých hodnot sledovanosti a vytvořili kampaň „\"Firefly\": Immediate Assistance“, jejímž cílem bylo pomocí pohlednic zasílaných stanici Fox podpořit výrobu seriálu. Poté, co stanice produkci \"Firefly\" zastavila, pokračovala tato kampaň u jiných televizí (včetně UPN), aby seriál některá z nich převzala. Tento fanouškovský projekt však nebyl úspěšný.\n\nServer \"The A.V. Club\" uvedl několik činů stanice Fox, které podle něj odsoudily seriál k brzkému zániku – především vysílání epizod v odlišném pořadí, což divákům velmi ztížilo sledovat průběžnou dějovou linii. Například dvojepizoda „Serenity“ byla zamýšlena jako premiérová, s čímž počítal i její děj s představením postav i jejich historie. Nicméně Fox se rozhodl, že „Serenity“ je nevhodná k zahájení seriálu, takže místo ní musela být jako nový pilotní díl vytvořena epizoda „Vlaková loupež“. Kromě toho byla \"Firefly\" propagována jako akční komedie, autoři ji však psali jako vážnou studii postav. Časopis \"Variety\" si také všiml rozhodnutí stanice Fox nahradit epizody \"Firefly\" v jejich pravidelném vysílacím čase baseballovým přenosem (v jednom případě) a filmem (ve dvou případech).\n\nPro vysílání na stanici Universal HD (od září 2006) nechal Fox zremasterovat celý seriál do formátu 1080i.\n\nK desátému výročí \"Firefly\" vznikl pořad \"Browncoats Unite\" (odvysílaný na stanici Science 11. listopadu 2012), jehož hosté, Joss Whedon, Tim Minear a někteří z herců, debatovali o historii seriálu.\n\nSeriál byl prodán do více zemí, kde měl premiéry již od roku 2003. V Česku byl poprvé vysílán v září 2015 na stanici Prima Cool každý všední den v podvečerním čase, přibližně od 17:50.\n\nBox set obsahující čtyři DVD se všemi 15 natočenými epizodami seriálu byl pro region 1 vydán 9. prosince 2003, pro region 2 dne 19. dubna 2004 a pro region 4 dne 4. srpna 2004. Tato edice obsahovala epizody v původním pořadí, které zamýšleli producenti, dále audiokomentáře herců a tvůrců u sedmi dílů, nepoužité scény, nepovedené záběry, pohled do zákulisí a další bonusy. Epizody sem byly umístěny ve formátu 16:9 (tak, jak byly natáčeny) s anamorfním převodem a zvukem Dolby Surround. Do září 2005 bylo prodáno přibližně 500 000 těchto box setů, řadu měsíců se seriál pohyboval na předních místech žebříčků prodejnosti Amazonu.\n\nNa BD byl seriál vydán 11. listopadu 2008, tato edice obsahovala tři disky a kromě extra materiálu z DVD vydání také navíc audiokomentář k jedné další epizodě a bonusové video se setkáním některých herců a Josse Whedona.\n\nServer \"Rotten Tomatoes\" shromáždil 20 recenzí seriálu \"Firefly\", z nichž 16 (tedy 80 %) bylo kladných. Průměrné hodnocení dosáhlo hodnoty 7,96 bodu z 10. Od serveru \"Metacritic\" získal seriál, podle vyhodnocení 30 recenzí, 63 bodů ze 100. Server \"Kinobox.cz\" shromáždil tři recenze z českých internetových stránek s průměrným hodnocením 87 %.\n\nVíce kritiků se zaměřilo na spojení motivů Divokého západu a dalekého vesmíru. Například Matt Roush z \"TV Guide\" označil seriál za „zvláštní“ a „neobvyklý“ a poznamenal, jak \"Firefly\" doslovně převzala metaforu space opery coby westernů. Podle Roushe tento posun od cestování vesmírem ke koňským hřbetům „skřípal“, ale jakmile si na to zvykl, našel chytře koncipované postavy a vyrovnané scénáře s akcí, napětí i humorem. Někteří recenzenti nicméně kritizovali prostředí seriálu. Tim Goodman ze \"San Francisco Chronicle\" cítil, že splývání westernu a science fiction byl „násilný mišmaš dvou znepokojivě protikladných žánrů jenom v zájmu toho, aby bylo dílo odlišné“, a označil show za „ohromné zklamání“. Carina Chocano ze Salon.com uvedla, že zatímco metafora „vesmíru na Divokém západě“ je poměrně nadbytečná, žádný z těchto žánrů nespojuje dílo se současností. Emily Nussbaum z \"The New York Times\", která recenzovala DVD vydání, napsala, že seriál obsahoval „podivný žánrový mix, který může být odsouzen k zániku již na začátku: bylo to na postavy bohaté sci-fi westernové komediální drama s existenciálními základy, těžko k prodání během sezóny, které dominovala reality show \"Joe milionář\"“.\n\nDeník \"Boston Globe\" popsal \"Firefly\" jako „nádherný, nápaditý binec plný možností“. Recenzent dále uvedl, že odlišností mezi tímto seriálem a jinými programy byl fakt, že tyto show „vlétnou na scénu s vypracovanými pilotními díly a rychle se zhorší do průměrnosti… \"Firefly\" je na protější straně tvůrčí cesty.“ Jason Sneell ze stránky Teevee.org popsal seriál jako jeden z nejlepších v televizi a jeden „s největším potenciálem pro budoucí lesk“.\n\nRecenzenti také srovnávali \"Firefly\" s předchozím Whedonovým seriálem, \"Buffy, přemožitelka upírů\". Chocano si všimla, že nový pořad postrádá psychologické napětí \"Buffy\", a naznačila, že tato absence by mohla být vysvětlena vysíláním epizod v odlišném pořadí, než tvůrci zamýšleli. Na druhou stranu, server MSN po zhlédnutí DVD edice poukázal na to, že bylo snadné pochopit, proč si seriál získal mnoho velmi oddaných fanoušků. Uvedl, že „tu je tu typický Whedonův rukopis: zábavné a duchaplné dialogy, osobitý děj a temné prozkoumávání lidského klamu, díky čemuž je \"Buffy\" skvělá; to vše pomohlo fanouškům najít si cestu i k tomuto vesmírnému dramatu“.\n\nI přes svou krátkou existenci získal seriál \"Firefly\" několik cen. V roce 2003 byl oceněn cenou Emmy v kategorii Nejlepší vizuální efekty v seriálu. Dále se jednalo o jednu cenu Saturn, pět cen SyFy Genre a jednu cenu Visual Effects Society. Kromě toho byl seriál také třikrát nominován na cenu Hugo.\n\nSeriál \"Firefly\" si během svého tříměsíčního vysílání na stanici Fox na konci roku 2002 vytvořil okruh fanoušků, kteří se virtuálně setkávali na internetovém fóru (později známé jako „Original Board“ nebo zkráceně OB), které původně založila stanice Fox pro divácké komentáře k této show. Fanoušci, kteří se sami začali označovat jako „hnědokabátníci“ (v originále \"Browncoats\" – podle Nezávislých, bojovníků proti Alianci v seriálu), používali toto fórum k organizaci a zkoušeli pomocí něj zabránit zrušení seriálu. Jejich úsilí zahrnovalo také sbírku finančních prostředků na reklamu v časopisu \"Variety\" a dopisovou kampaň do UPN. I když jejich snaha nebyla úspěšná a stanici Fox ohledně toho kroku nepřemluvili, dosáhli v prosinci 2003 díky svému velkému zájmu alespoň vydání DVD edice. Další fanouškovská kampaň vybrala přes 14 000 dolarů, za které byla pořízena DVD se seriálem, jež byla v dubnu 2004 předána na paluby 250 lodí amerického námořnictva, kde začala sloužit pro relaxaci jejich posádek.\n\nTyto a další fanouškovské aktivity nakonec přesvědčily Universal Studios, aby natočilo celovečerní film \"Serenity\". V květnu 2005 začala série projekcí dosud nedokončeného snímku určená fandomu, což pomohlo také ke zvýšení prodeje lístků na standardní projekce poté, co v září 2005 začala být definitivní verze filmu promítána běžně v kinech. Komerční úspěch snímku však nebyl takový, jak fanoušci doufali, celosvětově dosáhly tržby necelých 40 milionů dolarů.\n\nDne 23. června 2006 zorganizoval fandom seriálu první charitativní projekce filmu \"Serenity\", které proběhly ve 47 městech v několika státech světa. Během akce se vybralo přes 65 000 dolarů, které získala Whedonem podporovaná lidskoprávní organizace Equality Now. Tato promítání již pod ustáleným názvem „Can't Stop the Serenity“ (odkaz na repliku z filmu: „can't stop the signal“ – \"signál nemůžou zastavit\") probíhala i v následujících letech, přičemž vybrané částky každoročně přesahovaly 100 000 dolarů. Další akce pořádaná 23. června 2006 (narozeniny Josse Whedona) měla název „\"Serenity\" Day“. Fanoušci při ní měli co nejvíce nakupovat a doporučovat k nákupu DVD se seriálem \"Firefly\" a filmem \"Serenity\", aby studia viděla, že mezi diváky je o tato díla zájem.\n\nV červenci 2006 byl na DVD vydán fandomem natočený dokument \"Done the Impossible\", který ukazuje příběhy fanoušků, jejich cesty k \"Firefly\" i rozhovory s tvůrcem seriálu Jossem Whedonem a některými herci. K dalším fanouškovským projektům patří například neoficiální filmový sequel \"Serenity\" s názvem \"Browncoats: Redemption\", který měl premiéru v září 2010 a který vznikl se souhlasem Josse Whedona. V cameo rolích se zde objevili i herci Adam Baldwin (Jayne ve \"Firefly\"), Michael Fairman (Niska ve \"Firefly\") a Yan a Rafael Feldmanovi (Fanty a Mingo v \"Serenity\"), jednu skladbu pro snímek poskytl také hudební skladatel Greg Edmonson.\n\nAmerický astronaut Steven Swanson, který se taky považuje za „hnědokabátníka“, si vzal s sebou do letu raketoplánu \"Atlantis\" STS-117, konaném v červnu 2007, DVD se seriálem \"Firefly\" a filmem \"Serenity\". Tato DVD se posléze stala součástí sbírky filmů a seriálů na Mezinárodní vesmírné stanici, které si může přehrávat tamní posádka. Úvodní píseň „The Ballad of Serenity“ použila NASA dne 12. února 2010 jako budíček pro astronauta Roberta Behnkena a jeho kolegy při letu STS-130.\n\nNa seriál \"Firefly\" navázalo několik oficiálních produktů. Podle navazujícího filmu \"Serenity\" vznikl v roce 2005 jeho románový přepis od spisovatele Keithe R. A. DeCandida (nakladatelství Pocket Books), v tomtéž roce začala vznikat pod vedením Josse Whedona také komiksová série \"Serenity\" vydávaná ve vydavatelství Dark Horse Comics. Nakladatelství Pocket Books mělo smlouvu na vydání dalších dvou románů z prostředí \"Firefly\", přičemž si vyžádalo návrhy od různých autorů. Žádný však nebyl Jossem Whedonem schválen k vydání, proto byla smlouva následně zrušena. Jeden z těchto příběhů, \"My Own Kind of Freedom\", poskytl jeho autor Steven Brust čtenářům na internetu v roce 2008 pod licencí Creative Commons.\n\nK seriálu byly nakladatelstvím Titan Books vydány v letech 2006 a 2007 dva díly oficiálního průvodce \"Firefly: The Official Companion\", který byl v roce 2010 následován další encyklopedií \"Firefly: Still Flying\". Průvodce pro celovečerní film \"Serenity: The Official Visual Companion\" vyšel v roce 2005. V průběhu let byly vydány i další publikace na téma \"Firefly\", včetně dvou sborníků esejí \"Finding Serenity: Anti-heroes, Lost Shepherds and Space Hookers in Joss Whedon's Firefly\" (2004) a \"Serenity Found: More Unauthorized Essays on Joss Whedon's Firefly Universe\" (2007) či obrazových děl, jako jsou plány lodě, mapy a atlasy. K dalším marketingovým a zároveň sběratelským produktům patří různé plakáty, trička, modely, repliky a figurky.\n\nV roce 2005 byla vydána RPG hra \"Serenity Role Playing Game\", z roku 2013 pochází desková hra \"Firefly: The Game\" a v roce 2014 ji následovala karetní hra \"Firefly: Out to the Black\". V létě 2014 byla ohlášena i MMORPG videohra \"Firefly Online\", v niž všechny hlavní postavy budou nadabovány původními herci ze seriálu.\n\nV návaznosti na úspěch prodeje DVD se seriálem \"Firefly\" byl v roce 2005 natočen celovečerní film \"Serenity\", který uzavírá některé dějové linie představené na televizních obrazovkách.\n\nWebová stránka časopisu \"New Scientist\" uspořádala v roce 2005 internetové hlasování, aby našla „Nejlepší vesmírné sci-fi v historii“. Na prvním místě se umístil seriál \"Firefly\", který byl na druhé příčce následovaný filmem \"Serenity\". V roce 2012 byl seriál \"Firefly\" zařazen na 11. místo (s komentářem „jak to často bývá, mučednictvím se legenda pouze rozšíří“) v žebříčku „25 nejlepších kultovních televizních seriálů posledních 25 let“, který vydal časopis \"Entertainment Weekly\". Roku 2007 časopis \"TV Guide\" umístil \"Firefly\" na 25. místo nejlepších kultovních seriálů, podle stejného magazínu patří \"Firefly\" na páté místo v žebříčku 60 seriálů, které byly „zrušeny příliš brzy“. Navazující film \"Serenity\" byl v různých diváckých hlasováních také často označován coby jeden z nejlepších sci-fi snímků.\n\nOdkazy a narážky na \"Firefly\" se vyskytují také v jiných populárních dílech. V epizodě „Dvoustá“ sci-fi seriálu \"Hvězdná brána\" je fiktivní seriál \"Červí díra\" zrušen již po třech dílech, ale protože se dobře prodává na DVD, je umožněno jeho autorům natočit celovečerní film. Tvůrce \"Hvězdné brány\" Brad Wright považuje \"Firefly\" za „pravděpodobně jeden z nejlepších zrušených seriálů historie“. Sheldon Cooper, jedna z hlavních postav sitcomu \"Teorie velkého třesku\", je velkým fanouškem \"Firefly\" a kvůli jejímu zrušení považuje Ruperta Murdocha, majitele stanice Fox, za zrádce. Na téma tohoto seriálu dojde i ve scéně, kdy postavy sitcomu potkají ve vlaku herečku Summer Glau. V sitcomu \"Zpátky do školy\" jsou Troy a Abed rovněž fanoušky této sci-fi show a mají spolu dohodu, že kdyby jeden z nich zemřel, druhý jeho smrt zamaskuje jako sebevraždu kvůli zrušení \"Firefly\", což, jak doufají, by mohlo pomoci k její obnově. V minisérii \"Battlestar Galactica\" z roku 2003 proletí v jedné scéně na pozadí vesmírná loď připomínající vzhledem \"Serenity\". Digitální efekty obou děl přitom vytvářela společnost Zoic Studios, Josse Whedona i Tima Mineara tento odkaz potěšil.\n\nRozšířené jsou odkazy na \"Firefly\" v seriálu \"Castle na zabití\", kde Nathan Fillion hraje hlavní postavu spisovatele Richarda Castla. Ten má ve svém bytě jako dekorace rekvizity z \"Firefly\", na Halloween se oblékne jako „vesmírný kovboj“ („Takže za A: Ve vesmíru nejsou krávy. Za B: Nešel jsi v tom před pěti lety?“ zavtipkuje jeho dcera), mluví čínsky díky „jednomu televiznímu pořadu“ a ukazuje dva a dva prsty, když si navléká modré chirurgické rukavice (odkaz na repliku „dva krát dvě, modré ruce“ vztahující se k záhadným mužům s modrými rukavicemi). V seriálu jsou během dramatických scén použity fráze různých fráze a hlášky z \"Firefly\", ostatní postavy se Castla také zeptají, zda zná lázně zvané „Serenity“. Společně s policejní vyšetřovatelkou pracuje na objasnění vraždy, která proběhla na science fiction conu a při níž jsou podezřelí herci ze space opery, jež byla před více než 10 lety zrušena po 12 epizodách. Přitom se zmíní i o tom, že fandí „dobré sci-fi, \"Star Trek\", \"Battlestar\", to, co píše Joss Whedon…“. Nathan Fillion se v některých epizodách také na scéně potká se svými hereckými kolegy z \"Firefly\", Adamem Baldwinem a Ginou Torres.\n\n\n"}
{"id": "83478", "url": "https://cs.wikipedia.org/wiki?curid=83478", "title": "Drahotuše", "text": "Drahotuše\n\nDrahotuše (Hranice IV-Drahotuše) jsou místní část města Hranice. Je zde evidováno 545 popisných čísel.\n\nPrvní zmínka o Drahotuších je z roku 1277, jako městečko jsou vedeny až od roku 1353 a jako město jsou značeny až od roku 1408. Drahotuše jsou součástí Hranic jako jejich místní část od 1. ledna 1976.\n\nPůvodní městský znak Drahotuš je na pečeti z roku 1612, na němž je v pravé polovině děleného štítu polovina orlice a v polovině levé je věž se dvěma okny a cimbuřím. Později byl znak měněn až do nynější podoby.\n\n\nBezprostředně vedle Drahotuš se nalézá veřejné vnitrostátní letiště.\n\n\n\n\n"}
{"id": "83482", "url": "https://cs.wikipedia.org/wiki?curid=83482", "title": "Poissonovo rozdělení", "text": "Poissonovo rozdělení\n\nPoissonovo rozdělení pravděpodobnosti popisuje náhodnou veličinu, která vyjadřuje počet výskytů jevů v určitém intervalu (času, délky, objemu), když jevy nastávají nezávisle na sobě.\n\nNapříklad, občas nám přijde dopis (to je náš jev, událost). Během roku dostaneme 1460 dopisů, t.j. v průměru 4 za den. Počet příchozích dopisů během jednoho dne (to je náš časový interval) se řídí Poissonovým rozdělením. Nejvyšší je pravděpodobnost, že přijdou 4 dopisy. Pravděpodobnost dvou dopisů je o něco menší. Pravděpodobnost, že jich přijde 100, je téměř nulová.\n\nPoissonovo rozdělení bývá označováno jako \"rozdělení řídkých jevů\", neboť se podle něj řídí četnosti jevů, které mají velmi malou pravděpodobnost výskytu. Poissonovo rozdělení se používá k aproximaci binomického rozdělení pro velký počet pokusů, tzn. formula_1 a malou pravděpodobnost výskytu sledovaného jevu v jednom pokusu, tzn. formula_2. Obvykle můžeme binomické rozdělení aproximovat Poissonovým tehdy, pokud formula_3 a formula_4. V takovém případě je formula_5.\n\nPoissonovo rozdělení pravděpodobnosti lze pro všechny hodnoty formula_6 náhodné veličiny formula_7 vyjádřit pomocí parametru formula_8 jako\n\nPoissonovo rozdělení lze také popsat některými charakteristikami.\n\nStřední hodnota Poissonova rozdělení je\n\nRozptyl má hodnotu\n\nPro koeficient šikmosti dostaneme\n\nHodnota koeficientu špičatosti je\n\nMomentová vytvořující funkce Poissonova rozdělení má tvar\n\nVícerozměrné Poissonovo rozdělení je rozdělení náhodného vektoru formula_7, jehož složky formula_16 pro formula_17 mají Poissonovo rozdělení s parametry formula_18. Sdruženou pravděpodobnost vícerozměrného Poissonova rozdělení lze vyjádřit jako\npro formula_17.\n\nMomentovou vytvořující funkci lze zapsat ve tvaru\n\n\n\n"}
{"id": "83488", "url": "https://cs.wikipedia.org/wiki?curid=83488", "title": "Katolická akce (Československo)", "text": "Katolická akce (Československo)\n\nKatolická akce byla sdružením katolických kněží a laiků, které v Československu soustředilo velkou část veřejných aktivit katolických laiků. Jednalo se standardní součást celosvětové Katolické akce, která byla oficiálně založena v roce 1922 papežem Piem XI. encyklikou encyklikou Ubi arcano Dei. Další oficiální církevní texty postupně podrobněji popisovaly její úkoly. Velmi důležitým úkolem bylo prosazovávní katolických postojů v společnosti, která se postupně stává více sekularizovanou. \n\nV Československu se tato iniciaitiva šířila pomalu. V roce 1926 několik katolických laiků založilo pracovní výbor Katolické akce. V říjnu 1927 vydali českoslovenští biskupové usnesení biskupské konference o zásadách a založení Katolické akce v Československu. V šíření myšlenek Katolické akce byli hodně aktivní např. Metoděj Habáň, Reginald Dacík nebo Dominik Pecka. V roce 1935 vydali biskupové další dokument o zakládání Katolické akce ve farnostech.\n\nV zahraničí se postupně profilovala podoba Katolické akce v Itálii a v Belgii a Francii. Belgický model byl ovlivněn Cardijnem a v poválečné době se stal výraznou inspiraci pro církev v Československu. Kněžské vůdčí osobnosti, které získaly zkušenosti v zahraničí byly osloveny belgickým modelem nazývaný často v Československu jocismus. Ten se snažil oslovovat dělnickou a studentskou mládež. Šíření jocismu u nás ale naráželo na existující mládeženické tělovýchovné organizace. \n\nK poválečným vůdčím osobnostem patříl P. Antonín Mandl, který byl v březnu 1948 pověřen arcibiskupem Josefem Beranem vedením Katolické akce v pražské diecézi. Zastával rovněž funkci ředitele Arcidiecézního pastoračního ústředí v Praze. V lednu 1948 byl v souvislosti s činností pastoračního ústředí poslán do Francie, kde se blíž seznámil s křesťanským dělnickým hnutím JOC (\"Jeunesse Ouvrière Chrétienne\"). Zkušenosti se pak snažil aplikovat v činnosti Katolické akce.\n\nKomunistický režim si byl vědom vlivu Katolické akce a brzy začal pronásledovat vůdčí osobnosti Katolické akce a jocistických kroužků. Zároveň se poúnorový režim pokusil za pomoci tzv. vlasteneckých kněží vytvořit státem vedenou Katolickou akci. Tomu však úsilí biskupů a jejich spolupracovníků zabránilo. \n\n"}
{"id": "83493", "url": "https://cs.wikipedia.org/wiki?curid=83493", "title": "Dividenda", "text": "Dividenda\n\nDividenda je peněžité plnění akciových společností vyplácené akcionářům podle rozhodnutí valné hromady: Vyplácí se majitelům akcií podle rozhodného dne jejich držení. Vyjadřuje se zpravidla pevnou částkou na akcii. Ideální představa je, že výše dividendy závisí především na zisku akciové společnosti po zaplacení daní, ale dividendu může vyplácet i společnost momentálně bez zisku nebo naopak i zisková společnost nemusí vyplácet žádné dividendy.\n\nVýše dividendy je jedním z činitelů, které ovlivňují kurz akcie. Proto se případné výkyvy ceny akcií bezprostředně po vyplacení dividendy mohou tlumit výplatou dividend po částech, například čtvrtletně po čtvrtinách.\n\nDeclaration date je den, kdy jsou oficiálně vyhlášena důležitá data potřebná k výplatě dividendy. Data vyhlašovaná v Declaration date jsou podrobně rozepsaná níže.\n\nIn-dividend date neboli poslední den s nárokem na dividendu. Pokud nakoupíte akcie v tento den, můžete se spolehnout, že obchod bude vypořádán do record date a vy budete oficiálním vlastníkem akcií či vlastníkem ekonomických práv k vámi nakoupené akcii. Jelikož na různých burzách využívají různé časové vypořádání, může být na různých trzích toto datum pro stejnou akcii odlišné. Zjednodušeně nám toto datum říká, kdy musíme nakoupit akcii, abychom měli právo na dividendu.\n\nEx-dividend date je první den, kdy se akcie obchoduje bez nároku na dividendu. Zavírací cena akcie v In-dividend date se před otevřením trhů technicky sníží o hrubou výši dividendy.\n\nRecord date neboli rozhodný den je dnem, kdy společnost vyplácející dividendu identifikuje každého akcionáře dle výpisu z depozitáře. Record date je vždy in-dividend + doba vypořádaní na burze.\n\nPayment date je dnem, kdy se vyplácí akcionářům dividenda. U českých akcii listovaných na akcionářovo jméno se stále využívá výplata dividendy pomoci složenky, v ostatních případech obdržíte dividendu na váš investiční účet.\n\nVyplacená dividenda se opět daní, například srážkou u zdroje, v České republice sazbou 15 %. Protože se dividendy vyplácejí až z čistého zisku společnosti, po odvedení daně z příjmů, jde o vícenásobné zdanění: To je však celosvětově platný a investory trpně přijímaný známý fakt. Toto daňové zneefektivnění toku peněz z výnosů firmy zpět k investorům bývá argumentem pro manažery, aby nakonec raději nevypláceli vůbec žádné dividendy. Ovšem dlouhodobé sledování výkonnosti akcií ukazuje, že už samo jejich vyplácení stabilizuje kurz, že cena takové akcie v dlouhodobém měřítku roste rychleji a v případě krize neklesá tak hluboko.\n\nI když už padne rozhodnutí o vyplácení dividendy, stále zůstává otázka, jak určit její výši pro tento okamžik a jak nastavit pravidla pro její vyplácení i do budoucna: Mít takové pravidlo stanovené předem, třeba i zveřejněné, působí věrohodně a umožňuje lepší plánování i firmě samotné.\n\nPři stanovování výše dividendy se uplatňuje vícero protichůdných vlivů:\nBěhem historie manažeři a ekonomové navrhli několik možných strategií a formulovali je i do konkrétních výpočetních vzorců.\n\nNásledující obchodní den po rozhodném dni reagují akcie zpravidla technickou korekcí o celou výši dividendy.\n\nNapříklad Telefónica O2 má rozhodný den pro výplatu dividendy 9. září 2009 se splatností od 7. října 2009. Každý, kdo bude držet akcie Telefónica O2 9. září po uzavření trhů, má nárok na dividendu v hrubé výši 50 Kč. Při obchodování na RM Systému, na kterém probíhá převod akcií v den obchodu, nebude možné nakupovat 10. září 2009 akcie s nárokem na dividendu, proto kurz akcie tento den ráno poklesne o hrubou dividendu, tedy o celých 50 Kč: O tuto částku se majetek firmy skutečně sníží. V případě obchodování na Burze Praha, která měla v roce 2009 vypořádání v čase T+3 (tři obchodní dny po uzavření obchodu) nastane tedy tento pokles o 3 obchodní dny dříve, 7. září 2009. Kurz akcie Telefónica O2 se tak na trzích s rozdílným vypořádáním po dobu 3 dnů liší zhruba o výši dividendy\nZ dividendy v hrubé výši 50 Kč dostane akcionář 42,50 Kč: daň 7,50 Kč z dividend Českému státu za podílníka předem odvede už firma sama. Pokles kurzu, technická korekce, nemusí být přesně ve výši dividendy: Záleží na momentální situaci na akciovém trhu. Cenotvorný vývoj může v reakci na nové informace korekci zcela vykompenzovat, anebo ještě podstatně prohloubit.\n\n\nŠIROKÝ, J., BOGDANOVIČ, D. The potentical effect of the economic double\ntaxation of dividends on investors´ decisions. In: Journal of Economics.\nOstrava: VŠB – TUO, 2013. ISSN 1803-3865.\n"}
{"id": "83497", "url": "https://cs.wikipedia.org/wiki?curid=83497", "title": "August Miřička", "text": "August Miřička\n\nAugust Miřička (2. prosince 1863 Jičín – 1. února 1946 Praha) byl český právník, profesor trestního práva a trestního řízení na Právnické fakultě Univerzity Karlovy (děkanem fakulty byl zvolen v letech 1913 a 1928, rektorem univerzity v roce 1930). Podílel se na přípravě kodifikace československého trestního práva.\n\nNarodil se do rodiny státního zástupce. Vystudoval gymnázium v Jičíně a pražskou právnickou fakultu, kde získal titul doktora práv. Poté vstoupil do justičních služeb, nejdříve působil u strakonického okresního soudu, pak v pozici náměstka státního zástupce v Praze a roku 1905 byl jmenován soudcem zemského soudu. Zároveň se ale stále zabýval teorií trestního práva, v němž se roku 1900 v Praze habilitoval. O sedm let později justici opustil, neboť byl jmenován mimořádným a v roce 1909 řádným profesorem trestního práva české právnické fakulty. Na fakultě zřídil a vedl kriminologický ústav, kromě toho byl v letech 1913–1914 a 1928–1929 děkanem fakulty a mezi roky 1930–1931 vedl jako rektor celou Karlovu univerzitu. Předsedal Československé společnosti pro právo trestní, byl členem České akademie věd a umění, Association international de droit pénal nebo delegátem Commision pénitentiare internationale.\n\nProfesor Miřička se též významně podílel na osnovách československých zákonů v oboru trestního práva, trestního zákona či zákona o trestním soudnictví nad mládeží. Této oblasti se věnoval dlouhodobě, jeho zásluhou byla mj. vytvořena Úřadovna pro péči o provinilou mládež u pražského krajského soudu. Jeho teoretické dílo je nepominutelné, mezi jinými napsal mnohokrát vydávané učebnice \"Trestní právo hmotné\" (I. 1911, II. 1912), \"Řízení trestní\" (1913) či \"Trestní právo procesní\" (1932). Dalšími významnými díly byly např. práce \"O formách trestné viny a jich úpravě zákonné\" (1902) nebo \"O trestním soudnictví nad mládeží\" (1932). Přispíval též do Slovníku veřejného práva československého a Ottova slovníku naučného.\n\n"}
{"id": "83500", "url": "https://cs.wikipedia.org/wiki?curid=83500", "title": "IS-1", "text": "IS-1\n\nIS-1 byl sovětský těžký tank vyvinutý v roce 1943 a používaný během druhé světové války. Vyrobeno bylo pouze 107 kusů. Označení IS znamenalo Iosif Stalin.\n\nSnahou o zlepšení výrobní náročnosti tanků KV se měl stát model KV-13, který byl téměř kompletně vyroben z lité oceli. Tento stroj byl však pro výrazné nedostatky odmítnut, ale posloužil jako základ pro vývoj nového těžkého tanku IS-1, který byl zahájen počátkem roku 1943. Korba tohoto nového tanku byla po nutných úpravách převzata z modelu KV-13. Pro kanón ráže 85 mm byla zkonstruována nová věž, která byla shodná s věží u tanku KV-85. Sériová výroba tanku IS-1, resp. podle původního značení IS-85, byla zahájena počátkem září 1943.\n\nKorba tanku IS-1 tvarově připomínala tanky KV, se kterými měla hodně společného. Odlišovala se však používáním litých dílů, které dávaly tanku IS charakteristický zaoblený tvar, zbývající části korby byly zhotoveny z válcované oceli. V čelním pancíři korby byl odklápěcí průzor řidiče, který seděl uprostřed. Po pravé straně řidiče byl v korbě uložen kulomet DT ráže 7,62 mm. Ačkoliv řidič musel do tanku nastupovat věží, měl pro případ nouzového opuštění tanku k dispozici únikový poklop v podlaze. Nad prostorem řidiče byly ve střeše korby uchyceny dva periskopy. K pohonu tanku sloužil vznětový motor V-2-IS o výkonu 600 HP. Podvozek sestával na každé straně z napínacího kola vpředu, šesti dvojitých pojezdových kol, hnacího kola vzadu a třech napínacích kladek. Pojezdová kola s vnitřním tlumením byla odpružena torzními tyčemi. V přední části korby byla elektricky poháněná, odlévaná věž vejčitého tvaru. Ve věži byl lafetován kanón D-5T ráže 85 mm (popř. D-5T85 s delší hlavní) spolu s koaxiálním kulometem. Další kulomet byl ve střílně na zadku věže. K zamíření sloužil teleskopický zaměřovač 10-T-15, ve věži byl instalován pozorovací periskop PT4-15. Vezená zásoba munice činila 59 granátů. Na obou stranách věže byly otvory, umožňující střelbu do stran z osobních zbraní osádky, které byly za normální situace ucpány kolíky. Na levé straně věže byla instalována kopule velitele, vybavená poklopem, který zajišťoval přístup osádky do tanku. Po pravé straně této kopule byl druhý, menší poklop, určený hlavně pro nakládání munice. Celkem bylo vyrobeno 107 kusů tanku IS-1, výroba byla zastavena ve prospěch tanku IS-2.\n\nTanky IS byly zařazovány do samostatných gardových pluků těžkých tanků. Byly nasazeny jak na severní části fronty v Pobaltí, tak i na jihu - první nasazení několika málo kusů proběhlo během bitvy u Kurska, větší množství bylo nasazeno v Korsuň-ševčenkovské operaci. Jejich oponenty tvořily zejména tanky Tiger a Panther, které měly převahu při střelbě na větší vzdálenost. Tanky IS-1 sice dokázaly bojovat s poslední generací německých tanků, ovšem bez možnosti získání tolik potřebné převahy. Nedostačující bojové výsledky tanků IS-1 utvrdily sovětské velení ve správnosti myšlenky vyzbrojení těžkého tanku kanónem ráže 122 mm a tak byly u jednotek postupně nahrazovány novými tanky IS-2.\n\n"}
{"id": "83506", "url": "https://cs.wikipedia.org/wiki?curid=83506", "title": "IS-2", "text": "IS-2\n\nIS-2 byl sovětský těžký tank vyvinutý v roce 1943 a používaný během druhé světové války a po ní. Označení IS znamenalo Josif Stalin.\n\nSoučasně se stavbou prototypu IS-1 byl zahájen další vývoj vedoucí k přezbrojení tohoto tanku kanónem ráže 122 mm, po bitvě u Kurska považovaném za nejvhodnější zbraň schopnou ničit německé těžké tanky z dostatečné vzdálenosti. Prototyp byl úspěšně vyzkoušen v prosinci 1943 a ihned byla zahájena jeho sériová výroba.\n\nKorba tanku IS-2 byla víceméně shodná s korbou tanku IS-1. V průběhu roku 1944 bylo přepracováno a zjednodušeno čelo korby, jehož svrchní část byla vyrobena z jediného kusu. Odklápěcí průzor u řidiče, který byl typický pro tank IS-1, byl nahrazen pevným průzorem, který byl chráněn návarkem, odklánějícím střely, které klouzaly po pancíři. Ačkoliv řidič musel do tanku nastupovat věží, měl pro případ nouzového opuštění tanku k dispozici únikový poklop v podlaze. Nad prostorem řidiče byly ve střeše korby uchyceny dva periskopy. K pohonu tanku sloužil vznětový motor V-2-IS o výkonu 500 HP.\n\nPodvozek sestával na každé straně z napínacího kola vpředu, šesti dvojitých pojezdových kol, hnacího kola vzadu a třech napínacích kladek. Pojezdová kola s vnitřním tlumením byla odpružena torzními tyčemi. V přední části korby byla elektricky poháněná, odlévaná věž vejčitého tvaru. Ve věži byl lafetován kanón D-25T ráže 122 mm spolu se spřaženým kulometem. Další kulomet byl ve střílně na zadku věže. Hlaveň kanónu byla vybavena úsťovou brzdou. K zamíření sloužil teleskopický zaměřovač 10-T-17, ve věži byl instalován pozorovací periskop Mk.IV. Vezená zásoba munice činila pouhých 29 dělených granátů. Na obou stranách věže byly otvory, umožňující střelbu do stran z osobních zbraní osádky, které byly za normální situace ucpány kolíky. Na levé straně věže byla instalována kopule velitele, vybavená poklopem, který zajišťoval přístup osádky do tanku. Po pravé straně této kopule byl druhý, menší poklop, určený hlavně pro nakládání munice. U části tanků IS-2 byl na velitelské kupoli lafetován protiletadlový kulomet DŠK ráže 12,7 mm. Některé tanky byly v roce 1945 vybaveny představnými pancíři, chránícími boky věže před kumulativní municí, která po masivním zavedení pancéřových pěstí znamenala výrazné riziko pro sovětské tanky. Celkem bylo vyrobeno 3 483 kusů tanku IS-2.\n\nTanky IS byly od počátku zařazovány pouze do samostatných gardových pluků těžkých tanků. Tyto pluky byly počátkem roku 1945 začleněny do samostatných tankových brigád. Tanky IS-2 byly velkým přínosem v boji s novou generací německých tanků, jelikož disponovaly silnou pasivní ochranou a na druhé straně velkou palebnou silou. Díky kanónu ráže 122 mm mohly zničit prakticky jakýkoliv nepřátelský tank, což obráceně neplatilo. Také díky proměnlivé kvalitě německých pancířů bylo obvyklé, že byl po zásahu z kanónu D-25-T celý kus pancíře na místě odtržen. Spolu se vzrůstající kvalitou pancéřování tanků IS-2 se z nich stávala efektivní zbraň pro boj s tanky Tiger a Panther. IS-2 měl v počátečních stadiích problém s kvalitou pancéřování a s převodovkou, ovšem v průběhu výroby byly tyto nedostatky odstraněny. Tanky IS-2 byly poprvé použity při dobývání Ukrajiny. Jejich snad nejslavnějším nasazením byl boj u Sandoměře, kde se střetly s nejnovějšími německými tanky Tiger II. Útočící německé tanky zde narazily na odpor dobře ukrytých tanků IS-2 a T-34/85. Jeden ze sovětských velitelů, gardový poručík V. A. Udalov, zničil se svým tankem IS-2 v jediném boji dva tanky Tiger II a další poškodil. Boje u Sandoměře ukázaly, že při správném použití jsou tanky IS-2 schopné ničit i ty nejnovější a nejsilnější tanky, jaké mohlo Německo nasadit. Ať měly tyto tanky jakékoliv nevýhody, nikdo jim nemůže upřít obrovský význam, který hrály v rychlé porážce Německa v letech 1944–1945.\n\nNěkolik tanků IS-2 obdržela v samém závěru války i 1. čs. tanková brigáda, avšak do bojů s nimi nezasáhla, pouze se s nimi účastnila přehlídky v Praze. Nejznámějším tankem IS-2, který byl nesprávně zaměňován za T-34, je růžový tank v muzeu v Lešanech, který stával na pomníku v Praze jako tank č. 23. Tanky IS-2 byly po válce modernizovány a vyvezeny do zemí spřátelených se Sovětským svazem (Kuba, Egypt, Severní Korea, Čína, atd).\n\n\n"}
{"id": "83509", "url": "https://cs.wikipedia.org/wiki?curid=83509", "title": "Jankov", "text": "Jankov\n\nJankov je název českých obcí:\n\n\n"}
{"id": "83513", "url": "https://cs.wikipedia.org/wiki?curid=83513", "title": "Obchvat", "text": "Obchvat\n\nSlovo obchvat má více významů:\n\n\n"}
{"id": "83515", "url": "https://cs.wikipedia.org/wiki?curid=83515", "title": "Obchvatný manévr", "text": "Obchvatný manévr\n\nObchvatný manévr, obchvat je vojenský termín, kterým se označuje vojenská operace během níž je proražena nepřátelská obrana na slabě bráněném křídle (křídlech), popřípadě zcela obejita. Hlavním úkolem obchvatu je buďto uzavření silných nepřátelských jednotek do obklíčení, nebo přinucení nepřítele, aby pod hrozbou tohoto obklíčení opustil silnou obrannou pozici bez jinak nevyhnutelného těžkého boje a velkých ztrát na straně útočníka, popřípadě získání možnosti napadnout silnou obrannou pozici z hůře bráněných směrů. Termín se používá na strategické i taktické úrovni. \n\nÚčinnost obchvatného manévru se zvyšuje s jeho nečekaností a skrytostí, neboť tyto okolnosti zvyšují zmatek na nepřátelské straně, ubírají jí čas na reakci a omezují efektivitu jejího manévrování. Obvykle se rozumí pod pojmem obchvatný manévr přesun bez boje, nebo jen s malými střety s podstatně slabšími silami nepřítele. Soustředění sil od útoku na křídlech v rámci velké bitvy a ústící v závažné boje se nazývá křídelní útok. Úspěšný obchvat ovšem zvyšuje úspěšnost křídelního útoku jak vytvořením lokální převahy nad nepřátelským jednotkami na křídle, tak zejména možností napadnout nepřátelské křídlo z bočního nebo dokonce týlového směru. Ještě úspěšnější je obchvat okolo celé nepřátelské armády, který potřebu boje zcela vyloučí a vede k obklíčení bez boje. Pokud ovšem proti sobě stojí dvě srovnatelné armády, k podobnému scénáři může dojít pouze při značně nesrovnatelných výkonech obou velení či mimořádné souhře okolností. Příkladem může být Napoleonovo obklíčení rakouské armády u Ulmu.\n\nPro provedení úspěšného obchvatu musí mít útočící armáda dostatečně mobilní jednotky, které jsou schopny rychle se vydat do místa průniku. Při případném nedostatku mobility je pokus o obchvat při včasné a správné reakci protivníka předurčen k nezdaru, což se například projevilo na počátku I. světové války na západní frontě. Když selhaly první německé pokusy o průlom, pokoušela se německá armáda obchvátit hlavní francouzské síly přesměrováním útoku na sever. Jelikož však německé jednotky nebyly dostatečně mobilní pro tak rozsáhlý strategický obchvat (nutno dodat, že dostatečně mobilní tehdy asi pro takový účel nebyla žádná armáda) a Francie měla jednak silné zálohy, jednak stále ještě v rámci mobilizace vytvářela nové jednotky, nebyl pro ni problém stavět obchvacujícím jednotkám do cesty další síly, čímž došlo namísto obchvatu pouze k prodloužení fronty severním nebo severozápadním směrem. Německá strana pak přesměrovala své síly ještě více severně i ty však narazily na zálohy. Hra skončila v okamžiku, kdy se oběma stranám do cesty postavilo moře (proto se toto období války nazývá \"závod k moři\"). Výsledkem tedy bylo vytvoření souvislé fronty od Švýcarska až ke kanálu La Manche a následná zákopová válka.\n\nMezi klasické bitvy, v nichž vítězná strana předvedla ukázkový obchvatný manévr, patří např. bitva u Oudenaarde. Fascinující je v tomto ohledu dost unikátní bitva u Chancellorsville, kde se jižanským velitelům Jacksonovi a Leemu podařil jen zřídka vídaný manévr: obchvat obchvacujících je jednotek. Patrně pouze těžká zranění Jacksona a většiny členů jeho štábu a následný zmatek v řadách jeho mužů pak zachránily seveřanskou armádu před obklíčením a naprostým zničením.\n\nOblast, do níž se po zdařeném obchvatu či křídelním útoku natlačí velké množství navzájem se mísících a překážejících jednotek obklíčené strany, se označuje jako kotel. Ideálním výsledkem obchvatu je tedy uzavření nepřátelských jednotek do kotle, kde jsou posléze zničeny nebo kapitulují.\n\n"}
{"id": "83519", "url": "https://cs.wikipedia.org/wiki?curid=83519", "title": "Kontrafagot", "text": "Kontrafagot\n\nKontrafagot je dvouplátkový dechový dřevěný nástroj; má dvakrát delší trubici než fagot, proto zní o oktávu níže (od této jeho vlastnosti je odvozeno jedno z anglických pojmenování kontrafagotu: \"double bassoon\", neboli dvojitý fagot). V symfonickém orchestru je nejnižším dechovým nástrojem, používá se také ve větších dechových orchestrech.\n\nKontrafagot má velice podobnou stavbu jako fagot, také způsob tvorby tónu a prstoklad se velmi blíží fagotovému. Existují samozřejmě některé odlišné prvky:\n\nDélka trubice se blíží šesti metrům a je několikrát ohnutá. Kvůli komplikovanému systému klapek ale na rozdíl od fagotu nejde rozložit do více částí.\n\nJako sólový nástroj není kontrafagot příliš vhodný - zejména v nižších polohách je pro posluchače problém rozlišit mezi jednotlivými tóny. Přesto například Gunther Schuller nebo Donald Erb zkomponovali koncert pro kontrafagot a orchestr. Erwin Schulhoff zkomponoval \"Bassnachtigall\", tři skladby pro kontrafagot sólo (1922).\n\nV komorní hudbě má kontrafagot větší využití, příkladem může být Mozartova \"Gran Partita\" pro dva hoboje, dva klarinety, dva basetové rohy, čtyři lesní rohy, dva fagoty a kontrafagot.\n\nV orchestru se kontrafagot používá již od dob baroka, zvláště jako zvuková podpora fagotů a kontrabasů v monumentálních dílech (Händelův \"Mesiáš\", Bachovy \"Janovy pašije\" a další). První samostatný kontrafagotový part (tedy bez pouhého zdvojování partu fagotu) napsal Ludwig van Beethoven ve své Páté symfonii. Ve svých symfoniích tento nástroj s oblibou používali například Gustav Mahler, Richard Strauss nebo Dmitrij Šostakovič.\n\n"}
{"id": "83520", "url": "https://cs.wikipedia.org/wiki?curid=83520", "title": "Francis Gary Powers", "text": "Francis Gary Powers\n\nFrancis Gary Powers (17. srpna 1929, Burdine, USA – 1. srpna 1977, Los Angeles) byl pilot amerického letectva, později CIA, jenž byl během studené války sestřelen při průzkumném letu nad Sovětským svazem. Okolnosti tohoto sestřelu jsou známy jako Aféra U-2.\n\nPowers se narodil v Kentucky jako druhé ze šesti dětí, studoval na Milligan College v Tennessee. V roce 1950 vstoupil do letectva a sloužil jako pilot stíhacího letounu F-84 Thunderjet na základně v Georgii a v Koreji. Vzhledem ke svým výkonům na jednomotorovém proudovém letadle byl osloven americkou zpravodajskou službou CIA, nabídku přijal a v roce 1956 se stal pilotem letounu U-2.\n\nPowers pracoval pro CIA čtyři roky – 1. května 1960 bylo jeho průzkumné letadlo Lockheed U-2 sestřeleno salvou několika protiletadlových raket nad územím Sovětského svazu poblíž Sverdlovska. Tato událost a navazující dění jsou známé jako \"Aféra U-2\". Powers byl v Rusku odsouzen za špionáž na deset let v pracovních táborech, nicméně po dvou letech byl na Glienicker Brücke (tzv. mostě špionů) vyměněn za sovětského špiona Rudolfa Abela dopadeného Američany v rámci výměny dojednané Jamesem B. Donovanem.\n\nPo svém návratu do Spojených států byl vyslýchán CIA a objevil se před vyšetřovací komisí Senátu. Ačkoliv byl kritizován za to, že neaktivoval destrukční mechanismus průzkumných zařízení, popřípadě že nepožil kyanidovou kapsli, vyšetřovatelé CIA i senátního výboru zjistili, že Powers za daných okolností nemohl jednat jinak.\n\nO svých zážitcích napsal Powers knihu \"Operation Overflight: A Memoir of the U-2 Incident\".\n\nKonstruktér letadla U-2, Clarence L. Johnson jej později zaměstnal jako testovacího pilota u společnosti Lockheed. Powers zahynul 1. srpna 1977 v Los Angeles při havárii jím pilotovaného vrtulníku rádia KNBC. Vrtulníku při návratu na heliport došlo palivo – příčinou byl pravděpodobně ukazatel paliva.\n\nFrancis Gary Powers je pohřben na Arlingtonském hřbitově, kde je například pohřben i John Fitzgerald Kennedy. Powers za své činy obdržel \"in memoriam\" několik vyznamenání.\n\n"}
{"id": "83521", "url": "https://cs.wikipedia.org/wiki?curid=83521", "title": "Demokratický deficit", "text": "Demokratický deficit\n\nPojem demokratický deficit označuje nedostatečnou míru demokracie – nejen v totalitních režimech nebo státech s ještě nedostatečně vyvinutou demokracií, ale i v mezinárodních organizacích, do kterých jsou zástupci jednotlivých členů pouze jmenováni vládou nebo parlamentem členských zemí a/nebo v nich nemají dostatečné pravomoci.\n\nPodle toho, kdo tento pojem používá, se jedná buď o nedostatek demokratických práv volených nebo jmenovaných, reprezentantů nebo jednotlivců (z hlediska zastánců tzv. přímé demokracie).\n\n"}
{"id": "83523", "url": "https://cs.wikipedia.org/wiki?curid=83523", "title": "Oregon", "text": "Oregon\n\nOregon (anglická výslovnost , oficiálně ) je stát nacházející se na západním pobřeží Spojených států amerických, v oblasti pacifických států v západním regionu USA. Oregon hraničí na severu s Washingtonem, na východě s Idahem a na jihu s Nevadou a Kalifornií. Západní ohraničení státu tvoří Tichý oceán.\n\nSe svou rozlohou 254 806 km² je Oregon devátým největším státem USA, v počtu obyvatel (4,1 milionů) je 27. nejlidnatějším státem a s hodnotou hustoty zalidnění 16 obyvatel na km² je na 39. místě. Hlavním městem je Salem se 170 tisíci obyvatel. Největšími městy jsou Portland s 630 tisíci obyvateli, dále Eugene (160 tisíc obyv.), Gresham (110 tisíc obyv.), Hillsboro (100 tisíc obyv.) a Beaverton (100 tisíc obyv.). Oregonu patří 476 km pobřeží Tichého oceánu. Nejvyšším bodem státu je vrchol Mount Hood s nadmořskou výškou 3429 m v Kaskádovém pohoří. Největšími toky jsou řeky Columbia, jež tvoří část hranice s Washingtonem, a Snake, která vytváří část hranice s Idahem.\n\nPoprvé se Evropané k oregonským břehům dostali v roce 1543, podrobně však bylo pobřeží prozkoumáno až na konci 18. století, kdy se začalo používat i jméno Oregon, které je neznámého původu. Do oblasti se na přelomu 18. a 19. století dostávali průzkumníci a lovci z francouzské Kanady, velké pozemní expedice však byly britské a americké. Území si proto začaly nárokovat jak Spojené státy, tak Spojené království. Od roku 1819 se obě mocnosti dohodly na společné správě regionu, který získal název Oregon Country a který začal být postupně pomalu osídlován. Definitivně oblast získaly v roce 1846 Spojené státy, které zde o dva roky později zřídily Oregonské teritorium. Oregon se 14. února 1859 stal 33. státem USA.\n\nLidé obývají území, kde se dnes rozprostírá Oregon, už 15 tisíc let. Ve zdokumentované historii existují o tomto území první zmínky z 16. století. V 18. a 19. století o území vedly spor nejprve evropské velmoci, později se přidaly i Spojené státy. V roce 1846 se konečně USA dohodly s Velkou Británií o rozdělení regionu a v roce 1859 se Oregon stal státem USA. Nyní zde žije přes 3,5 milionu obyvatel.\n\nLidské osídlení severozápadu USA začalo před patnácti tisíci lety s nejstaršími důkazy v jeskyních Fort Rock a Paisley v okrese Lake County. Archeolog Luther Cressman zjistil, že důkazy jsou 13 200 let staré. Okolo roku 8 000 př. n. l. zde existovalo mnoho osad, soustředěných především okolo toku řeky Columbie a pobřeží Tichého oceánu.\n\nV 16. století bylo území domovem četných indiánských skupin. Prvními, kdo jej prozkoumal, byli Španělé na konci 17. století. V roce 1778 prozkoumal britský cestovatel James Cook pobřeží Tichého oceánu.\n\nKromě Jamese Cooka navštívili oblast také Lewis s Clarkem, kteří zde postavili zimní pevnost Fort Clatsop na břehu řeky Columbie. Oregon byl také prozkoumán dalším britským průzkumníkem, Davidem Thompsonem.\n\nV roce 1811 se Thompson, který pracoval pro Severozápadní společnost, stal prvním Evropanem, který znal celou trasu řeky Columbie. Na soutoku s řekou Snake se zastavil, aby poslal dopis s požadavkem o přidělení území Velké Británii a Severozápadní společnosti. Po návratu do Montrealu, kde bydlel, oznámil, že v oblasti žije mnoho kožešinové zvěře.\n\nV tomtéž roce se newyorčan John Jacob Astor rozhodl, že postaví při ústí Columbie do oceánu pevnost Fort Astoria, která bude využívána jako západní základna jeho společnosti Pacific Fur Company, která obchodovala s kožešinou. Pevnost se stala prvním stálým evropským osídlením v Oregonu.\n\nO rok později, při britsko-americké válce, se Britové zmocnili všech základen společnosti Pacific Fur Company. Dohoda z roku 1818 rozhodla o tom, že budou Britové a Američani společně vlastnit území západně od Skalnatých hor až k pobřeží Pacifiku. Ve dvacátých a třicátých letech 19. století dominovala oblasti Společnost Hudsonova zálivu, která ji ovládala ze svého sídla v pevnosti Fort Vancouver.\n\nV roce 1841 zemřel zkušený lovec a podnikatel Ewing Young a zanechal po sobě velké bohatství, ale žádného dědice. Po jeho pohřbu se tak konalo důležité jednání o jeho majetku. Soudcem měl být Ira Babcock z metodistické misie, která ležela v Oregonu. Nejprve se konala dvě jednání v Champoegu, kde se diskutovalo o obavách z vlků a dalších nebezpečných zvířat. O rok později pak začalo jednání všech osadníků v Oregonu s hlavními komisaři Davidem Hillem, Alansonem Beersem a Josephem Galem. Tato setkání byla prvními pokusy o politická jednání v Oregonu před tím, než proběhlo připojení ke Spojeným státům.\n\nTéhož roku Sir George Simpson, guvernér Společnosti Hudsonova zálivu, zastavil politiku společnosti, která byla proti migraci osadníků do Oregonu, protože zjistil, že odporuje plánům lukrativního prodeje kožešin. Nechal tedy přestěhovat okolo dvou set osadníků z kanadské kolonie Red River v Manitobě do farem v okolí pevnosti Fort Vancouver. Proběhla tak expedice Jamese Sinclaira.\n\nV letech 1842 a 1843 přivedla do Oregonu mnoho nových osadníků Oregonská stezka. Chvíli to vypadalo, že budou USA a Británie válčit potřetí za 75 let, dohoda o hranici proběhla ale v míru. V roce 1846 se v Oregonské dohodě obě strany dohodly na tom, že hranice mezi Spojenými státy a Britskou Severní Amerikou budou na 49. rovnoběžce, kde leží například záliv Semiahmoo Bay.\n\nOsazování se zvýšilo v roce 1850 díky dotacím půdy od Spojených států po přemístění původních obyvatel do indiánských rezervací.\n\nOregon byl připojen k Unii 14. února 1859. Za americké občanské války byly vojenské jednotky, které zde sloužily, poslány na východ. V Kalifornii probíhal nábor dobrovolnických kavaleristů, kteří se později přesunuli do Oregonu, aby tam udržovali mír. 1. Oregonská kavalerie zde sloužila až do roku 1865.\n\nV osmdesátých letech devatenáctého století se rozšíření železnic do Oregonu podílelo na lepším obchodu se dřevem a pšenicí a na růstu oregonských měst.\n\nV roce 1902 začal v Oregonu systém přímé demokracie, zvaný Oregonský systém. Občané rozhodují prostřednictvím referend.\n\nRozmach průmyslu zažil Oregon ve třicátých letech dvacátého století, po výstavbě Bonnevillovy přehrady na řece Columbii. Hydroenergie, potraviny a dřevo z Oregonu pomáhaly zásobovat vývoj průmyslu na západě USA i přesto, že časté změny v americkém systému zraňovaly oregonskou ekonomiku.\n\nOregon je rozlohou devátý největší stát USA. Kromě dvou velikých řek Columbia a Snake se zde nachází i vysoké hory (nejvyšší Mount Hood - 3429 m) a pouště na severovýchodě. V Oregonu je národní park Crater Lake National Park.\n\nOsídlení je soustředěno v oblasti mezi oceánem a Kaskádovým pohořím, především v údolí řeky Wilamette. Tato část státu je poměrně bohatá na srážky, naopak oblast za Kaskádovým pohořím je suchá a řídce osídlená, protože vlhkost putující od oceánu je zablokována pohořím.\n\nHornatý povrch umožňuje provoz mnoha lyžařských středisek.\n\nPodle sčítání lidu z roku 2010 zde žilo 3 831 074 obyvatel. Nejvíce obyvatel ze současných 3,5 milionů žije na severozápadě země v městských aglomeracích, naopak jihovýchod země je téměř neobydlen. Hlavním městem je Salem, ale největším městem je Portland. Dalším velkým městem je Eugene. Z přistěhovalců tvoří největší skupinu (přes 20 %) Němci.\n\n\nObyvatelé hispánského nebo latinskoamerického původu, bez ohledu na rasu, tvořili 11,7 % populace.\n\nPřes 75 % obyvatelstva jsou věřící, v drtivé převaze křesťané - protestanti.\n\nPrůmyslový růst se na západ USA dostával s železnicí, do Oregonu je přivedla stavba přehrady Bonneville na řece Columbia v roce 1943.\n\n"}
{"id": "83525", "url": "https://cs.wikipedia.org/wiki?curid=83525", "title": "Dinitrotoluen", "text": "Dinitrotoluen\n\nTechnický dinitrotoluen (DNT) je směs několika izomerů – 2,4-dinitrotoluenu a 2,6-dinitrotoluenu. Je to žlutá amorfní látka, rekrystalizací z acetonu vznikají jehlicovité žluto-bílé krystaly. Teplota tání je 54 až 56 °C. Je nerozpustný ve vodě ale rozpustný ve většině organických rozpouštědel. Připravuje se reakcí mononitrotoluenu se směsí koncentrované kyseliny sírové a dusičné nazývané nitrační směs. Má vlastnosti slabé výbušniny – kvůli slabé detonační schopnosti se samotný jako výbušnina nepoužívá, používá se jako složka některých směsných trhavin nebo jako surovina pro přípravu rozšířené trhaviny \"TNT\" (trinitrotoluen).\n\n2,4-dinitrotoluen je karcinogen používaný jako plastifikátor při výrobě výbušnin nebo meziproduktu pro výrobu polyuretanových pěn, toluendiisokyanátu. V lednu 2010 byl Evropskou agenturou pro chemické látky zařazen na kandidátský seznam nebezpečných látek vzbuzujících mimořádní obavy pro autorizaci dle směrnice REACH.\n"}
{"id": "83526", "url": "https://cs.wikipedia.org/wiki?curid=83526", "title": "Monty Pythonův létající cirkus", "text": "Monty Pythonův létající cirkus\n\nMonty Pythonův létající cirkus (v anglickém originále Monty Python's Flying Circus) je televizní seriál skečů slavné britské parodistické a satirické skupiny Monty Python. Poprvé byl vysílán v roce 1969 na britské televizní stanici BBC. Celkem bylo natočeno 45 dílů, rozdělených do čtyř sérií (viz níže). Avšak díly nebyly natočeny v takovém pořadí, v jakém byly vysílány.\n\nV češtině vyšla v roce 1999 v nakladatelství Argo dvoudílná kniha \"Nic než slova\", ve které jsou přepsány scénáře všech dílů seriálu, mimo animovaných sekvencí. Do češtiny přeložil „dvorní překladatel“ Monty Pythonů Petr Palouš. Názvy epizod jsou převzaty z této knihy.\n\nNatáčena od 30. srpna 1969 do 4. ledna 1970.\nVysílána od 5. října 1969 do 11. ledna 1970.\n\n\nNatáčena od 25. června 1970 do 16. října 1970.\nVysílána od 15. září 1970 do 22. prosince 1970.\n\n\nNatáčena od 4. prosince 1971 do 25. května 1972.\nVysílána od 19. října 1972 do 18. ledna 1973.\n\n\nNatáčena od 12. října 1974 do 16. listopadu 1974.\nVysílána od 31. října 1974 do 5. prosince 1974. Nehraje v ní John Cleese s odůvodněním že již není originální, ale na několika epizodách se podílel na scénáři.\n\n\nV letech 1971 a 1972 byly speciálně pro německou a rakouskou televizi (WDR, ORF) natočeny v produkci Alfreda Biolka dvě speciální epizody pod názvem \"Monty Pythons fliegender Zirkus\" (premiérově vysílány na ARD 3. ledna a 18. prosince 1972). Původní znění první z nich bylo německé, třebaže ani jeden z hlavních představitelů německy neuměl.\n\nVětšina skečů je originálních, scénáře některých byly převzaty ze satirické \"At Last the 1948 Show\" na ITV (na které se podíleli i Graham Chapman a John Cleese). K remakům původních epizod patří nový \"Lumberjack Song\" a \"Ten Seconds of Sex\" (remake původního skeče \"Nude Organist\").\n\n\n"}
{"id": "83538", "url": "https://cs.wikipedia.org/wiki?curid=83538", "title": "Borovice kleč", "text": "Borovice kleč\n\nBorovice kleč (\"Pinus mugo\"), kosodřevina, je jehličnatý strom klečovitého, řidčeji křovitého vzrůstu, bez hlavního kořene. Dorůstá do výšky 1–2 metry a vyskytuje se převážně v horských oblastech nad horní hranicí lesa, popř. v nižších polohách na rašeliništích či vrchovištích.\n\n\nBorka hnědošedá, neodlupčivá. Letorosty světle zelené, později hnědé až černošedé, lysé. Jehlice po dvou, hustě obrůstající větvičky, 3–8 cm dlouhé, srpovitě zahnuté, na obou stranách s průduchy. Kvete v červnu až červenci. Šišky jsou symetrické, jednotlivé nebo v přeslenech, vejčitě kuželovité, přisedlé nebo krátce stopkaté. Štítky jsou stejně utvářené, mají vesměs ostrý příčný kýl, pupek se nachází uprostřed štítku a má zpravidla pichlavý hrot.\n\nNa horní hranici lesa, převážně v zóně subalpinské vegetace, v Alpách, v severních a středních Dinaridech, Karpatech a pohořích severního Balkánu.\n\nKromě těchto hlavních oblastí se vyskytuje izolovaně v pohořích Jura, Vogézy, Šumava, Jizerské hory, Tatry a Krkonoše, nejjižněji ve střední Itálii v pohoří Abruzzy. Velice často se spontánně kříží s borovicí blatkou, borovicí zobanitou i s borovicí lesní.\n\nV porostech kleče se ze stromovitých forem vyskytují už jen borovice limba a řidčeji smrk ztepilý , které zde rostou jako solitéry.\n\nRozlišujeme 2 variety:\n\n• \"P. mugo\" var. \"mugo\" – poléhavé nebo vystoupavé keře, rostoucí převážně ve vyšších horách na holích nad zónou lesa a místy sestupující níže na skalnatých, výjimečně rašelinných stanovištích (Alpy, Šumava, Jizerské hory, Krkonoše, Karpaty, hory Balkánu, Dinárská pohoří, Abruzzy).\n\n• \"P. mugo\" var. \"pseudopumilio\" (Willk.) Domin, 1935 – vzpřímené keře nebo nízké vícekmenné stromky, rostoucí na rašelinných stanovištích v zóně horského lesa (poh. Schwarzwald, Smrčiny, Slavkovský les, Krušné hory, Šumava, Novohradské hory, Kladsko).\n\nJako okrasná rostlina, se tato stálezelená dřevina s kompaktním růstem se vysazuje do ozdobných skalek, suchých zídek, nádob a sušších záhonů s dalšími trvalkami na slunných stanovištích, kde vytváří ideální tmavé pozadí pro vyniknutí jiných dřevin nebo trvalek. Lze ji použít v nádobách, je však riziko vysýchání balu což vede rychle k úhynu.\n\nDruh je široce pěstován jako bonsaj. Je velmi oblíben v japonské zahradě a také čínském stylu úprav zahrad.\n\nVyžaduje slunečné polohy, v polostínu trpí. Preferuje propustné půdy, nesnáší zamokření na rozdíl od podobného druhu \"Pinus uncinata\". Množení řízky, semeny. Nesnáší moc dobře suchý vzduch, bývá poškozována suchem během kolísajících jarních teplot (fyziologická sypavka), trpí také houbovými chorobami.\n\n\n\n \n"}
{"id": "83543", "url": "https://cs.wikipedia.org/wiki?curid=83543", "title": "Footfetish", "text": "Footfetish\n\nFootfetish (z anglického slova \"foot\" = noha a \"fetish\" = předmět hodný úcty, obdivu) je sexuální praktika, při níž jsou uctívány nohy. Definice praktiky zaobírá jak zálibu v bosých nohách (olizování a čichání chodidel, footjob, trampling), tak i v oblečení na nich (punčochy, ponožky) či botách (např. lodičkách či kozačkách). Tyto praktiky jsou dnes velmi rozšířené. Dle Freuda je footfetish součástí fetišismu. Toto uctívání je hlavně záležitostí mužů, a to jak ve vztahu k ženským, dívčím nohám tak i k nohám mužským.\n\nHistorické výzkumy ukazují, že footfetish se rozšířil jako sexuální praktika v reakci na masivní rozšíření pohlavních chorob, převážně epidemie syfilidy v 16. až 19. století v Evropě.\n\n"}
{"id": "83545", "url": "https://cs.wikipedia.org/wiki?curid=83545", "title": "Antonín Rybička", "text": "Antonín Rybička\n\nAntonín František Rybička (pseudonym Skutečský) (30. října 1812, Skuteč – 25. ledna 1899, Vídeň) byl český historik a archivář. Dlouhodobě působil jako právník v Chrudimi (1838-1846) a ve Vídni (1846-1886). Ve volném čase shromažďoval a zpracovával doklady k literární a kulturní historii, genealogii šlechtických rodů, dějinám řemesel (např. zvonařství) a českého práva, věnoval se heraldice, archeologii a jiným pomocným vědám historickým. Napsal 1300 hesel do Riegrova slovníku naučného, 73 článků do \"Časopisu Musea království Českého\" a řadu příspěvků do jiných periodik. Velký ohlas měly jeho knihy \"Přední křisitelé národa českého\" (2 díly, 1883-84) se životopisy českých obrozenců, \"O českém zvonařství\" (1885) a \"Pravidla, přísloví a povědění, vztahující se k správě veřejné a obecní i k právu občanskému a trestnímu\" (1872). Rozsáhlé sbírky věnoval Národnímu muzeu. Byl oceňován jako všestranný svědomitý kulturní historik a vzor tiché, vytrvalé práce ve prospěch národa.\n\nPodle matriky se narodil 30. října 1812 ve Skutči v domě č. 364 (dnes Rybičkova 364), v literatuře se ale zpravidla uvádí dům č. 374 „u modré hvězdy“ na náměstí (dnes Palackého náměstí 374), vybudovaný v honosném stylu Rybičkovým dědečkem Františkem v polovině 18. století. Otec byl obchodník, člen městské rady a milovník českých dějin, který doma shromáždil množství knih, starých listin, mincí, erbů, pečetí a jiných historických památek. Malému Antonínovi také vyprávěl staré příběhy a pověsti, například o vyhlášených místních obuvnících, a na vycházkách mu ukazoval zajímavá místa ve městě i okolí (Humperky, Rychmburk). Z Rybičkova dětství se dochovaly dvě rukopisné knížky: \"Popsání české země\" (1823), přehled českého zeměpisu ve formě rozhovoru otce se synem, a \"Biblické příběhy Starého zákona\" (1824) se stručnou historií starověkých národů. Jejich autorství není jasné – možná si je napsal sám, ale mohly být i dárkem od otce nebo učitele.\n\nDo obecné školy chodil v rodném městě. Jeho prvním učitelem byl Václav Svoboda († 1824), výborný pedagog, otec pozdějších spisovatelů a historiků Vilibalda (1816-1875) a Leopolda (1823-1881).\n\nV letech 1824-26 navštěvoval hlavní školu v Moravské Třebové a v letech 1827-33 postupně na gymnáziu a lyceu v Litomyšli. Poté roku 1837 absolvoval práva na pražské univerzitě. Během pražských studií bydlel s K. J. Erbenem a skutečským rodákem Janem Melicharem. V Praze se také seznámil téměř se všemi mladšími českými spisovateli a setkal se s řadou starších obrozenců (např. Hněvkovským a Klicperou).\n\nPo studiích nastoupil roku 1838 jako praktikant k magistrátu a hrdelnímu soudu v Chrudimi. V roce 1840, po složení zkoušek, se tam stal auskultantem. Mezitím studoval činnost dolů a hutí a roku 1842 složil zkoušku z horního práva.\n\n9. dubna 1846 byl jmenován akcesistou při c. k. spojené kanceláři dvorské ve Vídni a 19. října 1847 překladatelem do a z češtiny. Když byla po březnové revoluci 1848 sestavena komise k vyřizování stížností poddaných na vrchnosti, byl k ní Rybička přidělen jako zapisovatel a tlumočník. Na podzim 1849 se stal členem komise pro sestavení slovanské právnicko-politické terminologie (s P. J. Šafaříkem jako předsedou a A. J. Beckem). Od 1. listopadu 1849 redigoval 15 měsíců českou verzi Říšského zákoníku. 21. března 1850 byl jmenován asesorem (přísedícím) soudu v Kutné Hoře, na toto místo ale nenastoupil kvůli pokračující práci v redakci. 7. února 1851 se stal sekretářem nejvyššího a kasačního soudu ve Vídni. 25. září 1857 byl jmenován dvorským sekretářem a roku 1880 soudním radou.\n\nPočátkem roku 1886 odešel do výslužby. Při té příležitosti byl oceněn Řádem železné koruny. Již dříve byl vyznamenán Řádem Františka Josefa.\n\nJiž od dob studií se věnoval historickému bádání a rozšiřoval zděděnou sbírku starožitností. Během pobytu v Chrudimi i na cestách navštěvoval archivy, prohlížel a dokumentoval umělecké a archeologické památky. V této činnosti pokračoval i ve Vídni. Postupně se stal uznávaným odborníkem v oblasti práva, literární a kulturní historie.\n\nRoku 1840 sbíral podklady pro první českou encyklopedii. Průběžně zveřejňoval výsledky svých bádání, zejména formou článků v časopisech, ale i jako hesla v Riegrově Slovníku naučném a v knižních publikacích (viz Dílo). Úzce spolupracoval s Národním muzeem a jeho knihovníkem A. J. Vrťátkem. V mladším věku za ním přijížděl z Vídně, později mu posílal shromážděné sbírkové předměty i vlastní práce. Muzeu věnoval například stovky obrazů a rytin, zachycujících známé osobnosti, náhrobky, hrady a historické budovy; rovněž předal množství mincí, medailí a dalších předmětů.\n\nDo Vídně odvezl většinu starožitností, zděděných po otci. Tím je zachránil před zničením, když roku 1862 při velkém požáru Skutče shořel jeho rodný dům na náměstí.\n\nRoku 1897 ukončil svou sběratelskou činnost ze zdravotních důvodů a zbylé předměty odeslal v pěti velkých a sedmi malých krabicích do Národního muzea. Svou knihovnu věnoval chrudimskému muzeu.\n\nVe Vídni se přátelil hlavně s A. J. Beckem a A. V. Šemberou. Společně například usilovali o zavádění češtiny do vyučování. Roku 1846 zjistil Rybička během návštěvy řemeslnické školy, že čeští učni nerozumí svým německy mluvícím učitelům. Zakoupil jim česko-německé katechismy a přesvědčil Lva Thuna, který jako ministr školství zavedl výuku češtiny jako nepovinného předmětu na vídeňských středních školách. Později se aktivně účastnil českého spolkového života ve Vídni, naopak jeho přátelství se Šemberou po roce 1880 narušil spor o Rukopisy.\n\nOd roku 1833 se účastnil činnosti Matice české. Byl řádným členem III. třídy České akademie věd a umění, dopisujícím členem Královské české společnosti nauk a dalších vědeckých a vlasteneckých organizací.\n\nRoku 1895 se mu zhoršil sluch, takže bylo obtížné se s ním domluvit; uchoval si ale dobrou paměť. V listopadu 1898 onemocněl chřipkou a už se z ní úplně nezotavil. Zemřel 25. ledna 1899 ve svém bytě v Lederergasse 23 v 8. vídeňském obvodu (Josefstadt). Některé zdroje uvádějí datum úmrtí 24. ledna 1899, to ovšem neodpovídá např. podrobným vzpomínkám pamětníků. Pohřben byl v Chrudimi.\n\nRybička přispíval literárními biografiemi a dalšími články do Riegrova \"Slovníku naučného\" (1300 hesel). Napsal také 73 článků do \"Časopisu Musea království Českého\" (předchůdce \"Časopisu Národního muzea\") a řadu příspěvků do jiných odborných a populárních periodik (\"Památky archeologické, Lumír\" aj.). Z jeho knižních publikací byl na přelomu 19. a 20. století nejvíce oceňován soubor obrozeneckých biografií \"Přední křisitelé národa českého\".\n\nPřispíval do Riegrova \"Slovníku naučného\" pod značkou \"Ra\" a podle soudobých zdrojů pro něj napsal asi 1300 hesel, zejména literárních biografií. S nelibostí nesl, když mu redakce krátila obsáhlé články, do nichž se snažil vložit všechny získané poznatky; o nezbytnosti tohoto opatření ho přesvědčil až František Ladislav Rieger.\n\nJako příklady můžeme uvést hesla:\n\nBibliografii Rybičkových časopiseckých článků sepsal Bohumil V. Konečný (1871-1896) v jubilejní publikaci \"Almanach na počest osmdesátých narozenin Rybičkových\" (1892). Soudobé životopisy jinak uvádějí, že v letech 1845-1897 napsal 73 článků pro \"Časopis Musea království Českého\", ale přispíval také do \"Památek archeologických a místopisných\", Mikovcova \"Lumíru\" i jinam.\n\nPříkladem jsou:\n\nKnižně vyšly např.:\n\n\nRybička byl současníky oceňován jako svědomitý a pilný kulturní historik. Projevoval lásku k českému jazyku a národu. Byl všestranně činný a byl uváděn jako vzor tiché, vytrvalé, mravenčí práce. Zažil národnostní útlak před rokem 1848 a ideální snažení tehdejších obrozenců. Psal podrobně a s nadšením. Věnoval se pomocným vědám historickým — rodopisu, heraldice, archeologii a diplomatice. V řadě případů také shromáždil podklady, ale předal je nezpracované muzeu. Výsledky své práce ochotně sdílel. Říkalo se o něm, že nemá nepřátele. Společně s dalšími představiteli „doby předbřeznové“ (před rokem 1848) kladl základ národnímu obrození a díky vysokému věku měl možnost vidět výsledky práce své generace. Ačkoliv většinu aktivního života strávil ve státní službě ve Vídni, neustával ve vlastenecké a literární činnosti.\n\nJako první v Čechách pochopil význam heraldiky, genealogie a sfragistiky v rámci pomocných věd historických. Jeho přesně citované popisy znaků na základě často již nedostupných archivních materiálů udržují svou plnou platnost a stávají se někdy jediným pramenem. Nevytvořil sice vlastní systém ani terminologii, ale shromáždil velké množství celkem spolehlivého a dodnes užitečného materiálu.\n\nByl zastáncem trpělivé práce ve prospěch pravdy a měl obavy z prudkého, násilného dobývání práv. V 90. letech například zásadně nesouhlasil s hnutím Omladiny.\n\nJeho životní jubilea – 55., 70. a 80. – byla připomínána v tisku.\n\nRoku 1882 mu vídeňská Slovanská beseda, jejímž byl členem, uspořádala okázalou oslavu 70. narozenin. Vídeňský Čech, hudební skladatel Konstantin Jahoda, k té příležitosti složil slavnostní sbor. O čtyři roky později ho tento spolek jmenoval čestným členem.\n\nV srpnu 1882 uspořádali občané Skutče velkolepé oslavy dvou svých slavných rodáků — A. Rybičky a již zemřelého hudebního skladatele V. Tomáška. Při té příležitosti byly oběma osazeny pamětní desky na jejich rodných domech (v případě Rybičky se jednalo o přestavěný dům jeho rodiny na náměstí). On sám se neúčastnil, městské zastupitelstvo mu poslalo do Vídně blahopřejný telegram. (O Skutči paradoxně příliš nepsal; shromáždil sice některé dokumenty, ale pak je předal Vilibaldu Svobodovi, který je chtěl využít pro vlastní publikační činnost, a navzdory urgencím je nezískal zpět.)\n\nV Chrudimi byl oceněn čestným občanstvím. Byl mu udělen Řád Františka Josefa a roku 1886 Řád železné koruny (viz Zaměstnání).\n\n\n"}
{"id": "83550", "url": "https://cs.wikipedia.org/wiki?curid=83550", "title": "Frank Zappa", "text": "Frank Zappa\n\nFrancis Vincent Zappa (21. prosince 1940 Baltimore, Maryland, USA – 4. prosince 1993 Laurel Canyon, Kalifornie, USA) byl americký hudebník, zpěvák, hudební skladatel, producent, kytarista a filmař, jeden z velkých experimentátorů v dějinách rockové hudby. Jeho práce byla charakteristická nekonformním přístupem, volnými improvizacemi, experimentováním se zvuky, hudební virtuozitou a satirickým pohledem na americkou kulturu. Ve své více než 30leté kariéře se věnoval několika hudebním žánrům. Komponoval rockovou, popovou hudbu, jazz, či jazz fusion, orchestrální díla moderní klasické hudby, rockové opery, práce ve stylu musique concrète, absurdity a příkrého, satirického humoru. Je producentem většiny z více než 60 alb, které vydal jako sólový hudebník nebo se svou skupinou The Mothers of Invention. Je považován za jednoho z nejinovativnějších a stylově nejrůznorodějších rockových hudebníků své generace. Frank Zappa režíroval i celovečerní filmy a hudební videa a byl autorem grafických návrhů obalů hudebních alb.\n\nZappa byl hudebním samoukem, který přebíral vlivy z různých žánrů a proto je těžké kategorizovat jeho hudební dílo. V mládí čerpal inspiraci od skladatelů hudební klasiky 20. století jako byli Edgard Varèse, Igor Stravinskij a Anton Webern ale i z R&B 50. let. Klasickou hudbu začal komponovat už na gymnáziu, ale v téže době hrával na bicí nástroje v hudební skupině hrající R & B. Později se přeorientoval na elektrickou kytaru. V roce 1966 nahrál se skupinou Mothers of Invention albem Freak Out!. Na tomto debutu konvenční rokenrol kombinoval se studiovou koláží společných hudebních improvizací. S takovým eklektickým a experimentálním přístupem pokračoval i nadále bez ohledu na to, zda si jako základní formát interpretace vybral jazz, rock nebo klasickou hudbu.\n\nHudební nahrávky Franka Zappy jsou spojovány koncepcí kontinuitou. Sám ji nazval \"Project/Object\". Má množství hudebních frází, myšlenek a symbolů, které se v obnovených verzích vynořují v jeho albech. Jeho texty často humorně odrážejí jeho odmítání ikonického pohledu na zavedené sociální a politické procesy, struktury a hnutí. Zappa byl kritikem běžného stereotypního vzdělávání a organizovaného náboženství. Zároveň byl přímým a vášnivým stoupencem svobody projevu, sebevzdělávání, spoluúčasti na politickém dění a zrušení cenzury. Oproti mnohým rockovým hudebníkům své generace neužíval drogy, ale podporoval jejich dekriminalizaci a regulovaný prodej.\n\nBěhem života byl Frank Zappa vysoce produktivním, plodným umělcem. Byl respektován hudební kritikou, ale i kolegy z jeho hudební branže. Jako nezávislý umělec, dosahoval komerčního úspěchu hlavně v Evropě. Ovlivnil mnoho hudebníků a hudebních skladatelů. Mezi jeho ocenění patří i uvedení do Rokenrolové síni slávy (1995) nebo cena Grammy za celoživotní přínos z roku 1997. V roce 2004 dal časopis Rolling Stone Franka Zappu na 71. místo seznamu \"Stovky nejlepších hudebníků všech dob\" a v roce 2011 na 22 . místo seznamu \"Stovky nejlepších kytaristů všech dob\".\n\nZappa se narodil 21. prosince 1940 v Baltimore v Marylandu. Jeho matka Rosemarie (za svoobona Collimore) měla italské (neapolské a sicilské) a francouzské předky; jeho otec (povoláním chemik), jehož jméno bylo poangličtěno na Francis Vincent Zappa, pocházel z města Partinico na Sicílii a měl řecké a arabské předky.\nV dětství Franka Zappu pronásledovaly nemoci, rozhodli se jeho rodiče tedy v roce 1952 přestěhovat do slunné Kalifornie, konkrétně do San Diega. Svou první kapelu \"Blackouts\" založil na střední škole ve městě Lancaster v Kalifornii, v té době ještě sám hrál na bicí. Pod dojmem nahrávky Edgarda Varèseho začal komponovat krátké skladby. K jeho dalším oblíbeným klasickým skladatelům patřili Igor Stravinskij a český skladatel mikrotonální hudby Alois Hába. S kamarádem Donem Van Vlietem (později znám jako Captain Beefheart) hltali rhythm and bluesové nahrávky. Opustil vysokou školu, která jej podle jeho vlastních slov nemohla již nic naučit, a začal se věnovat psaní hudby k filmům a reklamě. Pokoušel se natáčet i experimentální filmy. Za honorář za hudbu k filmu „Run Home Slow“ si zakoupil nahrávací studio v Cucamonze, které nazval Studio Z. Založil kapelu \"Giants\", přímého předchůdce skupiny \"Mothers of Invention\". Roku 1966 s nimi vydává úspěšné dvojalbum \"Freak Out!\", které jej postavilo do čela experimentálního rocku a otevřelo cesty novým formám rockové hudby, psychedelie a spojení rocku s vážnou hudbou.\n\nOd přelomu 80. a 90. se začal více angažovat v oblasti občanského života – v rozhovorech otevřeně vyjadřoval určitou skepsi ohledně soudobého fungování společnosti, o pozici politiky a médií v hierarchii moci, o cenzuře, kontrole, nečistého svazku vlády a byznysu a souvisejících tématech, na která i skládal některé ze svých písní. Proti cenzuře v hudbě vystupoval velmi aktivně. \n\nFrank byl ženatý s \"Kay Sherman\" (1960 až 1964) a s Gail Sloatman, se kterou měl čtyři děti s neobvyklými jmény – synové Dweezil a Ahmet Emuukha Rodan, dcery Moon Unit a Diva Thin Muffin Pigeen.\n\nFrank Zappa zemřel 4. prosince 1993 na rakovinu prostaty. Je pohřben v neoznačeném hrobě na Westwood Village Memorial Park Cemetery ve Westwoodu v kalifornském Los Angeles.\n\n\nDá se zhruba rozdělit do tří období:\n\n\n"}
{"id": "83558", "url": "https://cs.wikipedia.org/wiki?curid=83558", "title": "Österreichische Bundesbahnen", "text": "Österreichische Bundesbahnen\n\nÖsterreichische Bundesbahnen (česky \"Rakouské spolkové dráhy\"), kód VKM ÖBB, je rakouský národní dopravce. Jde o nástupnickou organizaci za \"Bundesbahnen Österreich\" (BBÖ) (Spolkové dráhy Rakouska), které byly začleněny do Deutsche Reichsbahn v letech 1938 až 1945.\n\n96 % rakouských železnic je elektrifikováno. Elektrifikace byla započata v roce 1912. Pravidelný parní provoz byl ukončen v roce 1978.\n\n1. ledna 2005 byla vytvořena nová organizační struktura:\n\nPomocné roganizace \"ÖBB-Personenverkehr AG\" a \"Rail Cargo Austria AG\" jsou:\n\n\nOstatní společnosti:\n\n\nÖBB má\n\n14. prosince 2008 byly v Rakousku spojově nasazeny vysokorychlostní vlaky railjet. Maximální cestovní rychlost soupravy je 230 km/h a v plně klimatizované soupravě jsou tři třídy pro cestující – economy, first a nejvyšší třída business (dříve premium). Od roku 2014 jezdí taky ČD railjety z Prahy do Vídně a do Štýrského Hradce.\n\n"}
{"id": "83561", "url": "https://cs.wikipedia.org/wiki?curid=83561", "title": "Koalice pro Českou republiku", "text": "Koalice pro Českou republiku\n\nKoalice pro Českou republiku (KpČR) byla založena k volbám v roce 2006. Tvoří ji 6 politických stran a hnutí. Jejím celostátním lídrem je Radoslav Štědroň.\n\nKoalici tvoří:\n\nČlenové očekávali, že spojením sil zvýší své volební šance. V tomto ohledu je zarážející, že se rozhodli pro formu (volební) koalice, která musí získat 20% hlasů aby ve volbách uspěla, na rozdíl od politické strany, které stačí 5%.\n\nVe volbách 2006 do Poslanecké sněmovny KpČR podala kandidátky ve všech 14 volebních krajích ČR.\n\nS pouhými 0,15% hlasů v těchto volbách neuspěla.\n\nVolební obvody:\n\n"}
{"id": "83563", "url": "https://cs.wikipedia.org/wiki?curid=83563", "title": "Álfové", "text": "Álfové\n\nÁlfové (seversky álfr, plurál álfar) jsou bytosti ze severské mytologie. \n\nPodobné bytosti byly známy u ostatních germánských národů, zdroje o nich jsou však velmi kusé. Jedná se anglosaského \"aelfa\", v plurálu \"ylfe\" a starohornoněmeckého \"alba\"/\"alpa\", v plurálu \"elbe\". Z německého vzoru vychází alp podobný můře, z anglického pak novověký britský koncept elfa přežívající především ve fantasy. Na álfy nazývané huldufólk se stále věří na Islandu a Faerských ostrovech.\n\nV českých překladech a populárně naučné literatuře jsou álfové zpravidla ztotožňováni se skřítky, šotky, koboldy, bludičkami, vodníky a rusalkami. Taková identifikace však vychází spíše z nekritického přijetí interpretací prvních badatelů v oblasti severské mytologie než z primárních pramenů.\n\nV Poetické Eddě, sbírce mytologických a hrdinských písní sestavené ve 13. století jsou álfové nejčastěji pouze zmiňováni společně s Ásy. Vystupují však v písni Lokiho pře na hostině bohů. Zároveň se zde objevují jména trpaslíků – dvergar obsahující konponent „álf“ a v souvislosti s álfy je zmiňován Dáin, na jiných místech Eddy označováný za trpaslíka či jednoho z jelenů pasoucích se Yggdrasilu. Jedinou postavou ze severské poezie která je přímo označena jako álf je mýtický kovář a vládce álfů Völund.\n\nNa základě Veršů o cestě na Východ z počátku 11. století zmiňujících obětování álfům, lze předpokládat že existoval jejich kult.\n\nPodle Clauda Lecouteuxe představovali krásné a dobrotivé bytosti blízké bohům spojené plodností, kultem mrtvých, vodou a sluncem. Jejich protikladem byli dvergar – trpaslíci.\n\nSlovo je odvozeno od pragermánského \"*albiz\", to zase od praindoevropského \"*albhós\" či \"*helbhós\" ve významu „bílý“. Ze stejného kořene můžou pocházet i geografická jména Alpy a Labe. Základ této etymologie položil již Jacob Grimm a Ferdinand de Saussare. Konkrétní indoevropský kořen pak odvodil Elis Wadstein. Adalbert Kuhn spojil slovo elf se sanskrtským rbhu „obratný řemeslník“, které označovalo démony, kteří vykovali bohům šperky. K této etymologii se přiklonil i Jan de Vries, jejím problémem je však že vychází ze záměny elfů a s trpaslíky, která proběhla až během středověku.\n\nÁlfheim („svět álfů“) je poprvé zmiňován v eddické Písni o Grímnim kde se uvádí že jeho vládcem je Frey.\n\nV Prozaické Eddě z počátku 13. století Snorri Sturluson zmiňuje \"ljósálfar\" „světlé elfy“, na pohled jasnější než slunce, jež obývají Álfheim a podle jeho názoru též nejvyšší nebe Vídbláin. Zároveň však zmiňuje \"dökkalfar\"„temné elfy“ žijící v zemi a lišící se od ljosálfar vzhledem a především povahou a poté mluví o světě Svartálfheim „zemi černých álfů“ kterou však obývají trpaslíci.\n\nPodle Clauda Lecouteuxe existenci temných elfů z křesťanského konceptu duší které nebyly dobré ani zlé a proto musí projít očistcem či z tradice o andělech kteří se nepostavili za Boha ani Lucifera a byli svrženi na zem.\n"}
{"id": "83566", "url": "https://cs.wikipedia.org/wiki?curid=83566", "title": "Jenozero", "text": "Jenozero\n\nJenozero ( ), je jezero na Kolském poloostrově v Murmanské oblasti v Rusku. Má rozlohu 94,4 km², včetně mnohých ostrovů asi 100 km². Leží v nadmořské výšce 224 m.\n\nPobřeží je skalnaté, velmi členité. Jezero se skládá ze dvou částí, které jsou spojené průlivem o šířce 350 m.\n\nOdtéká z něj řeka Varzina do Barentsova moře\n"}
{"id": "83567", "url": "https://cs.wikipedia.org/wiki?curid=83567", "title": "Jeravninská jezera", "text": "Jeravninská jezera\n\nJeravninská jezera ( nebo ) je skupina jezer na rozvodí Vitimu a Selengy v Burjatské republice v Rusku. Z většiny z nich odtéká voda řekou Choloj do řeky Vitim. Zdrojem vody jsou dešťové srážky tající sníh a led a také podzemní voda.\n"}
{"id": "83568", "url": "https://cs.wikipedia.org/wiki?curid=83568", "title": "Velké Jeravné jezero", "text": "Velké Jeravné jezero\n\nVelké Jeravné jezero ( ), je jezero v Burjatsku v Rusku. Má rozlohu 104 km² a je 14 km dlouhé a 13 km široké. Náleží ke skupině Jeravninských jezer, která leží na rozvodí řek Vitim a Selenga.\n\nZdrojem vody jsou dešťové srážky tající sníh a led a také podzemní voda. Voda odtéká řekou Choloj do řeky Vitim.\n\nNa jezeře je rozvinutý rybolov (okoun, plotice, štika).\n"}
{"id": "83569", "url": "https://cs.wikipedia.org/wiki?curid=83569", "title": "Malé Jeravné jezero", "text": "Malé Jeravné jezero\n\nMalé Jeravné jezero ( ), je jezero v Burjatsku v Rusku. Má rozlohu 60,5 km². Náleží ke skupině Jeravninských jezer, která leží na rozvodí řek Vitim a Selenga.\n\nZdrojem vody jsou dešťové srážky tající sníh a led a také podzemní voda. Voda odtéká řekou Choloj do řeky Vitim.\n\nRoku 1675 byl na východním břehu jezera ruskými kozáky postaven Jeravninský ostroh kvůli výběru jasaku z místního domorodého obyvatelstva. Do roku 1792 ostroh ztratil význam a na místě zůstalo jen několik důmů. Roku 1810 se zbylí obyvatelé přestěhovali k jezeru Ukyr.\n"}
{"id": "83575", "url": "https://cs.wikipedia.org/wiki?curid=83575", "title": "Jessej", "text": "Jessej\n\nJessej ( ) je jezero na severu Středosibiřské pahorkatiny v povodí řeky Chatanga v Krasnojarském kraji v Rusku. Má rozlohu 238 km².\n\nJe mělké, břehy jsou vyvýšené, přímé téměř bez zálivů.\n\nZdrojem vody jsou sněhové a dešťové srážky. Do jezera ústí řeky Buordach, Sordongnoch, Sigmojan a mnoho menších a odtéká řeka Sikasjan (levý přítok Kotuje).\n\nJezero je bohaté na ryby.\n"}
{"id": "83579", "url": "https://cs.wikipedia.org/wiki?curid=83579", "title": "Golodnaja guba", "text": "Golodnaja guba\n\nGolodnaja guba ( ) je jezero v Něneckém autonomním okruhu v Archangelské oblasti v Rusku. Má rozlohu 186 km².\n\nLeží mezi deltou Pečory na východě a Něneckým valem na západě. Je spojené se západním ramenem \"Pečory\" průtokem Velké hrdlo ().\n"}
{"id": "83581", "url": "https://cs.wikipedia.org/wiki?curid=83581", "title": "Jitex", "text": "Jitex\n\nJitex (akronym ze slov Jihočeské textilie) je textilní závod ve městě Písek a za socialismu byl jedním z ukázkových podniků. Tehdy to byl Národní podnik Jitex Písek. Vznikl v roce 1948 ve spolupráci se závodem Tosta Aš. Při své návštěvě Československa ho navštívila i „první žena ve vesmíru“ Valentina Těreškovová a v roce 1961 Leonid Iljič Brežněv. V dobách největší slávy měl Jitex mnoho výrobních poboček po jižních Čechách. V dnešní době jsou tyto pobočky postupně zavírány z důvodu všeobecného úpadku textilního průmyslu.\n\nPodnik v posledních letech prochází rozsáhlou restruktualizací, během níž zmenšuje své početní stavy zaměstnanců a dochází k uzavírání některých výrobních linek. V současnosti je Jitex akciovou společností.\nV roce 2004 došlo k rozdělení firmy. Jitex Písek a.s. si ponechal areál a začal podnikat v oblasti logistiky a poskytování služeb. Nově vzniklá společnost Jitex a.s. si pronajala technologii a pokračovala v textilní výrobě.\nOd roku 2010 převzala textilní firmu společnost Jitex Comfort s.r.o.. Celý výrobní proces, od výroby úpletu, až po ušití hotových výrobků, je zajišťován v Písku, jde o ryze českou produkci.\nPod značkou JITEX COMFORT je vyráběno tradiční pletené zboží, jako jsou trička, mikiny, spodní a noční prádlo, plyšové soupravy a župany, froté prostěradla, a také funkční termoprádlo a další funkční zboží. Vše ve velikostním sortimentu odpovídajícímu české populaci. Vybrané dámské i pánské modely nabízí firma dokonce až do velikosti 5XL.\nFunkční prádlo je vyráběno především z polypropylonového vlákna a v kombinaci s přírodními materiály. Zvláštní skupinu tvoří funkční prádlo z merino vlny.\n\nJitex n.p., byl založen po II. světové válce dne 3. října 1949 a výroba byla zahájena v nově postaveném závodu. Na konci 50. let byla zahájena stavba přádelny, která byla dokončena roku 1960. Jitex se tak stal čtyřstupňovým textilním kombinátem, kde na sebe postupně navazovaly provozy přádelna, pletárna, barevna s úpravnou a konfekce. V následujících letech produkce podniku vzrostla a Jitex se stal jednou z největších textilních firem v tehdejším Československu.\nV posledních letech - po privatizaci - došlo k vytěsnění drobných akcionářů a snížení majetku společnosti ve prospěch sesterské společnosti Jitex Comfort s. r. o.\n\n"}
{"id": "83582", "url": "https://cs.wikipedia.org/wiki?curid=83582", "title": "Hořké jezero", "text": "Hořké jezero\n\nHořké jezero je druh jezera, v jehož vodě je rozpuštěné určité množství síranu sodného. To ji dává charakteristickou hořkou chuť.\n\n\n"}
{"id": "83583", "url": "https://cs.wikipedia.org/wiki?curid=83583", "title": "Černokurinskoje", "text": "Černokurinskoje\n\nČernokurinskoje (, nebo ) je hořkoslané jezero na jihovýchodě Kulundské stepi v Altajském kraji v Rusku. Má rozlohu 140 km². Maximální hloubky dosahuje 7,2 m.\n\nJe protáhlé v úžlabině řeky Kasmala z jihozápadu na severovýchod v délce 50 km při šířce 6 km. Břehy jsou ploché.\n"}
{"id": "83584", "url": "https://cs.wikipedia.org/wiki?curid=83584", "title": "Valentina Těreškovová", "text": "Valentina Těreškovová\n\nValentina Vladimirovna Těreškovová (: ) (* 6. března 1937, Maslennikovo v Jaroslavské oblasti v Sovětském svazu) byla první ženou ve vesmíru, kam vystartovala v roce 1963.\n\nJe po ní pojmenován kráter Těreškovová na odvrácené straně Měsíce.\n\nValentina Těreškovová se narodila v západním Rusku jako druhé ze tří dětí. Její otec byl traktorista, zemřel v rusko-finské válce v roce 1940, její matka pracovala v textilním podniku. Valentina postoupila do střední školy (obdoba 2. stupně základní školy, začínal 5. třídou) v roce 1945 ve věku devíti let. Po skončení středního všeobecného vzdělání (10. a 11. třída v té době) v roce 1953 okamžitě nastoupila do práce, a to také do textilního podniku jako její matka. Současně při práci Valentina nadále studovala a to alespoň prostřednictvím korespondenčních kurzů. V roce 1960 dokončila studia na střední průmyslové škole textilní, ale profesi brzy opustila a byla oficiálně uvolněnou tajemnicí závodní organizace Komsomolu.\n\nValentina se již od útlého věku zajímala o parašutismus a létání. Oba sny si v dospělosti splnila, jelikož se stala parašutistkou-amatérkou a studovala pilotáž. Tyto dva faktory se pak staly rozhodujícími při její kvalifikaci na kosmonautku v roce 1962. V konečném výběru se o místo první ženy „utkala“ se dvěma dalšími uchazečkami Valentinou Ponomarjovovou a Irinou Solovjovovou, nad které ji nakonec favorizoval její dělnický původ; o její nominaci definitivně rozhodnul Nikita Sergejevič Chruščov. I když i ostatní kandidátky prodělaly kosmonautický výcvik, ani jedna z nich do kosmu nikdy neletěla. Formální rozhodnutí o jménech pilotů na lodích Vostok vyslovila příslušná státní komise 4. června 1963 12 dní před startem.\n\nDne 16. června 1963 se k obloze vznesl Vostok 6 řízený Valentinou Těreškovovou. Start byl odložen kvůli technickým potížím i zvýšené sluneční aktivitě. Její let trval tři dny, Těreškovová se díky němu stala desátým člověkem a první ženou ve vesmíru. Vostok 6 startoval z kosmodromu Bajkonur v Kazachstánu, který byl tehdy součástí Sovětského svazu. Během letu obletěla Valentina 48krát naši planetu. Přesná doba jejího letu je 70 hodin a 50 minut. Z paluby Vostoku, ze kterého se hlásila volacím znakem (čajka, česky racek), vysílala živý rozhovor, který byl šířen rozhlasem po celém Sovětském svazu. Společně s Vostokem 6 se ve vesmíru nacházel i Vostok 5, kolem kterého Valentina proletěla ve vzdálenosti pouhých pěti kilometrů během jednoho ze svých oběhů okolo planety.\n\nLet neprobíhal bez problémů, řídicí středisko odhalilo chybu v přípravě a muselo přeprogramovat motory, aby nedošlo k vážné nehodě při přistávacím manévru. Těreškovovou trápila kosmická nemoc a únava, na kterou si z kosmické lodi opakovaně stěžovala. Na palubě usínala i v době, kdy měla plnit pracovní úkoly. Několikrát se rozplakala, zvracela, opakovaně žádala o předčasné ukončení letu. Měla velký strach. Dnes pracovníci Institutu historie a techniky Ruské akademie věd spekulují o tom, že mohlo jít i o projevy nervového zhroucení.\n\nPřistání proběhlo 19. června 1963. Podobně jako Jurij Gagarin se i Valentina katapultovala, při přistání se udeřila do hlavy. Přestože mezi štábem panovaly o vystoupení Těreškovové rozpaky, pro celosvětovou veřejnost – a po politické stránce – byla její mise úspěchem.\n\nTěreškovová si ani druhý den neodpočinula, čekalo ji totiž natáčení jejího přistání pro propagandistické účely.\n\nPo návratu byla Valentina prohlášena za Hrdinku Sovětského svazu, povýšena do hodnosti kapitána a byla jmenována do vysoké stranické funkce, což byla jedna z věcí, která jí zamezila znovu letět do vesmíru. Souvisela s tím i neochota stranických a státních funkcionářů riskovat její život při letu z důvodu propagandy. Sama Těreškovová se pokusila 15 let po návratu na zem o návrat do výcvikového střediska, ale neprošla zdravotními testy (další ruská kosmonautka vyletěla do vesmíru až o další čtyři roky později). V letech 1966 až 1989 byla poslankyní Nejvyššího sovětu SSSR. Od roku 1968 do roku 1987 vedla Výbor sovětských žen a od roku 1989 byla místopředsedkyní Mezinárodní demokratické federace žen.\n\nV letech 1964–1969 vystudovala Vojenskou leteckou inženýrskou akademii N. J. Žukovského a získala titul inženýr letec-kosmonaut. V armádě byla až do penzionování v roce 1997, kdy už měla dva roky hodnost generálmajora letectva.\n\nValentina se později stala oficiální mluvčí Sovětského svazu a za tuto službu byla odměněna Zlatou medailí za mír, kterou obdržela od Organizace spojených národů. V závěru 80. let v období perestrojky ale bylo její společenské postavení omezeno osobní averzí manželky nejvyššího sovětského činitele Michaila Gorbačova Raisy. Od 90. let působí ve vedoucích funkcích ruských organizací pro spolupráci s jinými národy, od roku 1994 je předsedkyní vládního Ruského střediska mezinárodní vědecké a kulturní spolupráce RCMNKS (tzv. Roszaruběžčentr).\n\nV roce 2000 jí byl v Londýně udělen titul „Žena století“.\n\nUž v srpnu 1963 obdržela Těreškovová také zlatou medaili Hrdinky socialistické práce ČSSR, Bratislava ji jmenovala čestnou občankou města. Roku 1975 zavítala Těreškovová mimo jiné na návštěvu do Písku, kde si prohlédla textilní závod Jitex.\n\nV roce 1963, brzy po návratu ze své kosmické mise, se přímo v Kremlu za Chruščovovy přítomnosti Valentina provdala za sovětského kosmonauta Andriana Nikolajeva a o rok později se jim narodila dcera Jelena, která tak byla prvním dítětem, které mělo oba rodiče v kosmu (Jelena se stala lékařkou). Valentina se s Andrianem v roce 1980 rozvedla a vdala se za vojenského lékaře Julije Šapošnikova, se kterým žila až do jeho smrti v roce 1999.\n\nV roce 2013 je generálmajorka Těreškovová aktivní členkou vládní strany Jednotné Rusko, poslankyně Státní dumy a místopředsedkyní jejího zahraničního výboru.\n\n\n\n"}
{"id": "83585", "url": "https://cs.wikipedia.org/wiki?curid=83585", "title": "Perry Rhodan", "text": "Perry Rhodan\n\nPerry Rhodan je německá rodokapsová sci-fi.\n\nJedná se o největší sci-fi seriál, který kdy byl napsán. Existuje již přes 2 500 dílů tohoto seriálu,který vychází převážně ve formě sešitů, ale bylo napsáno i velké množství románů a příběhů na motivy tohoto seriálu, jako jsou např. \"Atlan\" či nejnovější řada \"Andromeda\". Pro menší čtenáře vychází nespočet kreslených komiksů.\n\nPerry Rhodan vychází v Německu pravidelně každý týden od roku 1961. I když nikdy nebyl natočen jediný seriál a existuje jen jeden starý německý film, přesto si za více než čtyřicet let získal po celém světě miliony fanoušků. V letech 1995 až 2002 vycházely sešitové řady i v České republice v nakladatelství Ivo Železný.\n\nOd ledna 2006 začala sešitová řada znovu vycházet v \"nakladatelství MOBA\" a to od dílu 2 200. Od srpna 2006 začalo vydávání šestidílné knižní série Lemurie v \"nakladatelství Vašut\".\n\nV září 2008 vychází nová počítačová hra Perry Rhodan - The Adventure (v anglické verzi Perry Rhodan - Myth of the Illochim).\n\n"}
{"id": "83586", "url": "https://cs.wikipedia.org/wiki?curid=83586", "title": "Hořkoslané jezero", "text": "Hořkoslané jezero\n\nHořkoslané jezero ( [Gorkosoljonoje ozero], [Gorkoje ozero] nebo [Buluchta]) je slané jezero ve Volgogradské oblasti. Leží mezi Volhou a jezerem Elton v jižním Rusku. Má rozlohu 77 km².\n\nJe bezodtoké, mělké, s bahnitými břehy, jílovým dnem a podobá se bažině. Voda zapáchá po sirovodíku. Na březích je vsázka glauberovy soli.\n"}
{"id": "83587", "url": "https://cs.wikipedia.org/wiki?curid=83587", "title": "Husí jezero", "text": "Husí jezero\n\nHusí jezero ( [Gusinoje ozero]) je jezero v Zabajkalí v Burjatské republice v Rusku. Leží v mezihorské Husojezerní kotlině, která se rozkládá v nadmořské výšce 550 až 600 m. Má rozlohu 163 km². Je 24 km dlouhé. Maximální hloubky dosahuje 28 m.\n\nDo jezera ústí řeka Cagan gol (rameno řeky Temnik) a několik mělkých řek. Odtéká z něj řeka Bain gol, přítok \"Temnika\", který jezero spojuje se Selengou.\n\nNa břehu leží město Gusinoozersk a vesnice Gusinoje Ozero. Na jezeře žije mnoho vodních ptáků.\n"}
{"id": "83588", "url": "https://cs.wikipedia.org/wiki?curid=83588", "title": "Ilirgytgyn", "text": "Ilirgytgyn\n\nIlirgytgyn ( , nebo , ) je jezero na nejzazším severu Kolymské nížiny v Jakutské republice v Rusku. Má rozlohu 115 km².\n\nZdrojem vody jsou dešťové a sněhové srážky. Přes jezero protéká řeka Votapvaam, která teče do Východosibiřského moře. Odtéká z něj také průtok do sousedního jezera Alkygytgyn z něhož se pak voda vrací zpět do řeky Votapvaam.\n"}
{"id": "83589", "url": "https://cs.wikipedia.org/wiki?curid=83589", "title": "Yard", "text": "Yard\n\nYard (zkratka yd) je původem britská délková jednotka, později byla převzata do tzv. imperiálního systému jednotek. Může mít různé definice:\n\nPodle tradice odpovídal historický yard údajně vzdálenosti mezi špičkou nosu a prostředníkem předpažené ruky anglického krále Jindřicha I. V různých částech světa, včetně USA, byly dříve používány různé definice yardu. Současná definice vztažená k soustavě SI je kompromisem mezi nimi (yard k jednotkám SI ale nepatří).\n\nYard je nepřímo používán v mnoha státech dodnes, neboť s jeho pomocí jsou stanoveny některé rozměry hřiště pro kopanou. V atletice odpovídá 1 yardu výška překážek v mužských bězích na 400 metrů a 3000 metrů překážek. V mužském běhu na 110 metrů překážek odpovídají rozestupy jednotlivých překážek vzdálenosti 10 yardů.\n"}
{"id": "83590", "url": "https://cs.wikipedia.org/wiki?curid=83590", "title": "Irtjaš", "text": "Irtjaš\n\nIrtjaš ( nebo ) je sladkovodní jezero na severu Čeljabinské oblasti v Rusku poblíž města Kasli. Má rozlohu 53,5 km². Je hluboké asi 16 m.\n\nDo jezera ústí mnoho mělkých řek. Odtéká řeka Teča (též nazývaná \"Teca\"), pravý přítok Iseti (povodí Irtyše).\n\nV jezeře je mnoho ryb (štiky, okouni, cejni). Aklimatizovali se zde marény a kapři.\n"}
{"id": "83597", "url": "https://cs.wikipedia.org/wiki?curid=83597", "title": "Peneři strýčka Homeboye", "text": "Peneři strýčka Homeboye\n\nPeneři strýčka Homeboye (zkracováno také jako PSH) je česká rapová skupina působící od poloviny devadesátých let 20. století. \n\nJejími zakládajícími členy byli rapper Michal Opletal (alias Orion) a DJ Ondřej Čihák (alias Shitness). V této sestavě nahráli první dvě demokazety Peneřina těžká dřina a Párátka Adventní Expresní Lyrici. Debutové album Repertoár vydali na vlastním labelu \"Terrorist?\" v sestavě Orion + Vladimir 518 + DJ Richard. V roce 2003 DJ Richarda vystřídal DJ Mike Trafik.\n\nV roce 2006 vydali PSH desku Rap´n´Roll, pak se členové kapely pustili na čas do vlastních projektů. Vladimir 518 přišel v roce 2008 se sólovou deskou Gorila vs. Architekt, DJ Mike Trafik má na svědomí album H.P.T.N. \n\nDalší společné řadové album pod názvem Epilog vyšlo v na začátku května 2010, ještě před tím ale PSH vytvořili soubor toho nejlepšího pod názvem Zpátky do dnů - The Best Of (2009). V roce 2011 vyšlo DVD Videodrome, které obsahuje vybrané videoklipy PSH od roku 1998 až po rok 2011. Na DVD nechybí například tracky Jižák, Praha, Můj rap, můj svět, Parket, ale ani klipy ze sólových projektů. Mezi ně patří video Vladimira 518 a Kateřiny Winterové k písni Du Dolu nebo Orionovo Teritorium. DVD obsahuje také bonusový dvacetiminutový dokument o PSH nazvaný Tenkrát na Východě. \n\nV roce 2016 vydala skupina videoklip k písni \"FUCK OFF\" jako protest mj. proti populismu v české politice.\n\n\n\nKomplet skladeb z prvních dvou CD a jednoho předchozího CD skupiny WWW.\n\n\n\n\n\n\n\n\n\n\n\n\n\n\n\n\n"}
{"id": "83598", "url": "https://cs.wikipedia.org/wiki?curid=83598", "title": "Sulla", "text": "Sulla\n\nLucius Cornelius Sulla (okolo 138/134 př. n. l. – 78 př. n. l.), zvaný Felix („Šťastný“), byl římský politik, vojevůdce a diktátor v době pozdní fáze existence Římské republiky.\n\nPoprvé na sebe výrazněji upozornil při ukončení konfliktu s numidským králem Jugurthou. Později se vyznamenal během spojenecké války, v důsledku čehož byl zvolen konzulem pro rok 88 př. n. l. V následujících letech vedl v Řecku vítěznou válku proti vojsku pontského krále Mithridata VI. Jako vůdčí postava konzervativní frakce optimátů v římském senátu vytáhl v letech 88 a 83 př. n. l. v čele legií proti Římu, jenž byl ovládaný jeho politickými nepřáteli populáry.\n\nPo vítězství v občanské válce a po získání absolutní moci se Sulla v roce 82 př. n. l. nechal jmenovat diktátorem. Na základě svých neomezených kompetencí uskutečnil poprvé v římských dějinách proskripce, které připravily o život tisíce Římanů. Jím provedené reformy římské ústavy měly za cíl obnovení dominance senátu a oslabení demokratických institucí, především úřadu tribuna lidu. V roce 80 př. n. l. se Sulla vzdal diktatury a nedlouho poté se stáhl z veřejného života do ústraní. Všeobecně se soudí, že jeho hrůzovláda urychlila rozklad staré římské republiky. Jméno tohoto statečného a lstivého politika dodnes symbolizuje nelidskost, krutost a teror. Niccolò Machiavelli se o mnoho staletí později inspiroval Sullovou politickou kariérou a charakterem při tvorbě svého díla \"Vladař\".\n\nSulla pocházel z jedné méně významné větve starobylého patricijského rodu Corneliů, jíž už od počátku 3. století př. n. l. zůstával odepřen přístup k nejvyššímu úřadu ve státě. Sullův děd zastával v roce 186 př. n. l. praeturu, ovšem zda tento úřad vykonával i Sullův otec Lucius Cornelius, není jisté. Jelikož Sullova matka zemřela velmi brzy, byl Sulla vychováván svou kojnou. Jeho otec poté uzavřel sňatek s jistou zámožnou ženou, avšak svému synovi ponechal jen nepatrné finance, a ten proto strávil většinu svého mládí mezi nižšími římskými vrstvami – kejklíři, herci a tanečníky. Podle Plútarcha se Sulla v této době seznámil s hercem Metrobiem, s nímž udržoval důvěrný vztah po celý zbytek života. Navzdory svému uvolněnějšímu mladistvému životnímu stylu Sulla zřejmě nabyl kvalitní vzdělání. Mluvil plynně řecky, což bylo v Římě známkou vzdělaného muže, a Sallustius se o něm vyjadřoval jako o velice sečtělém a inteligentním jedinci. Odkud Sulla získal finanční prostředky, které mu umožnily vystoupat po jednotlivých stupíncích kariéry římského politika (\"cursus honorum\"), není úplně zřejmé, ačkoli Plútarchos se zmiňuje o dvou dědictvích; od nevlastní matky a od jisté bohaté neprovdané dámy nízkého původu.\n\nV roce 107 př. n. l. byl Sulla zvolen quaestorem, načež byl přidělen k vojsku Gaia Maria, jenž tehdy jako konzul převzal velení ve válce proti vládci severoafrického království Numidie, Jugurthovi. Za této války nabyl Sulla i přes celkově poměrně nepatrnou vojenskou aktivitu cenné velitelské zkušenosti při vedení římského jezdectva. Boj byl víceméně rozhodnut ve prospěch Římanů už Mariovým předchůdcem Quintem Ceciliem Metellem. Marius se s pomocí populárů domohl konzulátu kritikou Metellova zdánlivě liknavého postupu, ovšem po svém uchopení velení se přidržoval takřka stejné taktiky jako Metellus. Po dobytí numidského hlavního města Cirty římskými legiemi se mauretánský král Bokchus, který byl spojencem Jugurthy, začal obávat o vládu nad svým královstvím, pročež zahájil vyjednávání s Římany. Mírové jednání vedl z římské strany Sulla, který si již dříve naklonil Bokcha příznivým zacházením s mauretánským poselstvem putujícím do Říma. Aby se vyhnul možnému potrestání za svou podporu numidskému králi, vydal Bokchus bezbranného Jugurthu hledajícího v Mauretánii azyl Sullovi. Válka tím byla v roce 106 př. n. l. definitivně ukončena. Sulla si dal poté zhotovit vítězný prsten připomínající Jugurthovo zajetí, čímž si nárokoval zásluhu na završení boje. Tento slavný čin posílil Sullovo společenské postavení v Římě a podpořil tak jeho počínající politickou kariéru. Současně vedl ke zhoršení jeho vztahu k Mariovi, který si sám přisvojoval nárok na vítězství.\n\nNa severních hranicích římské republiky se zatím vyskytlo nové, mnohem vážnější nebezpečí římské moci. Už během války v Numidii vypukl v Galii konflikt s germánskými kmeny Kimbrů a Teutonů, které po opuštění Jutského poloostrova hledaly nová sídla. Římské legie vyslané proti tomuto mocnému kmenovému svazu utrpěly sérii ničivých porážek, jež vyvrcholily katastrofou Římanů v bitvě u Arausia. Za této kritické situace bylo velení nad římským vojskem, jež mělo zastavit postup Germánů, svěřeno Mariovi. V roce 104 př. n. l. sloužil Sulla pod Mariem nejprve jako legát a pak jako vojenský tribun. Nicméně z důvodu zhoršujícího se vzájemného poměru mezi oběma muži, byl Sulla v roce 102 př. n. l. přeložen k vojsku Mariova kolegy Quinta Lutatia Catula v Předalpské Galii (dnešní severní Itálie). Jelikož Římané pod Catulovým velením nebyli schopní zadržet pronikající Kimbry v alpských průsmycích, museli Catulus a Sulla ustoupit za řeku Pád. V létě roku 101 př. n. l. bylo jejich vojsko posíleno Mariovými legiemi vracejícími se ze Zaalpské Galie po vítězství nad Teutony předchozího roku. Spojené římské vojsko se následně utkalo s Kimbry v bitvě u Vercell, v níž byla germánská hrozba konečně odvrácena. Sullovi náležel nesporný podíl na rozdrcení Kimbrů, ovšem triumf připadl pouze velitelům – Mariovi a Catulovi.\n\nPo návratu do Říma se Sulla v roce 98 př. n. l. ucházel o úřad praetora, zůstal však bez úspěchu. Zvolen byl teprve v dalším roce hlavně vlivem masivního uplácení během voleb. Po skončení roční služby v Římě byl ustaven místodržitelem v Kilíkii v hodnosti propraetora. V době spravování Kilíkie se Sulla přičinil o posílení římské moci ve východních provinciích, když došlo k prvnímu zkřížení zájmů Římanů a pontského krále Mithridata VI., který se zmocnil Kappadokie po vymření tamější královské dynastie. V létě roku 96 př. n. l. proto Sulla shromáždil vojenské síly, s nimiž vytlačil Mithridatovy spojence z Kappadokie až k řece Eufratu a na kappadocký královský trůn dosadil římského chráněnce. V Kappadokii se Sulla setkal s vyslancem parthské říše Orobazem, což je považováno za první oficiální kontakt mezi Římany a Parthy. Při té příležitosti mu jistý chaldejský věštec předpověděl, že zemře na vrcholu moci a slávy.\n\nV Kappadokii se Sulla zmocnil značného bohatství, kvůli čemuž byl vystaven podezření z nezákonného obohacení. Po Sullově návratu do Itálie, zřejmě v roce 92 př. n. l., byla na něho podána žaloba. Ze soudního řízení však Sulla vyšel bez poskvrny. Svou roli při tom nepochybně sehrála skutečnost, že Sulla byl optimáty stále více vnímám jako protiváha Mariovi. Přesto Sullovy šance na získání konzulátu značně poklesly. V roce 91 př. n. l. byl na Kapitolu za souhlasu senátu umístěn dar krále Bokcha – socha znázorňující Sullovo zajetí Jugurthy, což ještě více roztrpčilo Maria. Dalšímu vyhrocení vzájemného sporu zamezily hlubší politické otřesy v Itálii.\n\nNa počátku 1. století př. n. l. byly společenské a politické poměry v Římě a v Itálii velice napjaté. Italští spojenci Římanů (\"socii\") ztratili po letech neúspěšných snah o dosažení plnoprávného římského občanství trpělivost. Po zavraždění svého hlavního zastánce a tribuna lidu Marca Livia Drusa se Italikové rozhodli domáhat se svých nároků zbraněmi, načež byla zahájena tzv. spojenecká válka (91-88 př. n. l.). Sulla byl přidělen jako legát k vojsku Lucia Julia Caesara, které bojovalo proti vzbouřeným Samnitům. Římští velitelé museli na počátku války snést řadu porážek. Také Sulla se nevyhnul neúspěchu, když byl překvapen Samnity a jejich spojenci, kvůli čemuž byl přinucen k ústupu. Sulla později převzal velení na místo Caesara a v následných bojích zcela předčil jak Maria tak i ostatní římské velitele. Oblehl a dobyl řadu povstalých italských měst a za projev osobní statečnosti při obležení města Nola byl odměněn věncem z trávy (\"corona graminea\"), což bylo nejvyšší římské vojenské vyznamenání, udělované velícímu generálovi, jenž svým činem zachránil římskou legii. V důsledku svého úspěšného vedení války se Sulla v roce 89 př. n. l. stal poprvé konzulem. Po svém zvolení se rozvedl se svojí třetí ženou Cloelií a pojal za manželku Caecilii Metellu Dalmaticu, čímž se spojil s mocnou rodinou Metellů nepřátelsky naladěnou vůči Mariovi.\n\nBěhem svého konzulátu byl Sulla vybrán losem za velitele ve válce proti Mithridatovi. Ten využil nepokojů v Itálii a v roce 88 př. n. l. napadl římskou provincii Asii, kde dal povraždit přes 80 000 Římanů a Italiků. Výběr Sully popudil Maria, který, ač již velmi starý muž, sám toužil vést římské vojsko proti ambicióznímu pontskému králi. Marius proto přesvědčil tribuna lidu Publia Sulpicia Rufa, který svolal shromáždění plebejů, na němž hodlal požadovat zrušení senátního usnesení o Sullově velení, jež mělo být přenecháno Mariovi. Sulla a jeho spolukonzul Quintus Pompeius Rufus chtěli s odkazem na nepříznivá znamení zabránit konání shromáždění. V ulicích Říma však vypuklo násilí, v jehož průběhu optimáti neuspěli v pokusu připravit Sulpiciovi stejný osud, jaký stihl dříve bratry Gracchy. Sulla byl přinucen uprchnout, přičemž se zachránil pouze útěkem do Mariova domu, kde v nebezpečí života souhlasil se Sulpiciovými zákony. Jeho žádost o zastavení násilí byla ale ignorována. Nato Sulla uprchl z Říma zpět ke svému vítěznému vojsku ze spojenecké války, jež se ve svém táboře v Nole chystalo vyrazit do Řecka proti Mithridatovi. Mezitím mezi prostým lidem stále velice oblíbený Marius byl zvolen velitelem tohoto vojska. Avšak když se dva jím do Noly vyslaní vojenští tribuni pokusili převzít armádu v souladu s rozhodnutím lidu, byli Sullovými vojáky ukamenováni. Sulla poté legionářům přednesl projev, v němž prohlásil, že Marius hodlá odejít do války s jiným vojskem, čímž je, kteří tak věrně sloužili Římu, připraví o bohatou válečnou kořist. Po usmrcení vojenských tribunů proto vojáci vyzvali Sullu, aby je vedl na Řím. Sulla se tak jako první Říman (s výjimkou mýtického Coriolana) postavil v roce 88 př. n. l. v čelo vojska táhnoucího proti Římu.\n\nJednalo se o zcela bezprecedentní čin, neboť žádný římský vojevůdce se nikdy neodvážil překročit s vojenskou mocí \"pomerium\", posvátné hranice města. S výjimkou jediného quaestora (kterým byl Lucullus) se nikdo z důstojníků neodvážil doprovázet Sullu v jeho podniku. Řím se svým zastaralým opevněním bráněným populáry najatými gladiátory nebyl schopen zadržet útok Sullových šesti legií. Třebaže Marius nabídl svobodu každému otroku, který bude bojovat proti Sullovi, nezbylo nakonec jemu a jeho stoupencům než opustit město. Sulla ospravedlňoval svůj vojenský vstup do města tvrzením, že bylo porušeno starodávné \"mos maiorum\" („zvyky předků“), podle něhož vedení války v určitém roce příslušelo pro daný rok ustaveným konzulům. Sám sebe navíc označil za oběť Mariových intrik. Nato nařídil senátu, aby prohlásil dvanáct vůdčích populárů za nepřátele státu (\"hostis\") a dovolával se jejich pronásledování a popravení, aniž by byli vystaveni řádnému soudu. Veškeré Sulpiciovy zákony a nařízení byly anulovány. Sám Sulpicius byl chycen a zabit jedním ze svých otroků, zatímco Marius po mnoha peripetiích unikl do Afriky. Sulla omezil moc tribunů lidu a posílil vliv senátu. Přestože si byl vědom, že politické struktury státu potřebují zásadní reorganizaci, od dalšího upevnění svého postavení upustil, jelikož záležitosti na Východě vyžadovaly neodkladnou nápravu. Na nátlak svých stoupenců připustil Sulla konání voleb konzulů, v nichž se prokázala jeho klesající popularita. Vedle Sullou podporovaného Gnaea Octavia byl za konzula zvolen také Lucius Cornelius Cinna, jenž sympatizoval spíše s populáry. Sulla se poté odebral ke svému vojsku, s nímž se vypravil do Brundisia (Brindisi).\n\nSotvaže se vzdálil, rozpoutal Cinna v Římě pouliční násilnosti, kvůli nimž upadl v nemilost senátu a byl nucen k odchodu z města. Uplácením kolem sebe shromáždil značné vojenské síly, načež povolal Maria z jeho afrického vyhnanství. Koncem roku 87 př. n. l. využili Marius a Cinna Sullovy zaneprázdněnosti vedením války na Východě k násilnému obsazení Říma. Následně propukla dosud nevídaná krvavá lázeň, jíž padl za oběť nesčetný počet aristokratů a jejich příznivců včetně konzula Octavia a rétora Marca Antonia. Quintus Lutatius Catulus ušel Mariově mstě sebevraždou. Sullově manželce Caecilii Metelle a jejím dětem se jen stěží podařilo zachránit život útěkem do Řecka. Sullův dům byl zbourán, jeho majetek zabaven a sám Sulla byl prohlášen za nepřítele státu. Vítězný monument na Kapitolu byl srovnán se zemí a veškeré Sullovy reformy prohlášeny za neplatné. Ve všeobecné atmosféře strachu a teroru byli Marius a Cinna zvoleni za konzuly pro rok 86 př. n. l., avšak po pouhých sedmnácti dnech v úřadu Marius zemřel. Cinna se poté stal nejmocnějším mužem Říma, přičemž v dalších třech letech nepřetržitě zastával konzulát a sám vydával zákony.\n\nNa jaře roku 87 př. n. l. přistál Sulla s pěti legiemi v Dyrrhachiu (dnešní Durrës). Asie byla v této době okupována Mithridatovým vojskem pod velením Archeláa a rovněž Řecko s výjimkou Makedonie stálo na straně pontského krále. Sullovým prvním cílem byly Mithridatovy pevnosti v Řecku a především Athény s přístavem Pireus, jimž vládla Mithridatova loutka, tyran Aristión. Sulla se vydal jihovýchodním směrem a během rozvážného postupu Épeirem, Aitólií a Thesálií si pouhou přítomností svého mocného vojska podrobil zdejší odpadlá města. Již před začátkem léta ovládal Sulla většinu Řecka, a aniž by se mu vážněji stavěli na odpor, ustoupili Mithridatovi vojevůdci do Athén. Sullův přímý útok na přístav Pireus neuspěl, pročež Římané sevřeli Athény obrovskými obléhacími zařízeními, která je naprosto izolovala od okolního světa. Kvůli enormní potřebě dřeva Sulla neváhal vykácet posvátné řecké háje. Když mu později došly peníze k vyplácení vojska jednoduše je zcizil z chrámů. I přes neprodyšné obklíčení Athén a navzdory Archeláovým pokusům o prolomení blokády pokračovalo obléhání po celý zbytek roku. Sullův tábor záhy zaplnili uprchlíci z Říma, kteří utíkali před krveprolitím rozpoutaným Mariem a Cinnou. Hladovějící Athéňané zatím poslali k Sullovi delegaci, která však místo vážného vyjednávání poučovala Sullu o slavné minulosti města. Sulla je proto odeslal pryč se slovy, \"„nebyl jsem vyslán do Athén brát hodiny, nýbrž potlačit vzpouru.“\" Teprve 1. března 86 př. n. l. pronikli Sullovi vojáci nedbale střeženou částí hradeb do města. Následoval nezměrný masakr poraženého obyvatelstva, kterému nakonec Sulla učinil přítrž po naléhavých prosbách svých řeckých přátel a římských senátorů v jeho táboře. Sullovo vojsko se poté zaměřilo na Pireus dosud bráněný Archeláem. Ten si byl vědom bezvýchodnosti své situace, načež opustil pevnost a unikl s většinou svého vojska po moři. Protože Sulla zatím nedisponoval loďstvem, musel bezmocně přihlížet Archeláovu nerušenému ústupu. Ještě před odchodem z Athén dal Sulla přístav vypálit do základu. Pak se vydal na pochod do Makedonie, jíž mezitím obsadil Archeláos se svým posíleným vojskem, které bylo nyní početně třikrát větší než Sullovo. S obnovenou sebedůvěrou potom Archeláos vyrazil na jih vstříc Sullovi.\n\nObě armády se setkaly u obce Chairóneia v Bojótii. Archeláos pochodující z Thesálie se projevil jako velice obratný velitel a rozmístil své muže ve výhodnější pozici, odkud odřízl Sullovy zásobovací a únikové cesty. Sulla byl tak nucen svést bitvu za velmi nevýhodných podmínek. Jeho veteráni však dokázali díky své kázni zadržet nápor nepřátel a sám Sulla prokázal své výtečné vojevůdcovské schopnosti osobním řízením přesunů vojáků na nejohroženější úseky linie. Aby zabránil obchvácení svých legií pontskou jízdou a válečnými vozy, dal Sulla na ochranu křídel vyhloubit široké příkopy. Hbitým posilováním kolísajících řad a využitím mezery na levém křídle nepřítele přivodili Římané zvrat v bitvě. Archeláova vlastní linie byla posléze prolomena a to, co se původně jevilo jako jeho skvělá příležitost, se nakonec změnilo v úplnou zkázu pontského vojska. Archeláos spolu s asi 10 000 muži se zachránil z bitvy útěkem, ale jeho ztráty dosahovaly mnohem vyšších čísel. Sulla byl poté svými vojáky pozdraven jako imperátor.\n\nJakmile si Cinna zabezpečil vládu v Římě, odeslal na Východ dvě legie pod velením Lucia Valeria Flacca. Jeho pochod Makedonií přiměl Sullu k obezřetnému postupu z Řecka na sever. Flaccus zřejmě neměl v úmyslu střetnout se se Sullou a znepokojován dezercemi svých vojáků přebíhajících k Sullovi brzy odtáhl do Asie. Archeláos zatím získal čas k doplnění svých sil a k shromáždění nového vojska na ostrově Euboia. Odtud se přeplavil zpět do Bojótie, kam ho záhy následoval i Sulla. Ke střetnutí obou armád došlo u města Orchomenos. Sulla se chystal uplatnit defenzivní taktiku polních opevnění stejně jako v předchozím boji. Náhlý příchod Archeláovy armády čítající 150 000 mužů však Římanům zabránil v dokončení svých příprav. V tvrdé bitvě Římané po dvoudenním boji opět porazili a zmasakrovali pontské vojsko, tentokrát však bylo jejich vítězství definitivní. Bitva u Orchomenu tak stvrdila římskou nadvládu nad řeckými obcemi.\n\nSulla strávil určitý čas po bitvě reorganizací poměrů v Řecku. Pak s pomocí Lucullem shromážděného loďstva zahájil dobývání ostrovů v Egejském moři a přesun do Asie, kde již působil Flaccus se svými legiemi. Flaccus však zakázal svým vojákům drancovat nepřátelská města. Jeho zástupce Gaius Flavius Fimbria proto nespokojené legionáře podnítil ke vzpouře. Když chtěl Flaccus rebelii potlačit, přešlo na Fimbriovu stranu celé vojsko, načež byl Flaccus popraven. Mithridatés tísněný v této chvíli dvěma římskými armádami měl spolu se Sullou, který se chtěl vrátit zpět do Říma, stejný zájem na ukončení války. Sulla a Mithridatés tudíž v roce 85 př. n. l. sjednali mírovou smlouvu, jíž byla za pro krále poměrně příznivých podmínek první mithridatická válka ukončena. Mithridatés byl nucen vzdát se všech svých výbojů, propustit zajaté Římany, poskytnout Sullovi 70 lodí a zaplatit 2000 talentů zlata. Na oplatku si směl ponechat své království a získal titul římského spojence. Naproti tomu řecká města v Malé Asii, která se podílela na masakru římských občanů o několik let dříve, byla Sullou tvrdě potrestána omezením své svobody a popravením vůdčích představitelů. Kromě těchto opatření byla celé provincii uložena pokuta ve výši 20 000 talentů. Po konsolidaci Asie vytáhl Sulla proti Fimbriovu vojsku ve svém týlu, jež dostihl ve městě Thyateira. Sulla požadoval, aby mu Fimbria přenechal velení. Jelikož se Fimbria zdráhal tak učinit s odkazem na rozhodnutí senátu, dal Sulla zahájit obléhání Thyateiry. Nicméně velikost Sullova vojska a jeho autorita přiměly Fimbriovy vojáky ke zběhnutí do Sullova tábora. Za těchto okolností se Fimbria Sullu neúspěšně pokusil zavraždit a následně uprchl do Pergamu, kde spáchal sebevraždu.\n\nV roce 84 př. n. l. se Cinna začal připravovat k nevyhnutelně se blížícímu střetu se Sullou, avšak během vzpoury legií ve vojenském táboře v Anconě byl ukamenován vlastními muži. Sullovi posílenému uzavřením míru s Mithridatem, vítězstvím nad Fimbriou a získáním ohromné sumy peněz, jež spolehlivě zabezpečila loajalitu jeho vojáků, se tím naskytla příležitost vypořádat se se svými vnitropolitickými nepřáteli v Římě. Podle Appiána dorazila do Brundisia na počátku roku 83 př. n. l. Sullova flotila 1600 válečných lodí s vojskem o síle 40 000 mužů. V Římě nově zvolení konzulové Gaius Norbanus a Lucius Cornelius Scipio Asiagenus odvedli vojsko čítající 100 000 mužů, s nímž chtěli Sullu zastavit. Norbanus pochodoval ke Canusiu, kde byl ale vážně poražen, pročež se zbytky sil ustoupil ke Capue. Sulla nedopřál svému soupeři oddech a v krátké době nad ním dosáhl druhého vítězství. Zatím se na jih vypravil také Asiagenus. Jeho armáda ale odmítla bojovat proti zkušenějším Sullovým legionářům a přešla na stranu nepřítele. Pokračující úspěchy Sully přesvědčily správce Afriky Quinta Caecilia Metella Pia, starého nepřítele Maria, k zahájení otevřené vzpoury proti mariovcům. Nedlouho nato se k Sullovi přidali také Marcus Licinius Crassus, jenž vedl vojsko z Hispánie, a mladý soukromník Gnaeus Pompeius, který v Picenu shromáždil tři legie tvořené veterány sloužícími kdysi pod jeho otcem. Populárové však neskládali zbraně. Senát zvolil Cinnova někdejšího kolegu Gnaea Papiria Carbona potřetí konzulem spolu s Gaiem Mariem mladším, šestadvacetiletým synem velkého vojevůdce.\n\nV roce 82 př. n. l. vytáhl Carbo na sever proti Pompeiovi, zatímco Marius se vydal vstříc Sullovi na jih. Nicméně Carbonovy pokusy rozdrtit Pompeia selhaly. Pompeius společně s Metellem navrátivším se z Afriky pak obsadili Ariminium (Rimini), čímž pro Sullu zajistili Předalpskou Galii. Na jihu Marius obrátil na svoji stranu Samnity a následně se utkal se Sullou v dlouhé a zuřivé bitvě. Teprve po zradě mnoha vlastních mužů musel Marius ustoupit do Praeneste. Sulla stíhal syna svého úhlavního nepřítele a sevřel toto město obležením. Dohled nad jeho dobytím ponechal svým podřízeným, načež spěchal na sever do Etrurie, kam se stáhl Carbo před dotírajícími Pompeiem a Metellem. Sulla a Carbo spolu svedli nerozhodnou bitvu, ovšem Carbonovi sevřenému mezi tři nepřátelské armády bylo jasné, že věc populárů je ztracena. Samnité pod velením Pontia Telesina se ještě pokusili vyprostit Maria obklíčeného v Praeneste. Když se jim to nezdařilo, postoupili na sever k Římu, k němuž se rychlými pochody přibližoval taktéž Sulla. Obě vojska se střetla 1. listopadu 82 př. n. l. v bitvě u Collinské brány. V tomto rozhořčeném rozhodujícím zápase, jenž si vyžádal životy přes 50 000 Římanů a Samnitů, dobyl Sulla s výrazným přispěním Crassa drtivého vítězství, díky němuž se stal nesporným pánem Říma. Další den potvrdili vyděšení senátoři zasedající v chrámu bohyně Bellony Sullu v hodnosti prokonzula. Zároveň bylo více než tisíc zajatých Samnitů usmrceno na Martově poli. Město Praeneste, poslední místo odporu populárů v Itálii, kapitulovalo poté, co Marius nařídil svému otrokovi, aby ho v jeho beznadějném postavení zbavil života. V roce 81 př. n. l. Pompeius zajal a popravil Carbona v Africe, čímž byl odpor populárů víceméně zlomen. Pouze Hispánie se nacházela pod kontrolou mariovského velitele Quinta Sertoria.\n\nPo Sullově obsazení Říma byli oba konzulové fakticky zbaveni svých úřadů. Senát proto jmenoval Lucia Valeria Flacca do úřadu nazývaného \"interrex\" („mezikrál“), jehož úkolem bylo co nejrychlejší uspořádání nové volby konzulů. Flaccus však místo hlasování o konzulech předložil lidovému shromáždění návrh zákona lex Valeria o jmenování diktátora. Tento starobylý a více než sto let neužívaný úřad byl v dávných dobách ustavován jen za mimořádně nebezpečných okolností na dobu šesti měsíců. Přesto lid návrh zákona schválil a ihned poté Flaccus jmenoval Sullu diktátorem \"legibus scribundis et rei publicae constituendae\" („pro sepsání zákonů a uspořádání věcí veřejných“) s neomezeným funkčním obdobím. Již před svým jmenováním započal Sulla skutečnou vládu teroru podobnou té, jíž rozpoutali Marius a Cinna o několik let dříve. Sulla nechal sepsat tzv. listiny proskribovaných, na nichž byla uvedena jména jeho politických oponentů, jež dal postavit mimo zákon. Proskribovaní směli být kýmkoli beztrestně usmrceni a za hlavu každého z nich byla vypsána odměna 12 000 denárů. Napomáhání nebo ukrývání proskribovaného bylo zakázáno a rovněž se trestalo smrtí. Krveprolití trvalo řadu měsíců, během nichž byli Římané bez soudu popravováni a vražděni. Pro proskribované neexistovalo žádné místo, kde by se mohli skrýt nebo kam by mohli uprchnout. Lidé hledající ochranu v chrámech byli z nich vyvlečeni a zavražděni řádící římskou lůzou.\n\nPodle Plútarcha byla většina proskribovaných zavražděna kvůli svému bohatství a nikoli z nenávisti nebo nepřátelství k Sullovi. Majetek proskribovaných byl zkonfiskován státem a veřejně vydražen, přičemž takto nabyté prostředky naplnily státní pokladnu a rovněž kapsy Sullových oddaných stoupenců. Velkého bohatství se tehdy domohl Crassus, který se díky proskripcím stal nejzámožnějším Římanem. Synům a vnukům obětí proskripcí bylo zakázáno působení ve veřejných úřadech a toto omezení setrvalo v platností více než třicet let, čímž byly celé urozené rodiny vyloučeny z politického života. Sullovy strašlivé pomsty nebyl ušetřen ani mrtvý Marius, jehož hrob byl znesvěcen a jeho tělesné pozůstatky vhozeny do řeky Anio. Všechny Mariovy sochy a pamětihodnosti připomínající jeho velkolepá vítězství byly zničeny. Na seznamu proskribovaných bylo uvedeno i jméno Cinnova zetě a Mariova synovce Julia Caesara, kterému se podařilo předejít dopadení útěkem z Říma. Posléze byl zachráněn svými příbuznými a přáteli, z nichž mnozí podporovali Sullu. Ten se patrně zdráhal omilostnit tohoto ambiciózního mladého muže. Podle Suetonia prý varoval jeho přímluvce, když prohlásil, že \"„v Caesarovi je skryto mnoho Mariů.“\" Samnium, jehož obyvatelé podporovali mariovce obzvlášť loajálně, bylo vypleněno a Samnité byli buď pobiti anebo zotročeni, neboť Sulla byl přesvědčen, že žádný Říman se nebude moci těšit míru, dokud si tento národ zachová svoji samostatnost. O rozsahu pohromy svědčí skutečnost, že když o tři generace později řecký zeměpisec Strabón putoval touto zemí, nenašel zde prý jedinou obec, jíž by bylo možné nazvat městem. Konečně 1. června 81 př. n. l. byly proskripce ukončeny. Sulla osobně nařídil popravu kolem 1500 příslušníků římské šlechty (tzn. senátorů a jezdců), celkový odhadovaný počet obětí proskripcí se pohybuje mezi 4700 až 9000 lidí.\n\nPoté, co si vražděním a konfiskacemi konečně zabezpečil moc, vrhnul se Sulla do obnovování pořádku zavedením série zákonů, které měly podepřít vedoucí roli senátu ve státě. Vytvořením sedmi stálých senátních soudních dvorů nazývaných \"quaestiones\" odňal jezdcům projednávání soudních pří, kterážto pravomoc jim byla kdysi přiznána reformami Gaia Graccha. Mnohé loajální jezdce poté začlenil do senátu, jehož řady značně prořídly v důsledku občanské války a proskripcí. Celkový počet senátorů byl z dřívějších 300 zvýšen na 600, takže po doplnění náležely takřka tři čtvrtiny členů senátů k rodinám nepříslušejícím ke starobylým republikánským elitám. Jednalo se tedy o dosud nevídanou proměnu složení tohoto orgánu. Sulla také pozměnil podmínky vstupu do senátu. Doposud záleželo na cenzorech a na jejich subjektivním hodnocení životního stylu a velikosti bohatství jednotlivých uchazečů. Sulla ale povolil automatické přijetí každému, kdo byl zvolen alespoň quaestorem. Současně počet těchto úředníků vzrostl z osmi na dvacet (taktéž praetorů bylo od nynějška osm místo dřívějších šesti). Cenzoři tím byli prakticky zbaveni své nejdůležitější kompetence, pročež v dalších více než dvaceti letech nebyli vůbec voleni.\n\nSulla dále stanovil povinnost zastávat všechny nižší magistratury před kandidaturou na konzulát, protože tato nepsaná zásada byla v minulých desetiletích hojně obcházena. Navíc byl pevně určen minimální věk pro ucházení se o jednotlivé úřady. Zároveň s posílením senátu Sulla omezil kompetence úřadu tribunů lidu. Těm bylo jednak zakázáno uplatňovat své právo veta ve státních záležitostech, jednak každý svůj návrh zákona museli nechat potvrdit senátem před tím, než ho předložili ke schválení shromáždění plebejů. Kromě toho byl tribunát lidu vyloučen z posloupnosti úřadů (\"cursus honorum\"), takže ti, kteří jej vykonávali, se nemohli ucházet o žádný vyšší úřad. Pouze úcta k tradičním republikánským institucím a strach z násilností městského obyvatelstva zabránily Sullovi v úplném zrušení tohoto někdejšího mocenského nástroje populárů. Ačkoli Sulla vystupoval jako diktátor legibus scribundis a byl tedy oprávněn sám přijímat zákony, dal všechny své ústavní změny předložit ke schválení setninovému shromáždění (\"comitia centuriata\"). Nakonec, aby demonstroval svoji absolutní moc, rozšířil Sulla pomerium, jež zůstávalo nedotčeno od dob krále Servia Tullia. Sulla se tak srovnával s tímto pololegendárním vládcem, jenž měl velký podíl na formování římské ústavy.\n\nSulla usiloval o legitimizaci diktatury, přičemž neváhal zakročit vůči každému kritikovi a zároveň přijímal různé pocty a vyznamenání. V této souvislosti je třeba zmínit především udělení cognomina \"Felix\" („Šťastný“), jímž chtěl vyjádřit svoji diktaturu jako logický důsledek božské vůle a náklonnosti (\"felicitas\"). Na Foru si nechal vystavit zlatou jezdeckou sochu. Další Sullova socha byla umístěna poblíž plastiky Marca Furia Camilla, zachránce Římanů před Galy ve 4. století př. n. l. Koncem ledna roku 81 př. n. l. oslavil Sulla svůj triumf nad Mithridatem a za vítězství v občanské válce, během něhož byla nesena ohromná válečná kořist uloupená na Východě. Přestože byl římským lidem veleben jako „zachránce a otec“, byl si Sulla dobře vědom vrtkavosti a nestálosti přízně lidu, který nikterak nepodporoval jeho politiku. Diktátor proto nechal na svoji počest zorganizovat velkolepé a nadmíru štědré hry nazvané \"ludi victoriae Sullanae\", jejichž každoroční konání mělo připomínat jeho vítězství nad Italiky a Mithridatem. Sulla učinil četná opatření k zaručení trvalosti jím vytvořeného systému. Mnoho svých příbuzných a přátel dosadil do vlivných politických funkcí. Svým veteránům se za jejich služby odměnil přidělením zkonfiskované půdy a usazováním do měst po celé Itálii. Appiános udává, že takto byli zaopatřeni vojáci z 23 legií. Vedle podpory veteránů si Sulla zajistil i sobě oddané svobodné občany propuštěním 10 000 mladých otroků proskribovaných. Tito propuštěnci byli nadále známi podle svých jmen jako Corneliové (\"Cornelii\").\n\nNa počátku roku 80 př. n. l. Sulla udivil Římany, když složil úřad diktátora, rozpustil legie a obnovil tradiční vládu konzulů. Spolu s Metellem Piem byl pak zvolen podruhé konzulem. O konkrétních důvodech jeho rezignace se historikové pouze dohadují. Sulla se buď cítil přesycen a unaven mocí anebo jednoduše dosáhl všech cílů, jež si stanovil. Každopádně po uplynutí ročního funkčního období Sulla propustil svoje liktory a dokonce se odvažoval nestřežen procházet po fóru, čímž každému občanu dával příležitost ho napadnout. V roce 79 př. n. l. opustil za doprovodu své páté manželky Valerie Řím a usadil se na svých statcích v Puteoli. Zde se vedle sepisování svých pamětí oddával ve společnosti herců, tanečníků a žen lehkých mravů uvolněnějšímu životnímu stylu z doby mládí. Ještě před odchodem z Říma Sulla konsternované senátní delegaci potvrdil dlouhotrvající pověsti o svém sexuálním životě oznámením, že herec Metrobius, byl jeho celoživotní milenec. Paměti, které dokončil krátce před smrtí, poskytly cenný zdroj informací pozdějším římským spisovatelům (Plútarchovi a částečně Appiánovi). V kruhu svých blízkých Sulla v roce 78 př. n. l. po krátké nemoci zemřel. Příznaky jeho choroby popisované současníky naznačují, že příčinou smrti mohlo být selhání jater způsobené nadměrným pitím. Z podnětu Pompeia a konzula Quinta Lutatia Catula poté senát vystrojil Sullovi na Martově poli velkolepý státní pohřeb.\n\nTřebaže Sullovy zákony týkající se přístupu do senátu, soudnictví a úpravy správy provincií přetrvaly až do doby principátu, mnohé z jeho reforem byly zrušeny již několik let po jeho smrti. Právo tribunů lidu vetovat zákony stejně jako jejich zákonodárná pravomoc byly již záhy obnoveny, paradoxně se tak stalo za konzulátu Pompeia a Crassa v roce 70 př. n. l. Ovšem největším Sullovým nezdarem se ukázala být jeho neschopnost reorganizovat republiku takovým způsobem, aby armáda zachovávala věrnost senátu a nikoli svým velitelům. Sulla si uvědomoval existenci tohoto nebezpečí a přijal zákony, které omezovaly moc místodržitelů v provinciích. Přesto ani tato úprava nedokázala zabránit ctižádostivým jednotlivcům, jako byli třeba Pompeius nebo Julius Caesar, k obrácení legií proti republice v zájmu naplnění osobních ambicí. Obecně se soudí, že Sullův příklad inspiroval Caesara k překročení Rubikonu a k uchopení moci. Podle Ciceronových komentářů rovněž Pompeius jednou prohlásil, \"„Jestliže mohl Sulla, proč bych nemohl já?“\" Sulla se i přes svůj pozdější ústup z veřejného života stal vzorem jedincům, kteří usilovali o diktaturu, takže místo upevnění republiky osudově napomohl její zkáze.\n\nSullovo hodnocení bylo v antice ovlivněno jeho paměťmi, v nichž silně sebeospravedlňujícím tónem vylíčil své jednání. Současně ale existovaly i protisullovské tendence. V důsledku těchto protichůdných stanovisek byly uznávány Sullovy válečné schopnosti a jeho kariéra až do vítězství u Porta Collina, zatímco jeho diktatura byla pokládána za klasické ztělesnění krutosti (\"crudelitas\") a tyranie. Hlavními prameny pojednávajícími o Sullově období jsou řecky psaná díla Appiána a Plútarcha. Appiános podává o něco příznivější obraz Sully, naproti tomu Plútarchos na něho pohlíží jako na typického řeckého tyrana. Caesar se později svojí příslovečnou politikou mírnosti (\"clementia Caesaris\") distancoval od Sullovy krutosti. Marcus Antonius a Octavianus však následkem Caesarova zavraždění sáhli opět k Sullovým metodám a obnovili proskripce. Mezi badateli je velice často diskutována otázka Ciceronova vztahu k Sullovi. Cicero byl ve svých názorech poněkud rozpolcený, neboť sice odmítal absolutní moc v rukou jediného člověka, zároveň ale seznával Sullovu diktaturu jako nezbytný prostředek k nastolení pořádku a k záchraně republiky. Filozof Seneca využil ve svých pojednáních o mírnosti vládců Sullu jako odstrašující příklad a kvůli jeho masovému vraždění nepřátel ho rovněž označil za tyrana. Ačkoli z moderních badatelů se například Theodor Mommsen netajil svojí fascinací Sullou, převážná většina ostatních současných historiků sdílí negativní postoje Plútarcha a Senecy.\n\n\n\n"}
{"id": "83600", "url": "https://cs.wikipedia.org/wiki?curid=83600", "title": "Kill 'Em All", "text": "Kill 'Em All\n\nKill 'Em All je první album thrash metalové skupiny Metallica. Původně se deska měla jmenovat \"Metal Up Your Ass\", ale s tím nahrávací společnost nesouhlasila. Konečný název byl zvolen nejspíš v reakci na odmítavé postoje nahrávací společnosti k původně plánovanému názvu. Album bylo znovu vydáno v Kanadě roku 1988, kde se na něm navíc objevily skladby Am I Evil? a Blitzkrieg.\n\nSkladbu The Four Horsemen původně napsal Dave Mustaine a měla název \"The Mechanix\". Metallica jí často hrála na prvních koncertech. Po Mustaineově odchodu přidal Kirk pomalou, melodickou střední sekci. James napsal nový text a kapela ji přejmenovala na \"The Four Horsemen\". Mustaine ponechal zrychlenou verzi této skladby, vypustil \"The\" z názvu a dostala se na první album Megadeth, \"Killing Is My Business... and Business Is Good!\" jako \"Mechanix\". I na jiných skladbách je cítit Mustainův vliv.\n\nVšechny texty napsal James Hetfield.\n\n\n"}
{"id": "83602", "url": "https://cs.wikipedia.org/wiki?curid=83602", "title": "Romance", "text": "Romance\n\nRomance jako literární žánr je lyricko-epická báseň, většinou o lásce (nejenom mezi lidmi, ale i k vlasti, národu, atd). Na rozdíl od balad nemá pochmurný nebo tragický děj.\n\nRomance v hudbě představuje obvykle volnou lyrickou hudební skladbu.\n\nJan Neruda – \"Balady a romance\" (Neruda ale neužívá klasickou definici romance, jeho pojetí je založeno na tom, že zatímco děj balady je založen na nadpřirozené události, romance je realističtější, byť je vysloveně tragická, jako například \"Romance helgolandská\")\n\nSlovo má i přenesené významy, označujeme jím například události spojené s příběhem romantické lásky.\n\nVyskytuje se i v názvech některých jiných uměleckých děl:\n\n\n"}
{"id": "83611", "url": "https://cs.wikipedia.org/wiki?curid=83611", "title": "Telê Santana da Silva", "text": "Telê Santana da Silva\n\nTelé Santana, plným jménem Telé Santana da Silva (26. června 1931 Itabirito, stát Minas Gerais, Brazílie – 21. dubna 2006 Belo Horizonte, stát Minas Gerais) byl brazilský fotbalový trenér a fotbalista.\n\nTelé Santana začínal jako fotbalový brankář, ale záhy přešel do pole, kde hrál především na levém křídle. Hrál v řadě brazilských klubů, např. Fluminense, Guarani, Madureira a Vasco. Byl také náhradníkem v reprezentační nominaci.\n\nRoku 1967 začal trénovat mládežnický tým Fluminense FC, později přešel k prvnímu mužstvu dospělých. Roku 1971 přivedl k prvnímu brazilskému titulu tým Atlético Mineiro. Kromě těchto týmů působil ještě u brazilských mužstev Palmeiras a Flamengo, největší úspěch dosáhl na sklonku své trenérské kariéry v Sao Paulu. Roku 1991 s ním získal titul brazilského mistra, 1991 titul mistra státu Sao Paulo, 1992 Pohár mistrů zemí Latinské Ameriky a Interkontinentální pohár, 1993 a 1994 Jihoamerický pohár.\n\nKratší trvání mělo působení Santany v Saúdské Arábii u týmu Al Ahly (1983–1985). I zde s týmem získal jeden titul mistra Saúdské Arábie a dvakrát Pohár Perského zálivu.\n\nRoku 1982 byl před mistrovstvím světa jmenován trenérem národního mužstva Brazílie. Jako zastánce útočného fotbalu pozvedl i národní tým s hvězdami jako Zico, Sócrates, Junior či Falcao do nových výšek. Samotný šampionát se Brazílii nevydařil, ale zápas, v níž ji v osmifinálové skupině porazila Itálie 2:3, byl experty označen za jeden z nejlepších v historii kopané vůbec.\n\nO čtyři roky později byl Santana znovu jmenován trenérem Brazílie pro MS v Mexiku. Zde se Brazílie dostala mezi osm nejlepších týmů, ve čtvrtfinále ji na penalty vyřadila Francie.\n\nRoku 1996 byl Santana stižen mrtvicí a musel s aktivní činností skončit. Následovaly další zdravotní potíže, k ischemické chorobě se přidal diabetes a v prosinci 2003 mu byla amputována levá noha pod kolenem. Zemřel 21. dubna 2006 na břišní infekci.\n"}
{"id": "83612", "url": "https://cs.wikipedia.org/wiki?curid=83612", "title": "Sieg Heil", "text": "Sieg Heil\n\nSieg Heil je stará německá fráze, která znamená „Sláva vítězství!“ Sousloví bylo používáno v dobách nacismu, kdy se stalo všeobecným pozdravem a projevem sympatií k Adolfu Hitlerovi a jeho boji za vítězství Třetí Říše. Bylo využíváno při veškerých setkáních, kdy byl pozdrav doprovázen ještě vztyčením pravice do úrovně ramen (případně o něco výše). Vztyčení pravice se nazývá hajlování (v češtině někdy psáno heilování). Za pronášení této fráze hrozí dnes v Německu až tři roky vězení.\n\nPodobným výrazem se postupem času stalo i Heil Hitler (Sláva Hitlerovi).\n"}
{"id": "83614", "url": "https://cs.wikipedia.org/wiki?curid=83614", "title": "Ride the Lightning", "text": "Ride the Lightning\n\nRide the Lightning je druhá studiová deska thrash metalové skupiny Metallica. Fanoušky je často oslavována jako klasika thrash metalového žánru a je spojujícím můstkem mezi alby \"Kill 'Em All\" a \"Master of Puppets\" posouvajícím thrash metal od jeho debutu k progresivní a rozvinutější formě na albech \"Master of Puppets\" a \"...And Justice for All\".\n\n\"Ride the Lightning\" obsahuje šílenou rychlost \"Kill 'Em All\", například ve skladbě \"Trapped Under Ice\", ale obsahuje i delší, symfoničtěji laděné skladby jako je závěrečná 9 minutová instrumentálka \"The Call of Ktulu\".\nAlbum je také označováno za první z \"neoficiální trilogie\" alb Metallicy, která vykazují určitou koncepční podobnost. \"Trilogii\" ustavují hlavně instrumentální skladby, které dělají metal vážnějším a jsou to zároveň nejrespektovanější díla Metallicy.\n\n\"Ride the Lightning\" se umístilo na 3. místě v seznamu sestaveném na metal-rules.com a v žebříčku Top 100 Metal Albums of All Time.\n\nSe stoupající kritickou a komerční pozorností se začala objevovat první obvinění skupiny z příklonu ke komerci, a to kvůli pomalejšímu tempu skladeb jako např. „Fade to Black“, i když mnoho fanoušků oponovalo, že právě tato změna, která je viditelná na albu \"Ride the Lightning\", pomohla stát se Metallice tak důležitou kapelou v žánru. Tato obvinění byla ale ničím oproti těm, s kterými se kapela střetla po vydaní alba \"Metallica\" v roce 1991, v roce 1996 při vydaní alba \"Load\", nebo v roce 2003 při vydání alba \"St. Anger\".\n\nVšechny texty napsal James Hetfield pokud není uvedeno jinak\n\n\n"}
{"id": "83619", "url": "https://cs.wikipedia.org/wiki?curid=83619", "title": "Tramvajová trať Hlubočepy–Barrandov", "text": "Tramvajová trať Hlubočepy–Barrandov\n\nTramvajová trať Hlubočepy–Barrandov je jedna z nejnovějších tramvajových tratí v Praze, nachází se v jihojihozápadní části města. Spojuje sídliště Barrandov s centrem metropole. Její výstavba probíhala od srpna 2001 do srpna 2004, trať byla zprovozněna 29. listopadu 2003.\n\nV době zprovoznění bylo předpokládáno brzké prodloužení o 1,8 km do Holyně, v roce 2008 bylo plánováno na rok 2011.\n\nTrať, dlouhá 3,5 km, vede od tramvajové smyčky Hlubočepy v údolí Dalejského potoka, nedaleko jeho ústí do Vltavy, po dvou estakádách o celkové délce 761 m přes Dalejský potok a Růžičkovu rokli. Rošt, na kterém je umístěna trať, byl postupně spouštěn odshora dolů, z barrandovské strany směrem k Vltavě. Až k počátku sídliště je trať téměř rovnoběžná s důležitou kapacitní komunikací \"K Barrandovu\", poté vede sídlištěm a končí na jeho západním okraji. Trať je ukončená smyčkou, a je napájena pomocí dvou měníren. Maximální podélný sklon činí 6,9 %, což však v pražské síti není nejvíce.\n\nCelá trať je vedena po samostatném drážním tělese, není součástí pozemní komunikace. Lamačova a Tréglova ulice jsou v sídlišti překonány pomocí podjezdů, ulice Slivenecká a Do Klukovic úrovňovými přejezdy zabezpečenými světelnou signalizací; vyznačení přejezdů nese hybridní znaky křižovatky, železničního přejezdu a místa vjezdu na pozemní komunikaci a jeho správnost je sporná. Rovněž způsob vyznačení a zabezpečení přechodů je diskutabilní a přechody byly po smrtelné nehodě předlažďovány a dovybavovány. Asi dva úrovňové přejezdy jsou určeny pouze pro služební automobily k obsluze měníren atd.\n\nKolejový svršek je buď otevřený nebo zatravněný, v prostoru stanic pak také dlážděný, koleje jsou upevněny na pražcích. Trolejové vedení a osvětlovací tělesa jsou upevněny nikoliv na sloupech, ale na kruhových portálech, které jsou v sídlištní části v povrchových úsecích trati propojeny protihlukovou stěnou.\n\nBarrandovská trať má unikátní architektonické ztvárnění stanic. Ty jsou koncipovány jako zastřešené, s ocelovými konstrukcemi, prosklené, s bočními nástupišti. Každá z nich má svoji specifickou barvu. Autorem designu zastávek je architekt Patrik Kotas.\n\n\nTrať byla vcelku hodnocena většinou kladně, objevily se ale negativní hlasy, především obavy z vandalů a kritika zbytečné nákladnosti celé stavby.\n\nV zimních měsících se projevilo, že některá zastřešení zastávek, podřízená především estetickému hledisku, nejsou dostatečně uzpůsobena k ochraně před povětrnostními podmínkami.\n\nOdborová organizace OSPEA dlouhodobě upozorňovala na to, že křížení tramvajové trati s místními komunikacemi v některých místech není označeno způsobem odpovídajícím platným předpisům a v některých případech nedává smysl. Předmětem kritiky byl rovněž přechod u zastávky Poliklinika Barrandov, který byl navržen s nedostatečnými rozhledovými podmínkami a původně u něj tramvaje ani neměly omezenou rychlost. 17. června 2005 zde došlo ke smrtelné nehodě, sražení jedenáctileté holčičky. Následně došlo ke sporu, zda o označení přechodů měl rozhodovat magistrát jako drážní správní úřad nebo úřad městské části Praha 5 jako silniční správní úřad. Většina přechodů pro chodce na trati byla předlážděna, protože vodorovné dopravní značení typu zebry není určeno pro přechod samostatné dráhy. Nejnevhodněji umístěné přechody byly doplněny akustickou signalizací příjezdu tramvají a výstražným dopravním značením. V zastávce Poliklinika Barrandov je chodec přecházející trať informován o příjezdu tramvaje hlášením „Pozor, tramvaj!“\n\nVzhledem k tomu, že provoz tramvají překračoval hlukové limity pro obytnou oblast, v koncové části trati byla brzy po zahájení provozu omezena rychlost v nočních hodinách na 30 km/h (jediné místo v Praze). V následujících letech byla podobná opatření prováděna na většině pražských tramvajových úseků, kde je trať vedena v těsné blízkosti obytné zástavby, ovšem s omezením na 40 km/h.\n\nVýrazným kritikem stavby je architekt Adam Gebrian, který trati věnoval jeden z dílů svého pořadu na Stream.cz.\n\n\n"}
{"id": "83621", "url": "https://cs.wikipedia.org/wiki?curid=83621", "title": "Toroid", "text": "Toroid\n\nToroid je těleso v prostoru získané rotací uzavřené rovinné křivky (např. kružnice) okolo osy ležící v rovině křivky a neprotínající křivku. V případě rotace kružnice se jedná o torus. Tvar toroidu má například duše u kola (a to i po havárii, zatímco jako \"torus\" můžeme označit jen nafouklou duši nedeformovaného kola).\nV elektronice je toroid cívka s jádrem prstencového tvaru, obvykle se závity rovnoměrně rozmístěnými po celém obvodu jádra. Tento tvar je také základem konstrukce řady typů magnetických nádob.\n\n\n"}
{"id": "83623", "url": "https://cs.wikipedia.org/wiki?curid=83623", "title": "Koprofilie", "text": "Koprofilie\n\nKoprofilie je sexuální úchylka, která se projevuje zálibou ve výkalech, nejčastěji lidských. Koprofilie se může projevovat sexuálně motivovaným čicháním pachu výkalů, sledováním defekace, sbíráním použitých toaletních papírů (použitý papír je chápán jako milostný dopis), defekací při pohlavním styku či sbíráním a sušením vlastních či cizích výkalů. Člověk trpící koprofilii se nazývá koprofilik.\n\nJednou z forem koprofilie je pojídání výkalů, které se zve koprofágie. Ze zdravotního hlediska je tato činnost, stejně jako mnohé jiné koprofilní praktiky, značně rizikovou a může být zdrojem šíření různých infekcí, kupříkladu žloutenky. \n\nKoprofilie patří v drtivé většině kultur k tabuizovaným jednáním. Mezi vyznavači této praktiky pro ni existují různá pojmenování, kupříkladu \"kaviár\", \"scat\", \"hnědý déšť\" či \"hnědá sprcha\". V různých, zejména homosexuálních, skupinách jedinci praktikující koprofilní praktiky používají jako poznávací znamení nošení šátku hnědé barvy.\n\nKoprofilie je taktéž námětem některých uměleckých děl. Jen pro ilustraci lze uvést knihu \"120 dnů Sodomy\" od markýze de Sade či jí inspirovaný film \"Salò aneb 120 dnů Sodomy\" od Piera Paola Pasoliniho. Často se objevují spekulace, že význam koprofilie je přeceňován a i sledování pornofilmů s touto tematikou často není projevem úchylky, ale touhou spatřit něco vymykajícího se běžnému lidskému jednání. Přesto se o ní pojednává hlavně v komentářích evropských autorů.\n"}
{"id": "83636", "url": "https://cs.wikipedia.org/wiki?curid=83636", "title": "Scoundrel Days", "text": "Scoundrel Days\n\nScoundrel Days je více rockověji zaměřené album, než bylo předchozí album Hunting High And Low norské skupiny A-ha. Někdy je považováno za to nejlepší album v historii skupiny. Za nejlepší písničku je považována Scoundrel Days a za nejslabší Cry Wolf.\n\n\n\n"}
{"id": "83637", "url": "https://cs.wikipedia.org/wiki?curid=83637", "title": "Rytmika", "text": "Rytmika\n\nRytmikou se obvykle rozumí rytmická sekce v hudební skupině. Hlavní jádro dnes často tvoří bicí souprava a baskytara. Dále se mohou vyskytnout perkuse, v některých žánrech se pak za rytmiku mohou považovat např. i klávesy nebo kytara.\n\nSlovo se také používá jako výraz pro rytmické gymnastické cvičení resp. o základní pohybovou průpravu pro sport či tanec, která je obvykle prováděna v dětském věku v rytmu hudby.\n"}
{"id": "83638", "url": "https://cs.wikipedia.org/wiki?curid=83638", "title": "Nikaragujská hymna", "text": "Nikaragujská hymna\n\nHymna Nikaraguy je píseň Salve a ti, Nicaragua (). Byla schválena 20. října 1939 a jako národní hymna slouží od 25. srpna 1971. Slova napsal Salomon Ibarra Mayorga, hudbu složil Luis A. Delgadillo.\n\nMelodie písně pochází z 18. století, kdy byla užívána jako liturgická hymna v dobách, kdy byla Nikaragua provincií Španělska. Na počátku období nezávislosti byla užívána jako pocta Nejvyššímu soudu státu Nikaragua.\n\nV dobách politické revoluce byla hymna nahrazena třemi jinými, aby byla 23. dubna 1918 opět obnovena. Byla vypsána veřejná soutěž na nový text hymny. Vzhledem k tomu, že v zemi právě skončila občanská válka, směl text oslavovat pouze mír a práci. Z tohoto důvodu je nikaragujská hymna jediná v oblasti Latinské Ameriky, která hovoří o míru a ne o válce.\n\nNová konzervativní prošpanělská vláda hbitě přiznala první cenu Salomonu Ibarru Mayorgovi, nikaragujskému učiteli a básníkovi. Nová hymna pak nahradila bojovněji zaměřenou píseň Hermosa Soberana (\"Krásná a suverénní\"), protišpanělský vojenský pochod, který byl vnímán s rozpaky v zemi s hlubokými španělskými kořeny.\n\n\n"}
{"id": "83644", "url": "https://cs.wikipedia.org/wiki?curid=83644", "title": "Alpský val", "text": "Alpský val\n\nAlpský val (\"Vallo Alpino\") je systém stálých opevnění vybudovaných v Itálii v letech 1930–1942, který patří mezi nejrozsáhlejší pevnostní systémy 20. století, jako jsou francouzská Maginotova linie či německý Atlantický val. Alpský val chránil celé hranice Itálie podél francouzských, rakouských a jugoslávských hranic, pouze na švýcarských hranicích byla opevnění podstatně slabší. Jeho specifickým rysem je umístění většiny objektů v horském terénu, nezřídka i v nadmořských výškách přesahujících 2000 metrů. Po připojení Rakouska k Třetí říši byla zintenzivněna výstavba na hranicích s Rakouskem, která pokračovala až do roku 1942, neboť Italové svému spojenci nedůvěřovali. Naopak výstavba opevnění na francouzských hranicích byla utlumována, a to zvláště po porážce Francie v roce 1940. Některé úseky opevnění ve Francii posloužily k obraně německých a fašistických jednotek proti Spojencům v roce 1944.\n\nOpevnění s ohledem na horský terén často netvořila souvislou linii, nýbrž pouze uzávěry důležitých průsmyků a údolí, členěné do značné hloubky od hranic. Jejich důležitou součástí byly vojenské silnice, lanovky a kasárna, tedy prvky, umožňující výstavbu a zásobování pevnostních objektů a fungování jejich posádek v obtížném horském terénu.\n\nZákladní organizační jednotkou Alpského valu byly sektory (\"settore\"), které se dělily na podsektory (\"sottosettore\"). Součástí každého sektoru byly opěrné body (\"caposaldo\"), schopné do jisté míry samostatné obrany, které se skládaly z jednotlivých tvrzí, samostatných objektů, úkrytů a kasáren. V některých případech bylo několik opěrných bodů součástí pevnostní skupiny (\"gruppo di capisaldi\").\n\nKonstrukce bojových objektů vycházela z italských zkušeností s bojem v horských oblastech, které byly získány během první světové války a zřejmě také z poznatků, získaných průzkumem rakousko-uherských opevnění, jež se po první světové válce ocitla na italském území. Objekty byly většinou malé, velmi dobře maskované a zabudované do terénu, a to často do strmých skalních stěn. Jednotlivé objekty byly obvykle propojeny úzkými podzemními chodbami, které často přecházely do strmých schodišť. Na rozdíl od většiny tehdejších opevnění byly bojové objekty stavěny z prostého betonu, nikoli ze železobetonu. Jejich konstrukce byla stanovena instrukcemi, z nichž nejdůležitější byly instrukce 200, 7000 a 15000. Objekty, stavěné podle nejstarší instrukce, označované jako typ „200“ (centro) měly obvykle podobu malých tvrzí s jednoduchými vchody a malými objekty, vesměs určenými pro jedinou zbraň nebo pancéřovou kopuli. Dělostřelecké tvrze tohoto typu obvykle zahrnovaly několik děl, působících stejným směrem. Malé objekty typu „7000“ (postazione) byly samostatné (nebyly vybaveny podzemím) a byly určeny především k zesílení stávajících pevnostních linií. Modernější objekty typu „15000“ (opera) měly podobu tvrzí nebo velkých samostatných objektů se silnou výzbrojí (zvláště protitankovou). Některé z těchto objektů byly vyzbrojeny i dělostřeleckými zbraněmi.\n\nNejdůležitější a nejpočetnější zbraní Alpského valu byly těžké kulomety několika typů, umisťované v pancéřovaných střílnách. Protitankovou obranu zajišťovaly staré lodní kanóny Nordenfelt ráže 57 mm, později pak protitankové kanóny ráže 47 mm. Dělostřelectvo tvořily především kanóny ráže 75 mm v několika typech lafet. Vzácně se vyskytovaly škodovácké houfnice ráže 100 mm a jen ojediněle minomety ráže 81 mm. Do objektů typu „200“ bylo instalováno množství čtyřstřílnových a jednostřílnových pancéřových kopulí a pozorovacích zvonů. Modernější objekty typu „15000“ byly pancéřovými prvky vybavovány jen zřídka, neboť v době jejich výstavby (1940-1942) trpěla Itálie silným nedostatkem oceli. Vnitřní vybavení objektů a tvrzí bylo skromné a zahrnovalo především malé generátory elektrické energie a ručně poháněné ventilační systémy.\n\nV důsledku svého angažmá na straně Osy přišla Itálie po skončení druhé světové války o část svého území. Některé důležité části opevnění na západě se ocitly na území Francie a zbývající objekty byly zdemolovány. Na východě se všechna opevnění ocitla na území dnešního Slovinska a Chorvatska. Opevnění na rakouských hranicích zůstala na italském území a po válce byla znovu vyzbrojena a zesílena, aby se stala součástí obrany Severoatlantická aliance proti případnému útoku vojsk Varšavské smlouvy přes území neutrálního Rakouska. Podstatná část objektů Alpského valu se dochovala v dobrém stavu, a to včetně pancéřových prvků. Ve srovnání s jinými velkými pevnostními systémy patří Alpský val mezi málo probádaná opevnění. Pro své rozsáhlé podzemní prostory a umístění v neobydlených a zároveň malebných horských oblastech, jsou tyto pevnostní objekty atraktivním cílem milovníků vojenské historie a architektury.\n\n"}
{"id": "83649", "url": "https://cs.wikipedia.org/wiki?curid=83649", "title": "Most krále Fahda", "text": "Most krále Fahda\n\nMost krále Fahda (arabsky: جسر الملك فهد, anglicky: King Fahd Causeway) je dopravní stavba skládající se z několika mostů a viaduktů, které spojují Saúdskou Arábii a ostrovní stát Bahrajn.\n\nDohoda o vybudování spojnice mezi oběma státy byla podepsána 8. července 1981. Stavba začala 11. listopadu 1982 položením základního kamene saúdským králem Fahdem a bahrajnským šejkem Isou bin Salman al-Khalifa a skončila v roce 1986. Oficiálně byla otevřena 25. listopadu 1986. Projekt byl kompletně financován Saúdskou Arábií a stál celkem 1,2 miliardy dolarů. Dodavatelem byla firma \"Ballast Needham Group\" sídlící v Nizozemsku.\n\nNa stavbu silnice se čtyřmi pruhy (šířka 25 m) v délce 25-26 km bylo použito 350 000 m³ betonu a 147 000 t oceli. Stavba se skládá ze dvou částí, z dlouhého mostu z Khobaru (v Saúdské Arábii) na bahrajnský ostrov Umm al-Na'san a kratšího mostu z ostrova Umm al-Na'san na hlavní bahrajnský ostrov.\n\n"}
{"id": "83653", "url": "https://cs.wikipedia.org/wiki?curid=83653", "title": "Joseph Goebbels", "text": "Joseph Goebbels\n\nPaul Joseph Goebbels (29. října 1897 Rheydt – 1. května 1945 Berlín) byl jeden z nejvyšších nacistických představitelů a válečný zločinec, byl říšským ministrem propagandy (vedl \"ministerstvo pro lidovou osvětu a propagandu\"), zmocněnec pro vedení totální války, říšský velitel domobrany a jeden z nejbližších spolupracovníků Adolfa Hitlera. Hitler jej ve své závěti určil svým nástupcem ve funkci říšského kancléře, jímž byl jeden den. Byl znám svým zapáleným, energickým slovním projevem a přesvědčivým antisemitismem.\n\nDoktorský titul získal roku 1921 na Univerzitě v Heidelbergu na základě doktorské práce o romantickém dramatu 18. století; pak šel pracovat jako novinář a později jako bankovní úředník a vyvolávač na akciové burze. Rovněž psal romány a divadelní hry, ale nakladatelé jej odmítali. Do styku s nacistickou stranou přišel v roce 1923 během francouzské okupace Porúří a roce 1924 se stal členem. Byl jmenován gauleiterem (vedoucím župy, tedy oblastním vůdcem strany) za Berlín. V této funkci plně uplatnil své schopnosti propagandy v boji proti místním socialistickým a komunistickým stranám pomocí nacistických novin a polovojenských oddílů SA. Do roku 1928 vystoupal ve stranických řadách mezi ty nejpřednější členy strany NSDAP.\n\nPo převzetí moci nacisty v roce 1933 byl jmenován ministrem propagandy. Jedním z jeho prvních činů byl příkaz k pálení knih židovských a protinacistických autorů na náměstí Bebelplatz a pokračoval získáním plné moci nad veškerými informačními výstupy v Německu. Po svém jmenování jeho útoky proti německým Židům dále přitvrdily a kulminovaly za „Křišťálové noci“ v roce 1938, prvního neomezeného pogromu, který nacisté rozpoutali.\n\nJako jeden z prvních a nejzapálenějších zastánců války dělal vše, co bylo v jeho moci, aby připravil německý národ na vojenský konflikt velkého rozsahu. Během druhé světové války zvyšoval svou moc a vliv pomocí proměnlivých spojenectví s jinými nacistickými vůdci. Koncem roku 1943 se válka stala pro mocnosti Osy katastrofou, ale to je jen pobídlo ke zintenzivnění propagandy apelem na německý národ, aby přijal myšlenku totální války a totální mobilizace. S Adolfem Hitlerem zůstal až do samého konce v Berlíně. Po vůdcově sebevraždě 30. dubna v 15:30 v budově říšského kancléřství, zastával místo posledního kancléře Třetí říše – ačkoli jen do druhého dne 1. května. V tento den ráno okolo 8:30 Magda Goebbelsová společně s doktorem Ludwigem Stumpfeggerem uspala morfiem a kyanidem otrávila všech jejich šest dětí. Krátce poté manželé společně spáchali sebevraždu. Goebbels zastřelením a jeho žena se otrávila kyanidovou kapslí. Jejich těla byla poté na jejich žádost kontrolně střelena a poté spálena benzínem. Všechny otrávené děti byly nalezeny vedle sebe v nočních košilkách.\n\nNarodil se v Rheydtu, průmyslovém městě jižně od Mönchengladbachu (jehož je nyní součástí) na okraji Porúří. Jeho rodina byla katolická se skromným živobytím, jeho otec pracoval jako účetní v továrně, jeho matka byla původně zemědělská dělnice. Měl čtyři sourozence: Konrada (1895–1949), Hanse (1893–1947), Alžbětu (1901–1915) a Marii (1910–1949, později Maria Kimmich). Absolvoval místní reálné gymnázium, kde maturoval v roce 1916. Od dětství měl pokřivenou pravou nohu, což bylo následkem buďto ploché nohy (talipes equinovarus) nebo osteomyelitidy. Aby vyrovnal svou kratší nohu, nosil kovovou podpěru a speciální botu, ale i tak po celý život kulhal. Kulhavá chůze a jeho výška (1,65 m) ho vystavovala posměchu a ponížení zejména v oné společnosti, která tak vyznávala fyzickou zdatnost. Právě v důsledku těchto vad byl zproštěn služby v první světové válce, čehož trpce litoval. V pozdější době se často stavěl být válečným veteránem a svou tělesnou vadu vydával za následek válečného zranění. Postavení nejbližší k vojenství, jaké kdy vykonával, bylo místo „kancelářského vojína“ od června 1917 do října 1917 ve „vlastenecké domobraně“ Rheydtu.\n\nSvoji fyzickou útlost vyvažoval intelektuálními přednostmi. Původně zamýšlel stát se knězem, ale poté, co se od své původní katolické víry vzdálil, studoval literaturu a filozofii na univerzitách v Bonnu, Würzburgu, Freiburgu v Breisgau a v Heidelbergu, kde napsal svou doktorskou práci o romantickém romanopisci 18. století Wilhelmu von Schützovi. Jeho dva nejvlivnější učitelé, Friedrich Gundolf a vedoucí jeho doktorské práce v Heidelbergu Max von Waldberg, byli Židé.\n\nPo dokončení doktorátu v roce 1921 pracoval jako novinář a několik let se snažil stát publikovaným autorem. Napsal polo-autobiografický román \"Michael\", dvě veršované hry a množství romantické poezie. V období, kdy pracoval jako bankovní úředník a vyvolávač na burze, hodně četl, a v té době se utvářely jeho politické názory. Zejména na něj měli vliv Friedrich Nietzsche, Oswald Spengler a v Británii narozený německý spisovatel H. S. Chamberlain, jeden ze zakladatelů „vědeckého“ antisemitismu. Zimu 1919–1920 strávil v Mnichově, kde zažil a obdivoval násilnou reakci nacionalistů proti pokusu o komunistickou revoluci v Bavorsku. Jeho prvním politickým hrdinou byl Anton von Arco auf Valley, člověk, který spáchal atentát na vůdce mnichovských socialistů Kurta Eisnera. V té době byl v Mnichově i Hitler a vstoupil do politiky za obdobných okolností.\n\nStejně jako ostatní, kteří byli později předními činiteli ve Třetí říši, i on přišel do styku s nacistickou stranou v roce 1923 během tažení odporu proti francouzské okupaci Porúří. Ale Hitlerovo uvěznění po nevydařeném „Pivním puči“ z listopadu 1923 zanechalo stranu dočasně bez vůdce a když vstoupil roku 1923 do strany, měl největší vliv na jeho politický vývoj Gregor Straßer, který se stal nacistickým organizátorem v severním Německu v březnu 1924. Straßer, nejschopnější z vůdčích nacistů oné doby, bral „socialistickou“ složku „národního socialismu“ mnohem vážněji než Hitler a další členové bavorského vedení strany.\n\n„Národ a socialismus! Co jde první a co přichází až poté?“ ptal se řečnicky v debatě s Theodorem Vahlenem, gauleiterem za Pomořansko, v porýnských stranických novinách \"Nazional sozialistische Briefe\" (Národně socialistické listy), jichž byl editorem, v polovině roku 1925. „Pro nás na západě nemůže být pochyb. Nejprve socialistická spása, pak přichází národní osvobození jako větrná smršť… Hitler stojí mezi oběma názory, ale je na cestě k tomu, aby se k nám zcela přidal.“ Goebbels se svými novinářskými schopnostmi se tak brzy stal spojencem Strassera v jeho boji o stranický program proti Bavorům. Konflikt podle nich nebyl s Hitlerem, ale s jeho zástupci Rudolfem Hessem, Juliem Streicherem a Hermannem Esserem, kteří, jak říkával, v Hitlerově nepřítomnosti stranu špatně vedli. V roce 1925 Goebbels publikoval otevřený dopis „mým přátelům na levici“, v němž vyzval k jednotě socialistů a nacistů v boji proti kapitalistům. „Vy a já“, napsal, „spolu bojujeme, ačkoli nejsme opravdoví nepřátelé.“\n\nV únoru 1926 Hitler dokončil práci na \"Mein Kampf\" a náhle se vrátil ke stranickým záležitostem a brzy zbavil seveřany veškerých iluzí o tom, kde stojí. Shromáždil 60 gauleiterů a dalších aktivistů včetně Goebbelse na schůzi v Bamberku ve Streicherově župě ve Frankách, kde přednesl dvouhodinový projev zavrhující politický program „socialistického“ křídla strany. Pro Hitlera byli vždy skutečným nepřítelem německého národa Židé, ne kapitalisté. Goebbels byl hořce rozčarován. „Cítím se zdeptán“, napsal. „Jaký Hitler? Reakcionář?“ Byl zděšen Hitlerovou charakteristikou socialismu jako „židovského vynálezu“, jeho prohlášením, že Sovětský svaz musí být zničen a jeho ujišťováním, že nacistická vláda nebude vyvlastňovat soukromý majetek. „Už nevěřím Hitlerovi plně. To je ta strašná věc: Byla mi vzata moje vnitřní podpora.“\n\nHitler nicméně rozpoznal jeho talent a protože byl znalcem povah, poznal, že nade vše prahne po uznání. V dubnu jej přiměl k cestě do Mnichova, poslal mu naproti na nádraží své vlastní auto, a poskytl mu dlouhou osobní audienci. Hitler jej vyplísnil za jeho podporu „socialistického“ křídla, ale nabídl mu, že „smaže jeho hřích“, jestliže uzná jeho vůdcovství. Goebbels zcela kapituloval, a nabídl Hitlerovi osobní věrnost – zjevně upřímný slib, jehož se pak přidržel až do konce svého života.\n\nAž do roku 1931 vedl staromládenecký život a navazoval jen volné milenecké vztahy. Jeho první velkou láskou byla od roku 1918 dívka židovského původu Anna Stahlherm, s níž udržoval – později zřejmě už jen přátelské – styky do roku 1936. V roce 1931 se Dr. Joseph Goebbels oženil s Magdou Quandtovou. Za svědka šel Adolf Hitler. S Magdou měl Goebbels šest dětí:\n\nJejich manželství bylo celkem šťastné, jelikož Magda Goebbelsová svému manželovi tolerovala jeho četná milostná dobrodružství. Krize nastala jen v roce 1938, kdy byl už dva roky vášnivě zamilovaný do české herečky Lídy Baarové a uvažoval o rozvodu. Když se o tom Hitler dozvěděl, zuřil a přikázal mu kontakty s Baarovou okamžitě ukončit a vrátit se zpět k manželce. Goebbels tento příkaz uposlechl.\n\nI přes nesmírnou moc ministerstva propagandy nad německým kulturním životem začalo jeho postavení klesat v okamžiku, kdy byla moc nacistického režimu pevně nastolena. Když byli vnitřní nepřátelé nacistické strany zničeni, což efektivně nastalo roku 1935, začaly jeho propagandistické snahy ztrácet opodstatnění, a když nebyl nepřítel, proti kterému by bylo možno bojovat, začala jeho rétorika znít prázdně a nepřesvědčivě. Právě z tohoto důvodu si pro sebe našel novou roli předního protižidovského štváče režimu.\n\nJak si povšiml Joachim Fest: „Goebbels nalezl v čím dál tím volnějším praktikování státního antisemitismu nové možnosti, do nichž se ponořil s vervou ctižádostivého muže pronásledovaného neustálým snižováním své moci.“ Fest rovněž podsouvá psychologický motiv: „Člověk, který tak málo odpovídal nacionálně socialistickému ideálu elity… měl možná důvod nabídnout v mocenských bojích v Hitlerově okolí svůj horlivý antisemitismus jako protiváhu své neschopnosti odpovídat typu.“ Ať už však byly jeho motivy jakékoli, Goebbels nevynechal žádnou příležitost k útoku na Židy.\n\nVe svém úřadu berlínského gauleitera, a tedy \"de facto\" vládce města (ačkoli dosud oficiálně existoval starosta a městské zastupitelství) vyvíjel neustálý tlak na židovskou komunitu města, zbavoval je obchodních příležitostí, vytlačoval je z profesního života a kladl mnohá omezení na jejich schopnost žít normálním životem, např. tím, že jim zakázal jezdit veřejnou a městskou dopravou. V roce 1936, když Berlín hostil Olympijské hry, nastalo určité uvolnění, ale od roku 1937 se intenzita jeho protižidovských slov a činů začala opět zvyšovat. „Židé musejí opustit Německo, a vlastně celou Evropu“, zapsal si do diáře v listopadu 1937. „To bude nějakou dobu trvat, ale musí se to stát a stane se to.“ V roce 1938 zkoumal možnost požadovat, aby všichni Židé nosili identifikační značku, a možnost jejich uzavření do ghetta, ale to byly myšlenky, jejichž čas ještě nenastal. „Cíl - vyhnat Židy z Berlína“, napsal do svého deníku v roce 1938, „a to bez jakékoli sentimentality.“\n\nV listopadu 1938 dostal příležitost, na niž čekal: podniknout rozhodující kroky proti Židům, když židovský mladík Herschel Grynszpan zastřelil německého diplomata v Paříži Ernsta vom Ratha v pomstě za deportaci své rodiny do Polska a za pronásledování Židů v Německu všeobecně. 9. listopadu, ten večer, kdy Rath na svá zranění zemřel, byl Goebbels společně s Hitlerem v Bürgerbräukeller v Mnichově, kde s velkým davem dlouholetých nacistů slavili výročí pivničního puče z roku 1923. Tehdy řekl Hitlerovi, že v německých městech již samovolně propukly lidové protižidovské násilnosti, ačkoli to nebyla pravda. Toto byl jasně případ, kdy Hitlerem manipuloval pro své vlastní cíle. Když Hitler řekl, že s tím, co se odehrává, souhlasí, přijal to Goebbels jako pověření zorganizovat rozsáhlý celonárodní pogrom proti Židům. Ve svém deníku napsal:\n\nŘíci, že zmanipuloval Hitlera k tomu, aby schválil pogrom křišťálové noci, neznamená tvrdit, že Hitlerův antisemitismus byl slabší než Goebbelsův. Ale je jasné, že myšlenka státem podporovaného pogromu se zrodila právě u Goebbelse a že pro ni získal Hitlerovo svolení tím, že Hitlerovi řekl, že násilnosti již začaly.\n\nByl neobyčejně talentovaný a obávaný demagog a při dosahování svých cílů se neštítil ničeho. V dobách, kdy nacisté ještě neměli žádnou moc, inscenoval výtržnosti a bitky na ulicích i v sálech. Svým řečnickým uměním a také za použití surového násilí se mu dařilo zvyšovat počty příznivců své politické strany. Byl cynický, krutě ironický, pomstychtivý a neschopný soucitu. V jeho rozporuplném charakteru se prolínalo misionářské sebevědomí s pocity méněcennosti, touha po spáse s touhou ničit. Jeho řečnické umění bylo strhující a jeho propagandistická práce bravurní. Bezmezně obdivoval Hitlera a bez zaváhání plnil všechna jeho přání a rozkazy. Od roku 1933 se jako ministr lidové osvěty a propagandy snažil vychovávat německý lid tak, aby byl naprosto oddán myšlenkám nacionálního socialismu. Goebbels byl jedním z hlavních iniciátorů antisemitských zákonů a propagátorem totální války. Značný byl také jeho vliv na kulturní život v Německu, jelikož pod jeho ministerstvo spadala divadla, film, rozhlas i všechen tisk. Rozhodoval také o vybudování nebo naopak zničení kariéry osob z uměleckého světa, čehož často využíval při navazování svých častých milostných avantýr s mladými herečkami. Lidé, kteří s ním přišli do osobního styku, většinou tvrdili, že působil spíše nesympaticky, ale zároveň své okolí fascinoval.\n\n"}
{"id": "83670", "url": "https://cs.wikipedia.org/wiki?curid=83670", "title": "Displej", "text": "Displej\n\nDisplej ( ) je zařízení pro zobrazování informací jako je text nebo obraz v různé podobě. V elektronických přístrojích slouží k zobrazování různých údajů. V informatice se displeje používají pro konstrukci terminálů.\n\nPrvní dálkově či automaticky ovládané displeje byly tvořeny otočnými listy, přičemž na jednotlivých listech mohly být jak jednotlivé znaky (číslice, písmena), tak i celá slova či víceslovné informace. Například v České republice byly na tomto principu založeny informační tabule odjezdů či příjezdů vlaků na nádražích, dodávané podnikem Pragotron. Princip byl využíván i například na různých hodinách (například v pražském metru, ale leckdy i na pouličních či nástěnných hodinách či na budících), jako signalizace obsazenosti parkoviště, na čelních displejích původní verze tramvají Tatra KT8D5 atd. V angličtině bývá označován jako split-flap display, v češtině byl nejčastěji označován podle názvu výrobce jako pragotron, oficiální název výrobku v nabídce výrobce byl „listové překlápěcí jednotky“. Výhodou je dobrá čitelnost textu (který býval přisvícen zpravidla zářivkou) a možnost využití libovolných barevných kombinací i grafických prvků, nevýhodou omezený počet zobrazitelných údajů a nutnost mechanického zásahu pro zařazení nové možnosti (např. nové cílové stanice).\nNovější generace elektromechanických displejů je založena na bodech tvořených otočnými dvoupolohovými disky, které jsou ovládány elektromagneticky nebo servomotorky a v některých verzích navíc osvíceny LED diodami. Systém je označován například jako DOT (či LED-DOT) displej, v angličtině jako flip-disc nebo flip-dot display. V České republice byl tento systém známý zejména z autobusů Karosa dodávaných s vnějšími ukazateli směru DOT-LED od firmy BUSE Blansko, ale také na nejstarších typech dálkově ovládaných silničních informačních tabulích. Ve druhé polovině prvního desetiletí začal být vytlačován LED a LCD displeji, avšak Dopravní podnik hlavního města Prahy jej ještě v letech 2010 a 2011 začal používat pro on-line zobrazování odjezdů na tramvajových zastávkách, přičemž jedním z hlavních důvodů pro volbu tohoto systému byla nízká spotřeba elektrické energie, kterou displej spotřebovává pouze pro změnu údajů, zatímco za dne ji nepotřebuje k samotnému zobrazení údajů. Poměrně často závadou je nefunkčnost některých bodových disků či zpoždění při jejich otáčení. V souvislosti s pražskými zastávkami byl tento displej označován termínem lístečkový systém. V USA a v Kanadě se používaly také tzv. vane displays, které zobrazovaly číslice sedmisegmentovým systémem obvyklým u LED a LCD displejů, avšak jednotlivé segmenty jsou tvořeny otočnými listy. Tyto displeje se používaly například k zobrazení času, sportovního skóre, cen apod.\n\nPrvní elektronické displeje bez mechanické části byly velmi jednoduché, text nebo číslice byly sestaveny z několika výbojek (na principu doutnavky). Pro každé číslo byla k dispozici příslušně tvarovaná výbojka a všechny byly umístěny za sebou v jednom průhledném pouzdru. Podle potřeby se jednotlivé výbojky rozsvěcovaly a vytvářely tak svítící čísla (podle toho nesou název digitron). Jejich nevýhodou byla relativně vysoká spotřeba (řádově miliampéry, což znamenalo velmi krátkou životnost baterií v kalkulačce), potřeba vysokého napětí (100–200 voltů) a fakt, že jednotlivé číslice byly v nestejné vzdálenosti od pozorovatele.\n\nDigitrony byly nahrazeny znakovými LED displeji, které využívají segmenty sestavené ze světlo emitujících diod (stále s poměrně velkou spotřebou proudu).\nPo LED displejích se začaly používat displeje z tekutých krystalů (LCD), které měly výrazně nižší spotřebu proudu. Monochromatické LCD displeje při rozumném vnějším osvětlení nevyžadovaly ani podsvícení (využívaly za displej umístěnou světlo odrazivou plochu, která využívá přirozené přední osvětlení). Nejjednodušší LCD displeje zobrazují monochromaticky několik předem připravených segmentů (segment buď světlo propouští, nebo je-li aktivní pohlcuje, případně někdy opačně), ze kterých jsou složeny zobrazované symboly. Pokročilejší LCD displeje využívají matici bodů (pixelů, tzv. rastrová grafika). Především díky velmi nízkému příkonu se používají dodnes v digitálních hodinách a kalkulačkách.\n\nBarevný LCD displej má vyšší potřebu světla a také sám o sobě nesvítí. Proto vyžaduje podsvícení dodatečným zdrojem světla ze zadní strany. Barevné LCD displeje se využívají pro televize a počítače, kde nahradily vakuové CRT obrazovky. První barevné LCD displeje byly typu DSTN, dnes se používá téměř výhradně technologie TFT a plazmový displej.\n\nNejnovější barevné displeje používají technologii OLED, kde je displej složen ze svítivých diod. Někdy se u LCD displejů používá LED-podsvícení a tyto se někdy nesprávně považují za OLED.\n\n"}
{"id": "83672", "url": "https://cs.wikipedia.org/wiki?curid=83672", "title": "Vojta Náprstek", "text": "Vojta Náprstek\n\nVojtěch Náprstek, \"původním německým jménem\" Adalbert Fingerhut, též známý jako Vojta Náprstek (17. dubna 1826 Praha – 2. září 1894 Praha) byl český vlastenec, národopisec, mecenáš a bojovník za pokrok.\n\nNarodil se jako druhý syn v rodině majitelů lihovaru a hostince, manželů Antonína Fingerhuta (rozeného v obci Tuchlovice) a vdovy Anny rozené Homová. Bratr Ferdinand (1824-1849) se až do své předčasné smrti věnoval výrobě lihovin. Rodina vychovala ještě nevlastního syna Antonína Nováka, který studoval techniku.\n\nDo 60.let 19. století podle pobytových přihlášek nebo až do roku 1880 Náprstek užíval německou formu svého jména Adalbert Fingerhut. Vystudoval klasické Akademické gymnázium. Již od raného dětství projevoval zájem o cizí kultury a chtěl studovat orientalistiku. Na přání matky ale začal studovat práva ve Vídni.\nBěhem studií práv se v roce 1848 aktivně zúčastnil povstání v Praze i ve Vídni. Poté, co byla revoluce potlačena, musel před zatčením uprchnout. Spolu s přítelkyní nastoupili do zaoceánské lodi a odjeli do emigrace do USA. Ve Spojených státech prožil celkem 10 let, v jejichž průběhu se živil různými činnostmi – jako truhlář, nádeník, knihkupec, politik a diplomat.\n\nJeho knihkupectví se stalo významným krajanským střediskem pro vystěhovalce přicházející z Čech. Byl členem vládní expedice, jejímž úkolem bylo prozkoumat indiánský kmen Dakota; toto byl pravděpodobně první impuls, který jej nasměroval k národopisu.\n\nV roce 1858 se vrátil do Prahy a změnil – za vydatné spoluúčasti své matky Anny Náprstkové – rodinný pivovar a palírnu destilátů „U Halánků“ v domě čp. 269/I na dnešním Betlémském náměstí v centrum české inteligence. Zde se zasazoval za šíření osvětové činnosti. 25. února 1875 se oženil s Josefou Křížkovou (1838-1907). Za její vydatné pomoci propagoval emancipaci žen a podporoval šíření pokroku do domácností, především prostřednictvím Amerického klubu dam.\n\nByl považován za „Českého konzula“ všech Čechů žijících v zahraničí. Rád navštěvoval Anglii jako kolébku průmyslového pokroku, zúčastnil se například první Světové výstavy v Londýně roku 1851, stýkal se se zakladateli South Kensingtonského muzea a dalšími představiteli sbírkových institucí, například v Německu. Také díky tomu stále více rostly jeho sbírky, proto roku 1862 změnil svůj rodný dům na České průmyslové muzeum (dnešní Náprstkovo muzeum), jehož významnými sponzory byla jeho matka i manželka. Přispěvateli do jeho sbírek byli například cestovatelé Emil Holub, Josef Kořenský, Enrique Stanko Vráz, zoolog Antonín Frič, jazykovědec Bedřich Hrozný, básník Julius Zeyer, první ředitel muzea Ludvík Kottner s manželkou, nebo Vojtova manželka Josefina, která pravidelně průmyslové výrobky z oboru textilu a galanterie nejen nakupovala, ale také vybírala dary předmětů od členek Amerického klubu. Přesto se pomalu oslaboval původní účel muzea, a to přinášet veřejnosti praktické ukázky soudobé techniky, řemesel a průmyslu. Stále větší důraz byl kladen na rostoucí národopisné sbírky. V roce 1866, když už bývalý rodinný pivovar nestačil, dal Náprstek na přilehlých pozemcích zbořit staré domy a postavit novou budovu, která dodnes nese jméno svého zakladatele – Náprstkovo muzeum.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\n11. června roku 1888 společně s Dr. Vilémem Kurzem st., Dr. Františkem Čížkem a architektem Vratislavem Pasovským založil Klub českých turistů.\n\nSvé pokrokové smýšlení projevoval veřejně jako bezvěrec a hlásal je i po smrti, kdy si jako jeden z prvních Čechů přál být zpopelněn. Protože to však tehdejší rakousko-uherské zákony neumožňovaly,jeho ostatky musely být převezeny ke zpopelnění do sousedního Saska. Zemřel bezdětný, v závěti svůj majetek připsal svému muzeu; součástí jeho osobních sbírek bylo 46.000 svazků knih a 18.000 fotografií.Jeho urna je uložena v Náprstkově muzeu v Praze.\n\n\n\n"}
{"id": "83675", "url": "https://cs.wikipedia.org/wiki?curid=83675", "title": "Josef Hořejší", "text": "Josef Hořejší\n\nJosef Hořejší (5. prosince 1910, Chlumín – 7. ledna 1950, Praha-Ruzyně) byl český podnikatel a jedna z obětí komunistického teroru.\n\nJosef Hořejší pocházel z chudé rolnické rodiny. Měl 9 sourozenců. Vyučil se čalouníkem, v roce 1931 se oženil a přestěhoval do Mělníka. Stal se mistrem v továrně na kočárky Liberta. V roce 1940 si sám zřídil malou dílničku na výrobu a opravy kočárků. V roce 1942 byl zatčen a 14 měsíců vězněn na Pankráci. Po návratu se znovu ujal vedení dílny, kterou mezitím vedla jeho manželka a začal ji rozšiřovat. V roce 1945 už zaměstnával 50 lidí.\n\nDne 26. února 1948 byly jeho továrny (mající tehdy již přes 200 zaměstnanců) znárodněny do národního podniku Radovan v Mělníce (později Továrny dětských vozidel). On sám byl den poté zatčen a 3 týdny vězněn. V únoru 1949 jej přišli znovu zatknout, ale Hořejší, který se tehdy zabýval zemědělstvím, s nimi odmítl jít pro nemoc a vysoké horečky. Přivolaný vojenský lékař potvrdil, že převoz je nemožný. Hořejší ještě tu noc navzdory nemoci uprchl a skryl se. \n\nPo uzdravení přešel za hranice, ale špatné podmínky v utečeneckém táboře a víra v brzký pád komunistů jej vedly k návratu. Zapojil se do protikomunistické skupiny MAPÁŽ, vydávající protikomunistické letáky. Dne 15. srpna 1949 byl zatčen, obviněn z velezrady a dalších zločinů a 24. října téhož roku ve vykonstruovaném procesu odsouzen spolu s dalšími (Bohumil Klempt, Kamil Novotný a Josef Plzák) k trestu smrti. Podle svědectví rodiny, která se s ním setkala noc před popravou, bral vykonání rozsudku jako vysvobození, předchozím mučením byl totiž zmrzačen a trpěl (polámaná žebra, rozdrcené nosní chrupavky, silně poškozený zrak). Rodině bylo nejprve přislíbeno vydání rakve pod podmínkou soukromého pohřbu, posléze však byl zpopelněn státními orgány a nebyla vydána ani urna. Chlumínské hospodářství bylo také združstevněno. Bratr Josefa Hořejšího, který na něm hospodařil, spáchal při znárodňování skokem z okna sebevraždu. Zbytek rodiny byl perzekvován a pronásledován až do roku 1989.\n\n"}
{"id": "83681", "url": "https://cs.wikipedia.org/wiki?curid=83681", "title": "Seznam rybníků v okrese Plzeň-sever", "text": "Seznam rybníků v okrese Plzeň-sever\n\nAbecední seznam rybníků v okrese Plzeň-sever:\n\n\n"}
{"id": "83682", "url": "https://cs.wikipedia.org/wiki?curid=83682", "title": "Elgygytgyn", "text": "Elgygytgyn\n\nEľgygytgyn ( , čukotsky znamená \"Bílé jezero\") je meteoritické jezero na severovýchodní Sibiři. Leží na severu Anadyrské pahorkatiny v Čukotském autonomním okruhu v Rusku. Má rozlohu 119 km². Má kulatý tvar s průměrem 12 km. Dosahuje maximální hloubky 169 m v centrální části. Objem vody je 14,1 km³. Povodí je 293 km² velké.\n\nZdroj vody je převážně sněhový. Do jezera ústí asi 50 malých přítoků a odtéká řeka Enmyvaam (přítok řeky Belaja, povodí Anadyru).\n\nTeplota vody dosahuje maximálně 3 °C (v létě).\n"}
{"id": "83684", "url": "https://cs.wikipedia.org/wiki?curid=83684", "title": "Oliver Dohnányi", "text": "Oliver Dohnányi\n\nOliver Dohnányi (\"Oliver von Dohnányi\") (* 2. března 1955, Trenčín) je operní a symfonický dirigent. V současnosti je šéfdirigentem Státního divadla opery a baletu v Jekatěrinburgu. Jeho inscenace opery Philipa Glasse Satyagraha se souborem Opery z Jekatěrinburgu získala v roce 2016 dvě Zlaté masky na celoruském prestižním divadelním festivalu (Zlatá maska). V roce 2018 na stejném festivalu získal Zlatou masku za inscenaci opery Mečislava Weinberga Pasažérka \"Za nejlepší práci dirigenta v opeře\". V širším výběru bylo zhruba 85 inscenací a dirigentů z celého Ruska.\n\nStudoval skladbu, dirigovaní a houslovou hru na bratislavské Konzervatoři a dále dirigování u Václava Neumanna a Aloise Klímy na pražské Akademii múzických umění. Ve svých studiích pokračoval u dirigenta Otmara Suitnera na Univerzitě hudebních a dramatických umění ve Vídni a navštívil mistrovské kurzy u Igora Markeviče, Arvida Jansonse a Franca Ferrary. Byl finalistou významných dirigentských soutěží (např. Dirigentské soutěže Maďarské televize nebo Talichovy soutěže Pražského jara).\n\nJako hostující dirigent vystoupil v mnoha světových operních domech a dirigoval významné orchestry celého světa.\n\nV letech 1993 – 1996 a 2004 – 2007 působil jako šéfdirigent Národního divadla v Praze. Během této doby nastudoval a dirigoval tyto inscenace: Libuše, Prodaná nevěsta (Smetana), Romeo a Julie (Ch. Gounod), La bohéme, Tosca (Puccini), Aida, Rigoletto (G. Verdi), Samson a Dalila (C. Saint-Saëns), Norma (V. Bellini), balety Rómeo a Júlie, Popelka (S. Prokofjev), Kouzelná flétna, Don Giovanni a Figarova svatba (Mozart). S posledně jmenovanými díly slavil významné úspěchy na pravidelných turné Národního divadla v Japonsku. Pro Státní operu Praha dirigoval opery Lazebník sevillský a Turek v Itálii (Rossini).\n\nV Anglické národní opeře (ENO) uvedl opery Mefistofele (A. Boito), Falstaff (G. Verdi) a Veselou vdovu (Lehár). V roce 1998 dirigoval koncertní provedení Smetanovy Libuše na Edinburském festivalu.\nJe dlouholetým hostujícím dirigentem Opery North a orchestru Northern Philharmony v anglickém Leedsu, kde nastudoval opery Carmen (G. Bizet), Hamlet (A. Thomas), La Gioconda (A. Ponchielli), Norma (V. Bellini), Andea Chénier (U.Giordano), z českého operního repertoáru zde uvedl Smetanovu Prodanou nevěstu a Dvořákovu Rusalku. \n\nOd roku1999 dirigoval v Badisches Staatstheater Karlsruhe, kde nastudoval opery Macbeth (G. Verdi) a Romeo a Julie (Ch. Gounod). V Národním divadle v Mannheimu dirigoval Dona Giovanniho (W.A.Mozart) a Toscu (G.Puccini), v Národním divadle ve Výmaru Donna Giovanniho (W.A.Mozart). V roce 2000 se uskutečnil jeho americký debut s orchestrem Chicago Sinfonietta. Za nahrávku televizní opery slovenského skladatele Juraja Filase Memento Mori se Symfonickým orchestrem FOK získal zvláštní cenu na Televizním festivalu v rakouském Salzburgu. Od roku 2001 pravidelně spolupracoval s Bavorskou státní operou v Mnichově, v roce 2004 s velkým úspěchem dirigoval Mozartovu Kouzelnou flétnu ve slavném Teatro Colón v Buenos Aires.\n\nV letech 2006-2010 působil též jako umělecký šéf opery Národního divadla moravskoslezského v Ostravě. Během této doby vytvořil a dirigoval opery: La traviata (G.Verdi), Vita (M.Tuttino), Faust (Ch. Gounod), Carmen (G. Bizet), Don Giovanni a Figarova svatba (W. A. Mozart), Prodaná nevěsta a Dalibor (B. Smetana), Její pastorkyňa (L. Janáček) a balet Romeo a Julie (S. Prokofjev).\n\nV červnu 2006 byl vybrán na post šéfdirigenta Symfonického orchestru slovenského rozhlasu v Bratislavě a od téhož roku byl také stálým hostujícím dirigentem Záhřebské filharmonie a Symfonického orchestru Chorvatského rádia v Záhřebu. Od roku 2007 byl stálým hostujícím dirigentem opery v německém Stuttgartu, v březnu téhož roku nastudoval Smetanovu Prodanou nevěstu se souborem opery v Baltimoru (USA).\n\nV roce 2011 se úspěšně uvedl na Novém Zélandě, kde v Aucklandu a Wellingtonu dirigoval Mascagniho Sedláka kavalíra a Leoncavallovy Komedianty. V roce 2012 tam uvedl také Smetanovu Prodanou nevěstu a v roce 2017 Bizetovu Carmen.\n\nV letech 2013 a 2014 dirigoval mimořádně úspěšné novoroční Gala-koncerty s Dallas Symphony Orchestra.\n\nOd sezony 2015/16 byl jmenován hlavním dirigentem Uralské opery v Jekatěrinburgu v Rusku. V roce 2015 získal svou první inscenací opery Philipa Glasse „Satyagraha“ dvě Zlaté masky – nejvyšší celoruské divadelní ocenění, včetně Zvláštní ceny poroty. Produkce byla představena v Moskevském Velkém divadle (Bolshoi Theater) během festivalu Zlatá maska a okamžitě přitáhla pozornost ruských i mezinárodních kritiků i odborníků.\n\nV roce 2017 debutoval operou Leoše Janáčka Kátja Kabanová s americkým souborem Opera Seattle. V témže roce se vrátil do argentinského Teatro Colon v Buenos Aires, kde uvedl Wagnerovu prvotinu Zákaz lásky (Das Liebesverbot). Tuto operu dirigoval rovněž v letech 2014-15 v Teatro Verdi, Trieste.\n\nV dubnu 2018 obdržel Oliver Dohnányi Zlatou Masku – nejvyšší cenu ruského divadla v kategorii „Nejlepší práce dirigenta v opeře“ mezi cca. 85 dirigentů, kteří pracují v Rusku.\n\n„Slovenský dirigent Oliver Dohnányi, který vede soubor jekatěrinburgské Opery (Ural Opera Balet), byl oceněn jako nejlepší dirigent v opeře. Operu, kterou provedl, „The Passenger“ od Mieczyslawa Weinberga (v ruské premiéře) o přeživším holocaustu a jejím mučiteli, získala další cenu za nejlepší ženskou hlavní roli. První představení bylo natočeno na DVD. <nowiki>http://sputnikimages.com/hier_rubric/photo/5476301.html</nowiki>\n\nZa pět let svého působení v Jekatěrinburgu se mu povedlo proměnit poměrně nevýrazný oblastní soubor v jedno z nejlepších operních divadel v Rusku. Na jeho premiéry se sjíždějí znalci i operní kritici nejen z celého Ruska, ale i ze zahraničí. Kromě již spomínaných oper uvedl v ruské premiéře taky Řecké pašije Bohuslava Martinů a dílo soudobého maďarského skladatele Petra Eotvose Tři sestry. Z klasického repertoáru zde diriguje zejména opery Turandot, Kouzelná flétna, Rusalka, Carmen, Bludný Holanďan, Otello, La bohéme či Evžen Oněgin.\n\nV roce 2019 se představil australským divákům inscenací Bizetovy Carmen v Adelaide se Státní operou South Australia a v zápětí s Operou Queensland v Brisbane s vysoce oceňovanou produkcí Pucciniho Toscy. V srpnu 2019 uvedl koncertní provedení Dvořákovy Rusalky na Copenhagen Opera Festival s orchestrem Slovenského národního divadla.\n\nBěhem své kariéry spolupracoval s mnoha špičkovými světovými orchestry, jako např. Yomiuri Nippon SO Tokio, Royal Liverpool Philharmonic, Petrohradská filharmonie, Maďarská národní filharmonie, Chicago Sinfonietta, Portugalský symfonický orchestr, Státní filharmonie Brno, Česká filharmonie, English Chamber Orchestra, London Mozart Players, English Northern Philharmonia, RSO Lugano, I Solisti di Napoli, RSO Saarbrücken, RSO Basel, Porto Philharmonic, Irská národní filharmonie, Ulster Orchestra, BBC Scottish Symphony Orchestra Glasgow, Adelaide Symphony Orchestra, Queensland Symphony Orchestra, Orquesta Filarmónica Buenos Aires a New Zealand Symphony Orchestra.\n\n\n\n"}
{"id": "83685", "url": "https://cs.wikipedia.org/wiki?curid=83685", "title": "Hlinka", "text": "Hlinka\n\nHlinka může mít několik významů:\n\n"}
{"id": "83689", "url": "https://cs.wikipedia.org/wiki?curid=83689", "title": "Jiří Sláma", "text": "Jiří Sláma\n\nJiří Sláma (* 23. listopadu 1934 Praha) je český archeolog a historik, který se specializuje na archeologii raného středověku, počátky českého státu a propojení archeologických a písemných pramenů. Provedl i řadu terénních výzkumů (Kozárovice, Lochenice). V letech 1953–1958 studoval archeologii a historii na Filozofické fakultě UK v Praze (promovaný historik 1958, PhDr. 1967. Krátkodobě pracoval jako vedoucí pravěkého oddělení Muzea hl. města Prahy (1958) a v mostecké expozituře Archeologického ústavu ČSAV v Praze (1958–1960). Od roku 1960 působí na Ústavu pro archeologii (dříve Ústav pro pravěk a ranou dobu dějinnou) FF UK v Praze nejdříve jako asistent (1960–1963), poté jako odborný asistent (1963–1990), CSc. získal v roce 1987, v letech 1990–1998 se stal docentem a od roku 1998 je profesorem. V letech 1999–2002 působil jako ředitel tohoto ústavu.\n\n\n"}
{"id": "83695", "url": "https://cs.wikipedia.org/wiki?curid=83695", "title": "Ryžoviště", "text": "Ryžoviště\n\nNázev Ryžoviště může mít následující významy:\n\npřípadně v podobě Rýžoviště\n\n"}
{"id": "83701", "url": "https://cs.wikipedia.org/wiki?curid=83701", "title": "Sedmiboj", "text": "Sedmiboj\n\nSedmiboj je ženská lehkoatletická disciplína skládající se z sedmi původně samostatných lehkoatletických disciplín.\n\nŽenský sedmiboj je obdobou mužského desetiboje. Do programu olympijských her byl ženský atletický víceboj poprvé zařazen v roce 1960, tehdy byl složen z pěti disciplín. Počínaje rokem 1984 byl na olympiádách nahrazen sedmibojem v současné podobě. Na mistrovství Evropy v atletice se první soutež v ženském atletickém víceboji konala již v roce 1948, až do roku 1978 šlo o pětiboj, v roce 1982 byl již na programu sedmiboj v současné podobě.\n\nŽenský sedmiboj se koná pouze na dráze (pod otevřeným nebem). V halové sezoně je složení vícebojů z technických důvodů okleštěno (např. nemožnost absolvovat hod oštěpem), takže v hale absolvují ženy pouze halový pětiboj. Bodovací tabulky jsou k dispozici na \n\nKoná se ve dvou soutěžních dnech. První den absolvují atletky čtyři disciplíny, druhý den zbývající tři disciplíny. Sedmiboj je součástí olympijských her.\n\n\n\n\n"}
{"id": "83703", "url": "https://cs.wikipedia.org/wiki?curid=83703", "title": "Lhotka", "text": "Lhotka\n\nJméno Lhotka nese v Česku více obcí, sídel a dalších objektů. Původem slova je zdrobnělina názvu Lhota.\n\n\n\n\n\n\n\n"}
{"id": "83705", "url": "https://cs.wikipedia.org/wiki?curid=83705", "title": "IO", "text": "IO\n\nSpojení písmen I a O může mít různé významy:\n\n\n\n\n"}
{"id": "83706", "url": "https://cs.wikipedia.org/wiki?curid=83706", "title": "Binomická věta", "text": "Binomická věta\n\nBinomická věta je důležitá matematická věta, díky které můžeme \"n\"-tou mocninu dvou sčítanců rozložit na součet \"n+1\" sčítanců. Věta vychází z kombinatoriky, dnes se používá například k dokazování ve fyzice. Nejjednodušší verze vypadá takto:\n\nPokud je \"n\" přirozené číslo, tak následující kombinační čísla:\n\njsou takzvané binomické koeficienty Pascalova trojúhelníku. Číslo \"n!\" je faktoriál čísla \"n\".\n\nPříklady binomické věty pro \"n\" = 2, \"n\" = 3 a \"n\" = 4:\n\nNa některých středních (základních) školách se zpaměti učí tyto příklady binomické věty jako předem dané „vzorečky“ pro výpočet mnohočlenů.\n\nPoužijeme matematickou indukci. Když \"n\" = 0, rovnost platí:\nPro indukční krok budeme předpokládat, že věta platí pro exponent m. Pak pro formula_9:\n\nBinomickou větu lze zobecnit i na případ, kdy není závorka umocňována na přirozené číslo. I v tomto případě můžeme psát:\n\nformula_25\n\nKde formula_26 jsou obecně komplexní čísla.\nPřípadně s rozepsáním definice kombinačního čísla:\n\nformula_27\n\nTyto mocninné řady konvergují obecně jen pokud je formula_28.\n\nSpeciálně pro formula_29 a formula_30 dostáváme součet geometrické řady:\n\nformula_31\n\nPřípadně pokud je formula_32 a formula_33, pak obdržíme tuto řadu:\n\nformula_34\n\nKterá po integraci přejde na řadu pro formula_35:\n\nformula_36\n\nSpeciálně např. když dosadíme formula_37, dostaneme docela dobře konvergující řadu pro formula_38. Pomocí této řady bylo v historii v ruce vypočteno Ludolfovo číslo asi na sto míst.\n\nObdobně, pokud bychom položili formula_39 a formula_30, dostali bychom integrací této řady řadu pro formula_41, která taktéž umožňuje vypočítat číslo formula_42.\n\n\n"}
{"id": "83707", "url": "https://cs.wikipedia.org/wiki?curid=83707", "title": "Varistor", "text": "Varistor\n\nVaristor je nelineární polovodičová součástka, jejíž odpor závisí na napětí. Je zhotovena slisováním a spékáním zrníček karbidu křemíku (SiC) při teplotě kolem 1200 °C, nebo spékáním oxidů některých kovů - například zinku. První uvedené se označují jako karbidové varistory, druhé jako MOV (Metal Oxid Varistor). Název součástky je odvozen z anglického variable resistor. Varistor je někdy označován i jako \"VDR\" (Voltage Dependent Resistor – rezistor závislý na napětí).\n\nPři zvětšování napětí mezi vývody varistoru dochází nejprve k pomalému a skoro lineárnímu vzrůstu proudu. Odpor součástky je velký a téměř konstantní. Po dosažení napětí U prudce poklesne vnitřní odpor. Napětí na varistoru se dále zvětšuje málo, dochází však k velkému nárůstu proudu.\n\nVaristory se užívají ke stabilizaci stejnosměrných napětí a jako přepěťová ochrana. Lze je použít k ochraně kontaktů relé před jiskřením. V oblasti zvukových kmitočtů není varistor frekvenčně závislý, a protože elektrický odpor varistorů závisí pouze na přiloženém napětí, nedochází v reakci na napěťové výkyvy k žádnému zpoždění. Varistory poměrně dobře snášejí impulzové zatížení a propouštějí krátkodobě i velké proudy bez poškození.\n\nV porovnání s transilem má varistor větší hmotu, do které se absorbuje teplo v případě sepnutí, a proto lépe a nedestruktivně absorbuje velké množství energie, například v síťovém rozvodu 230VAC.\n\n\n"}
{"id": "83709", "url": "https://cs.wikipedia.org/wiki?curid=83709", "title": "Lednice (zámek)", "text": "Lednice (zámek)\n\nZámek Lednice (německy \"das Schloss Eisgrub\") se nachází v obci Lednice na pravém břehu Dyje, přibližně 12 km východně od Mikulova, v Jihomoravském kraji. Zámek s rozlehlou zahradou patří mezi nejkrásnější komplexy v České republice. Lednické panství získali roku 1249 Lichtenštejnové a patřilo jim bezmála 700 let.\n\nDnešní podobu získal zámek při rozsáhlé rekonstrukci z poloviny 19. století v slohu imitujícím anglickou tudorovskou gotiku. Došlo tak k rekonstrukci původního renesančního zámku z 16. století, kolem něhož byla již tehdy rozsáhlá zahrada. Významnou úpravou prošel zámek koncem 17. století, kdy byl barokně upraven podle plánů významného italského architekta Domenica Martinelliho a Jana Bernarda Fischera z Erlachu. Zámecká budova je velmi bohatě novogoticky zdobená.\n\nStejně velkolepá je i výzdoba interiérů vyřezávanými kazetovými stropy, původním historickým nábytkem či pozoruhodným, šestatřicetistupňovým dřevěným schodištěm v knihovně, které vedlo do ložnice knížat a bylo vyrobeno bez použití jediného hřebíku. Ve většině společenských prostorů jsou postaveny mramorové krby. Z pravé strany k zámku přiléhá rozsáhlý skleník postavený v letech 1843 až 1845, ve kterém se nachází i nejvzácnější česká skleníková rostlina – strom 300–500letého cykasu Encephalartos altensteinii.\n\nV okolí zámku se rozkládá rozsáhlý zámecký park vybudovaný na počátku 19. století. V parku se nachází mnoho vzácných dřevin, rybníků a pozoruhodných staveb: maurský Minaret z roku 1798, Janův hrad – pseudogotická napodobenina hradní zříceniny, nebo Lovecký zámeček.\n\nLednický zámek se řadí k nejvýznamnějším projevům vrcholného romantismu na území Česka a v prosinci 1996 byl zapsán v rámci celého Lednicko-valtického areálu do seznamu světového a kulturního dědictví UNESCO. Je ve vlastnictví státu (správu zajišťuje Národní památkový ústav) a je přístupný veřejnosti.\n\nObec Lednice se připomíná již v listině olomouckého biskupa Roberta z roku 1222. Tehdy patřila místním vladykům Adamarovi a Lipertovi z Lednice, kteří si zde zřejmě brzy poté vybudovali tvrz. Tvrz měla střežit významný přechod při řece Dyji na cestě spojující sever s jihem. Nedrželi ji ale dlouho, protože již v roce 1244 předal král Václav I. Lednici Sigfriedovi Waisemu (Sirotkovi). V roce 1322 postoupil Ortlín Sirotek tvrz s dvorem Janovi z Lichtenštejna. V držení Lichtenštejnů zůstala Lednice – s krátkou přestávkou v letech 1571–1576, až do roku 1945, zpočátku jako léno (1322–1582), později jako vlastnictví. Stala se střediskem lednického panství, které spolu s Valticemi a Břeclaví tvořilo komplex lichtenštejnských držav na jižní Moravě.\n\nPo Janovi z Lichtenštejna zde vládl jeho syn Alois II. z Lichtenštejna, jenž byl nejvyšším hofmistrem rakouského vévody Albrechta III.\n\nV 16. století vlastnil Lednici Kryštof z Lichtenštejna zvaný \"Rozmařilý\", který chtěl panství roku 1571 prodat, ale jeho poddaní měli obavy z nové vrchnosti, proto se obrátili na císaře a ten prodej nepovolil. Císař potom sám Lednici držel až do roku 1575, kdy ji zpět získal Hartmann II. z Lichtenštejna. Za jeho panování prošla gotická tvrz první významnou přestavbou na zámek. V této době zřejmě vznikla velká zahrada kolem objektu.\n\nRoku 1601 se Lednice stala rodovým majetkem Lichtenštejnů a jako nejstarší ji zdědil Karel I. z Lichtenštejna (1569–1627), zakladatel tzv. karolinské větve, který byl roku 1608 povýšen do knížecího stavu (za jeho oddanost, oblibu a finanční výpomoc pozdějšímu císaři Matyášovi, mu byl udělen titul knížete, jejž směl od té doby užívat nejstarší člen rodu). To s sebou přineslo velký rozmach moci a majetkové zisky. Na Lednici se to odrazilo rozšířením zámku a dostavbou rozsáhlého komplexu hospodářských budov jakož i zvelebením parku. V roce 1614 získal Opavské vévodství.\n\nPo bitvě na Bílé hoře se stal českým místokrálem a byla mu svěřena správa Čech s úkolem potrestat účastníky odboje, vojensky zemi okupovat a rekatolizovat. Jako místodržitel se stal faktickým pánem Čech a při výkonu své moci se značně obohatil nejen finančními transakcemi, ale i levným nákupem zkonfiskovaných panství, která připojil k lichtenštejnskému dominiu. To se již dříve rozšířilo jeho sňatkem s Annou Marií z Boskovic i sňatkem jeho bratra Maxmiliána s její sestrou Kateřinou o Boskovice, Černou Horu, Bučovice, Plumlov a Prostějov.\n\nPo Karlově smrti roku 1627 majetek přešel na jeho syna Karla Eusebia z Lichtenštejna, jenž byl nezletilý, a tak za něj majetek spravoval jeho strýc Maxmilián. Karel Eusebius studoval práva v Bruselu a když se roku 1632 vrátil, převzal správu nad majetkem a usídlil se v blízkých Valticích a celý svůj život (zemřel 1684) věnoval rozsáhlým úpravám lednicko-valtického panství. V Lednici vyrostl rozsáhlý komplex zámku i hospodářských budov. Karel Eusebius se snažil povolat do Lednice významné umělce. Na zámku působil např. štukatér Bernard Bianchi, další se současně podíleli na budování lednického parku, v němž dvorní kameník Petr Materna zhotovil větší počet kašen a stavitel Petr Tencalla měl vypracovat návrhy na zřízení šesti dalších. V roce 1635 byla k výzdobě parku vystavěna osmiboká kašna s vodotryskem od Wolfa Grubera. Současně se Karel Eusebius postaral i o vybudování oranžérie, předchůdkyně dnešního proslulého lednického skleníku. Lednický zámek měl být honosným sídlem, které by zpříjemňovalo život šlechtické společnosti. Proslulý architekt Jan Bernard Fischer z Erlachu se podílel na projektu zámecké jízdárny a stájí a snad také on a po něm od roku 1690 Domenico Martinelli podstatně zasáhli do charakteristických úprav stavby. Tak vznikl barokní zámek s jízdárnou i rozsáhlou zahradou.\n\nDalším majitelem se stal roku 1684 Karlův syn Jan Adam I. z Lichtenštejna, který Lednici vlastnil až do roku 1712, kdy rodová větev Karla I. (tzv. karolínská větev) vymřela. Za vlády Jana Adama Lednice prodělala rozsáhlou barokní přestavbou. Ta byla prováděna v poslední čtvrtině sedmnáctého století (do roku 1698) architekty takových jmen, jako Domenico Martinelli a Jan Bernard Fischer z Erlachu.\n\nLednice přešla do držení Antonína Floriána z Lichtenštejna, potomka knížete Gundakara (tzv. větev gundakarovská), který byl císařským vyslancem na papežském dvoře a nejvyšší hofmistr a ministerský předseda španělského krále. Ten nechal vybudovat skleník a lednicko-valtickou alej (1715), která spojila obě panská sídla, Lednici a Valtice.\n\nPo Antonínu Floriánovi přešlo lednické panství roku 1721 na jeho syna Josefa Jana Adama a dále roku 1732 na jeho vnuka Jana Nepomuka Karla. Za jejich vlády došlo k některým změnám v duchu klasicismu. Starý gotický kostel byl zbořen a nahrazen novostavbou farního kostela sv. Jakuba. Z této doby je i čestný dvůr prostírající se mezi zámkem a barokní jízdárnou. V parku je zbudována řada romantických staveb jako je Hardtmuthův Minaret, umělá zřícenina Janova hradu z roku 1807, Apollónův chrám z roku 1817, Tři Grácie z roku 1825, Hraniční zámek z roku 1816 nebo Rybniční zámek z roku 1816.\n\nZa vlády Josefa Jana Adama byl v letech 1805–1811 architektem Fantim a botanikem van der Schottem slohově přetvořen park; tehdy dokonce dochází k přeložení řečiště Dyje. V roce 1815 provedl architekt Josef Kornhäusel přestavbu zahradního křídla zámku v empírovém slohu. Zároveň vybudovali uprostřed lednicko-hlohoveckých rybníků lednicko-valtickou alej, která spojila obě panská sídla, Lednici a Valtice. V roce 1717 byl u zámecké rezidence zřízen nový, 180 m dlouhý rybník. Zámek rozšířil o druhé nádvoří tím, že přibyla dvě jižní křídla a na místě zbořeného kostela byl vystavěn farní kostel sv. Jakuba a proti němu obytné křídlo. Mezi zámkem a jízdárnou vznikl čestný dvůr, který se zachoval dodnes.\n\nPotom na Lednici vládl Josef Václav z Lichtenštejna, po kterém zdědil majetek roku 1772 František Josef I. z Lichtenštejna.\n\nAlois I. z Lichtenštejna se věnoval ekonomii a roku 1781 na něj přešlo lednické panství, na kterém vládl do své smrti roku 1805, kdy panství zdědil jeho bratr Jan I. z Lichtenštejna.\n\nOd roku 1836 patřila Lednice Aloisovi II., jenž byl císařským vyslancem na korunovaci britské královny Viktorie. Za jeho vlády došlo v letech 1846–1858 k poslední rozsáhlé přestavbě zámku. Ta učinila z objektu nádhernou ukázku tudorovské novogotiky; realizátor přestavby, lichtenštejnský dvorní architekt Jiří Wingelmüller, byl za účelem studia tohoto slohu dokonce vyslán do Anglie. Na této rozsáhlé přestavbě se podílel architekt Josef Kornhäusel, který nejprve přestavěl v empírovém slohu zahradní křídlo zámku a v letech 1843–1845 byl postaven na východní straně zámecké budovy skleník, který podle vzoru londýnské zimní zahrady projektoval Angličan P. H. Desvignes. Vstupní prostor a spojení mezi skleníkem a zámkem tvořil květinový sál. Za ním se rozprostírala kruhová jídelna, z níž se napravo vcházelo do velkého kulečníkového sálu a nalevo do hudebního sálu. Květinový sál se při různých příležitostech upravoval a měnil v zámecké divadlo, které se těšilo značné popularitě, protože zde hráli významní umělci z blízké Vídně.\n\nRoku 1858 Alois II. zemřel a téhož roku nabyl plnoletosti jeho syn Jan II., který Lednici vládl 71 let až do roku 1929, kdy panství přešlo a na jeho bratra Františka (1853-1938). Ten roku 1938 několik měsíců před svou smrtí rezignoval, oficiálně kvůli vysokému věku, hlavním motivem tohoto kroku však ve skutečnosti byly obavy ze stále sílící moci německého nacismu. Posledním lichtenštejnským držitelem Lednice tak byl dědic bezdětného knížete, jeho vzdálený bratranec František Josef II. (1906-89).\n\nPřesto, že Lichtenštejnové nikdy nekolaborovali s nacismem, roku 1945 jim byl zámek Lednice, stejně jako ostatní panství v českých zemích, zkonfiskován státem na základě tzv. Benešových dekretů.\n\nZámek Lednice spadá pod správu Národního památkového ústavu, který jej také spravuje.\n\nKolem roku 1220 gotická tvrz s dvorcem za účel střežení významného přechodu při řece Dyji na cestě spojující sever s jihem.\n\nV 16. století za Hartmanna II. z Lichtenštejna byl postaven renesanční zámek ve stylu italských vil a tehdy byla také založena zahrada.\n\nZa Karla I. byla Lednici určena úloha letní rezidence rodu Lichtenštejnů.\n\nV letech 1632–1633 za Karla Eusebia proběhla na zámku přestavba, kterou pravděpodobně vedl architekt Giovanni Giacomo Tencalla.\n\nNa konci 17. století byl na severozápadní straně zámeckého parku vystavěn, podle projektu Jana Bernharda Fischera z Erlachu, barokní komplex jízdáren a koníren, kterému se říkalo „zámek hřebců“.\n\nDnešní vzhled Lednici vtiskla přestavba v letech 1846 až 1858, kdy byl zámek nově upraven v tehdy moderním novogotickém slohu. Tehdejší držitel Lednice Alois II. z Lichtenštejna (1796–1858), pověřuje v roce 1845 vídeňského architekta Jiřího Wingelmüllera přestavbou svého zdejšího letního sídla v „novém gotizujícím slohu“.\n\nSoučástí zámku je francouzský park se skleníkem a rozsáhlý krajinářský park s unikátní sbírkou stromů a četnými romantickými stavbami, z nichž nejvíce vyniká Minaret, ojedinělá architektonická památka vystavěná podle projektu Josefa Hardmutha v letech 1797 – 1804. Jedná se o jediný dochovaný příklad maurské architektury v Česku. Na začátku 19. století byl před zámkem vyhlouben rybník, ve kterém bylo navršeno 16 ostrovů, některé jsou propojeny mosty.\n\nV letech 1843–1845 byl na východní straně zámku postaven 92 m dlouhý, 13 m široký a 10 m vysoký skleník s litinovou konstrukcí, projektovaný architektem Jiřím Wingelmüllerem (1810-1848). Na stavbě se podílel anglický konstruktér Peter Hubert Desvignes (1804-1883). Pokrývá ho 52 tisíc kusů skleněných tašek ve tvaru rybích šupin. Litinové sloupy mají tvar bambusu. Skleník, který vyšel na 160 tisíc zlatých, vytváří předěl mezi parterovou a přírodně krajinářskou částí zámeckého parku. Uvnitř se pěstuje cca 250 druhů tropických a subtropických rostlin. Zájem vzbuzuje především cykas Encephalartos altensteinii, jehož stáří se odhaduje na 300 až 500 let. Tvrzení, že rekonstrukce skleníku v 90. letech nebrala ohled na význam zdejších rostlin se ukázalo nepravdivým, byla podniknuta různá opatření k zabezpečení této cenné rostliny. Vzhledem k jejím velkým rozměrům ji však nebylo možné vyvézt z rekonstruovaného skleníku a došlo tak k částečnému poškození růstového vrcholu tohoto stromu, které ovšem nemá vliv na jeho vzhled a zřejmě ani na další jeho existenci.\n\nReprezentační sály zámku charakterizují vynikající řezbářské a truhlářské práce uplatněné v romantických interiérech na podlahách, obložení stěn a stropech.\n\nJednou z nejzajímavějších místností zámku je vstupní hala, jíž vévodí vyřezávané dřevěné schodiště zabudované jen do zdi a obrovský mosazný lustr se 116 rameny. Elektrifikován byl v roce 1903 firmou SIEMENS. Váží 690 kg.\n\n\nProhlídka trvá asi 50 minut a jedná se o následující sály a pokoje v přízemí zámku:\n1/ vstupní hala, 2/ Lovecký salonek, 3/ koupelna, 4/ předpokoj, 5/ Modrý pokoj, 6/ Dámská ložnice, 7/ čínský pokoj a kabinet, 8/ Rytířský sál (Velká jídelna), 9/ jídelna, 10/ knihovna, 11/ Tyrkysový společenský sál, 12/ Červený kuřácký salon, 13/ Modrý taneční sál.\n\nProhlídka trvá asi 50 minut a jedná se o soukromé knížecí apartmány v prvním patře zámku, které byly využívány Lichtenštejny až do znárodnění v roce 1945. Od 50. let 20. století až do roku 2001 zde byly vystaveny exponáty zemědělského muzea. Následnou rekonstrukcí se došlo k podobě odpovídající poslední třetině 19. století. Rekonstrukci a reinstalaci napomohl soupis inventáře z roku 1885.\nMezi navštívené prostory patří: apartmán Žofie, provdané Esterházyové (1798-1869), sestry vládnoucího knížete Aloise II. (1796-1858, knížetem v letech 1836-1858), později tyto tři místnosti využívala její neteř Aloisie, provdaná Fünfkirchenová (1838–1920). Součástí prohlídky je také Rodinný sál, apartmán prince Františka (1853-1938), nejmladšího syna Aloise II., a apartmán (pracovna, ložnice) Františky, rozené Kinské (1813-1881), manželky Aloise II.\n\nV roce 2011 byly ve druhém patře zámku zpřístupněny autenticky zařízené pokoje princů a princezen z Lichtenštejna, vybavené původním nábytkem a historickými hračkami. První část prohlídky zahrnuje hernu a učebnu, salonky malých princezen a ložnici prince Jana II. (1840-1929). Druhá část prohlídky představuje největší soukromou sbírku historických loutek v Česku - Muzeum loutek Milana Knížáka.\n\n„\"Praotec Lichtenštejnů, který žil před mnoha stoletími, byl chudý horník a celé dny v podzemních štolách doloval rudu. Byl to člověk poctivý a velmi pracovitý. Svou urputnou prací si však vydělal jen na skromné živobytí. Nikdy si nestěžoval, jenom doufal, že se mu snad povede lépe. Jednou zase kopal v podzemí, když tu se mu zjevila víla. Vzala horníka za ruku a dovedla ho na samý konec dávno opuštěné štoly. Jakmile se zastavila, řekla: „Zde kopej.“ a zmizela. Horník tedy nelenil a pustil se do díla. Sotva párkrát dopadl krompáč na tvrdou skálu, ulomil se z ní krásný kámen. Horník ho zvedl a kámen se mu v dlani rozsvítil jako tisíc hvězd. Byl to drahokam. Praotec Lichtenštejnů chvilku stál s pokladem v ruce a přemýšlel, co s ním provede. Po krátkém zamyšlení usoudil, že drahokam odnese knížeti, kterému patří půda, kde kope. Vydal se na knížecí hrad, stanul před knížetem a předal mu poklad. Kníže byl potěšen horníkovou poctivostí, kámen mu vrátil a k tomu mu ještě přidal kus země, kde horník začal hospodařit jako svobodný pán. Podle drahého kamene si potom on i jeho potomci začali říkat páni z Lichtenštejna (licht = světlý, jasný; stein = kámen).\"“\n\n\n\n"}
{"id": "83710", "url": "https://cs.wikipedia.org/wiki?curid=83710", "title": "Pádlo", "text": "Pádlo\n\nPádlo je jednoduché sportovní náčiní, které používá vodák. Jde o nástroj, sloužící k ručnímu pohonu lodí (pádlování). Od vesla se liší tím, že není nijak připevněno k lodi, ale je pouze drženo v rukou. Vyrábí se z mnoha materiálů, dřevo, plast a hliník, přidávají se i materiály jako kevlar a laminát.\n\nPádlo není veslo, na rozdíl od vesla se vždy drží celé v rukách, pádlo není k plavidlu nijak připevněno. Člověk, který pohání loď pomocí pádla pádluje zpravidla čelem po směru jízdy oproti tomu veslař pohání loď vždy pozpátku, tedy proti směru jízdy a veslo nikdy nedrží ve své ruce. Zatímco veslař při veslování vždy sedí, pohon pádlem může být prováděn jak v sedě tak i v pokleku (vkleče typicky při závodní kanoistice).\n\nPádlo se používá zejména v kanoistice, dále při pohonu dračích lodí, pohonu závodní pramic, při raftingu a obvykle i pro pohon malých nafukovacích člunů a podobných malých plavidel.\n\n\n\n\n"}
{"id": "83716", "url": "https://cs.wikipedia.org/wiki?curid=83716", "title": "Časopis", "text": "Časopis\n\nČasopis je periodická publikace (opakovaně vycházející tiskovina) určená pro skupinu čtenářů, kteří mají určitý společný zájem nebo více takových zájmů. Od novin se časopisy odlišují především uvedeným cílenějším zaměřením na užší skupinu čtenářů, tím, že vycházejí méně často (nebo i stejně – týdně), zpravidla vyšší cenou, menším formátem s větším (většinou) počtem stran a lepší grafickou úpravou. Časopisy vycházejí většinou týdně, po čtrnácti dnech, měsíčně, dvouměsíčně, čtvrtletně nebo nepravidelně.\n\nVšeobecně vzato dnes celá řada tištěných časopisů (včetně významných titulů) bojuje o přežití, což souvisí s rozvojem internetu a elektronických publikací. Některé tituly však i v současnosti nadále bez větších problémů vycházejí v obrovských nákladech. V žebříčcích časopisů s největším nákladem převažují americké lifestylové časopisy, které mají náklad od 4 do 23 milionů (v různých jazykových mutacích). Za časopisy s vůbec největším nákladem jsou považovány paradoxně nekomerční magazíny \"Awake!\" a \"The Watchtower\" (u obou celkový náklad jednotlivých jazykových mutací okolo 45 milionů výtisků), které vydávají svědkové Jehovovi.\n\n\n\n"}
{"id": "83718", "url": "https://cs.wikipedia.org/wiki?curid=83718", "title": "Albumin", "text": "Albumin\n\nAlbumin je jeden z proteinů krevní plazmy, tvoří 60 % všech plazmatických bílkovin. Kromě krve se vyskytuje také v dalších tělních tekutinách, jako je tkáňový a mozkomíšní mok. Je důležitý hlavně při transportu různých látek krví (mastné kyseliny, minerály, léky) a pomáhá udržet stálé vnitřní prostředí organismu.\n\nAlbumin je globulární protein elipsoidního tvaru, tvořený jediným polypeptidovým řetězcem o 585 aminokyselinách. Obsahuje 17 disulfidových můstků a působením proteáz se štěpí na tři domény s rozdílnými funkcemi. Molekulová hmotnost albuminu je 67 kDa.\n\nAlbumin na rozdíl od ostatních plazmatických proteinů není glykoproteinem.\n\nAlbumin je, podobně jako většina proteinů krevní plazmy, syntetizován v játrech. Ty produkují za den asi 12 g albuminu, což je 50% proteinů vylučovaných játry a čtvrtina celkových proteinů v játrech tvořených. Proto se jakákoliv porucha schopnosti jater syntetizovat proteiny projeví sníženým množstvím albuminu.\n\nZhruba 42% celkového tělního albuminu se nachází v plazmě, zbytek je ve tkáních, hlavně v podkoží a ve svalech. Nepatrné množství (120 – 300 mg/l) proniká přes hematoencefalickou bariéru do mozkomíšního moku. Směnitelný pool albuminu (= tzn. množství ihned dostupného albuminu v organismu) je asi 3,5 – 5,0 g/kg.\n\nBiologický poločas albuminu je asi 20 dní, poté je odbouráván, hlavně endoteliemi (buňkami tvořící výstelku) krevních kapilár. Malé množství albuminu proniká do moči, ztrácí se také difúzí do trávicí trubice.\n\nHypoalbuminemie, tedy snížená koncentrace albuminu, může být způsobena poklesem syntézy v játrech, třeba při proteinové podvýživě nebo při onemocněních jater, jako je jaterní cirhóza. Množství albuminu klesá také při zvýšené ztrátě proteinů (močí při nefritidách, přes trávicí trakt při exsudativních enteropatiích, jako jsou záněty střev nebo celiakie).\n\nPokles koncentrace albuminu může být příznakem zánětů, akutních stavů nebo nádorů – je totiž negativním reaktantem akutní fáze, ale vzhledem k dlouhému biologickému poločasu se snížení syntézy projeví až později. Zánět nebo nádor mohou vést také ke zvýšenému katabolismu albuminu.\n\nVzácně se vyskytuje analbuminemie, defekt syntézy albuminu. Pacienti mají v plazmě jen velmi malé množství (až 2 g/l, max. 10 % normálních hodnot). Kupodivu jsou pacienti většinou klinicky zdraví.\n\nOpačný stav – hyperalbuminemie, kdy je koncentrace albuminu naopak vyšší, je většinou způsoben dehydratací, kdy dojde ke snížení objemu vody v plazmě a albuminu je pak relativně více.\n\nProtože albumin je relativně malý protein a je v krevní plazmě ve velké koncentraci (35 – 53 g/l) představuje 75 – 80% onkotického tlaku lidské plazmy. To je důležité v arteriální části krevního oběhu, kdy je hydrostatický tlak uvnitř cév větší než hydrostatický tlak ve tkáních. Koloidní osmotický tlak generovaný albuminem a dalšími plazmatickými proteiny zabraňuje nadměrnému průniku tekutiny do tkání. Při nedostatečné syntéze proteinů se objevují otoky.\n\nVolné mastné kyseliny jsou, navzdory svému jménu, v plazmě přenášené navázané na albumin. Albumin má pro mastné kyseliny několik vazebných míst o různé afinitě, pevnost závisí na délce acylového řetězce.\n\nProtože bilirubin je špatně rozpustný v krevní plazmě, přenáší se navázaný na albumin. Albumin má dvě vazebná místa pro bilirubin, jedno s vysokou a druhé s nízkou afinitou. Ve 100 ml plazmy může být asi 25 mg bilirubinu vázáno v místech s vysokou afinitou, ostatní bilirubin je vázán snadno, může se uvolňovat a difundovat do tkání.\n\nPřestože albumin přenáší asi jenom 10 % celkového množství mědi obsažené v krevní plazmě, zdá se, že je při transportu mědi důležitější než ceruloplazmin, protein specializovaný k přenosu mědi. Ten totiž váže měď velmi pevně, na rozdíl od albuminu, který tak snáze předává měď tkáním.\n\n\n\n\nNa albumin se váže mnoho léků, antibiotika, sulfonamidy, aspirin nebo dikumarol. Některé soutěží s bilirubinem o vazebné místo s vyšší afinitou.\n\nHormony štítné žlázy, trijodthyronin a thyroxin, a steroidní hormony jsou transportovány pomocí albuminu.\n\nAlbumin se používá jako koloidní roztok při léčbě hypovolémie při ztrátách krevního objemu nebo při popáleninách a šokových stavech.\n\nV biochemii je používá jako rozpouštědlo při ELISA testech.\n\n\n\n"}
{"id": "83731", "url": "https://cs.wikipedia.org/wiki?curid=83731", "title": "Středověká hudba", "text": "Středověká hudba\n\nStředověká hudba je termín, který označuje období evropských dějin hudby, která se vyvíjela v závislosti na rozmachu křesťanství. Již v prvních stoletích po jeho vzniku se vytvářely různé formy jednohlasého liturgického zpěvu (chvalozpěvy, hymny atd.), jehož pozdějším vrcholem byl gregoriánský chorál. Z ryze duchovní hudby se v pozdním středověku posléze vyvinula i hudba světská, včetně lidové. V průběhu celého tohoto dlouhého období se dochází postupně k rozvoji vícehlasu, zdokonalování hudebních nástrojů i hudebního zápisu, který na jeho konci (tedy před nástupem renesance ve druhé třetině 15. století) se již velmi přibližuje základům klasické notace.\n\nPodle dominujících hudebních forem dělíme středověk na:\n\n\nV období nejranějšího středověku byl asi nejznámějším autorem Hilarius z Poitiers (310 – 368). Hilarius používal melodií ariánských duchovních písní a k nim psal pravověrné texty. Melodie těchto písní využívaly čtyř základních řeckých stupnic podobně jako písně, které byly zpívány v pohanských chrámech a na scéně světských divadel. Bylo to zpívané slovo na řecké melodie. Podle dochovaných pramenů je zřejmé, že se tyto zpěvy těšily velké oblibě. Není proto divu, že podle jejich vzoru byly skládány i písně v „klasických“ křesťanských sborech. Podobně pracoval i Efraem Syrský (307 – 373), který byl biskupem a ve své době známým skladatelem bohoslužebných písní. Své písně tvořil tak, že použil tehdy známé melodie ze světských i duchovních písní, k nimž dodal křesťanský text. Skládání duchovních písní se velice věnoval také svatý Ambrož, první arcibiskup milánský (340 – 397). Jeho písně nepřebíraly biblické náměty a svou formou napodobovaly antické vzory. Nápěvy k nim byly komponovány v řeckém slohu bez metrické formy, tedy všechny noty byly stejně dlouhé. Melodické písně Ambrožova typu začaly časem přejímat taneční rytmy a ztrácely proto pro liturgické použití vážnost. Proto papež Řehoř Veliký (540 – 604) dal sebrat a upravit několik stovek starších liturgických zpěvů, kde se nápěvy zcela podřizovaly slovnímu rytmu a zněly okázale a slavnostně. Pro svou přílišnou složitost se ovšem nehodily pro nekultivovaný zpěv prostých věřících. Proto Řehoř z titulu své papežské moci nařídil, že při bohoslužbách smějí zpívat jen vycvičení a vzdělaní kněží nebo řádoví bratři a liturgický zpěv musí být jednohlasý a bez doprovodu hudebního nástroje.\n\nDíky vysoké Řehořově autoritě se z tohoto vzoru na několik století stal nenarušitelný model křesťanského zpěvu při bohoslužbách, nazvaný po něm (latinsky \"Gregor\") gregoriánský chorál, ačkoli samotný gregoriánský chorál byl ustanoven teprve o více než 50 let později, za pontifikátu 76. papeže Vitaliana. Hlavní přínos Řehoře Velikého tkví především v sebrání a setřídění zpěvů a zejména pak hudby v oblasti liturgie. Z pozdějších forem gregoriánského chorálu se vyvinula lidová duchovní píseň. K nejstarším písním tohoto typu patří česká \"Hospodine, pomiluj ny\", která má původ možná již v 10. století, německá \"Christ ist erstanden\" (\"Kristus vstal z mrtvých\") a \"Svatováclavský chorál\", které vznikly pravděpodobně ve 12. století.\n\nModel jednohlasnosti byl přísně dodržován až do 11. století, kdy se objevil vícehlas, který se stal nejcennějším přínosem středověké hudby. Ve svých počátcích to byl jen způsob přednesu gregoriánského chorálu, tedy jakési vylepšení jednohlasého zpěvu. Nejstarší památky notovaného vícehlasu jsou z 10. století, oficiálními kruhy byl však vícehlas přijat až mnohem později. Období rozvinutého vícehlasu (od 12. do prvních desetiletí 14. století) se nazývá ars antiqua. Nejdůležitějšími hudebními formami tohoto období jsou \"moteta\", \"conductus\" a dva typy \"rondelu\". První etapa tohoto období je nazývána Notredamskou školou (viz níže), jejíž nejdůležitějším přínosem bylo vytvoření formy \"organum purum\" a zdokonalení skladebné techniky \"discantus\". Posledním obdobím středověké hudby do nástupu renesance je tzv. „nové umění“, tedy ars nova jehož nejvýznamnějším přínosem je svěží melodika, rozmach instrumentace, rytmu, větší zájem o vertikální vztahy tónů a výrazný pokrok v notaci. Dochází k emancipaci a rozvoji harmonie, jakožto plnohodnotné součásti základních hudebních atributů.\n\nDramatická hudba byla zaměřena především církevně. V duchovních hrách byly zpracovávány různé biblické náměty. Oblíbené byly liturgické hry velikonoční a vánoční. Brzy však do nich začaly pronikat světská témata zaváděním komických lidových postav. Zesvětštělé útvary duchovních her nebyly už provozovány v kostele, ale většinou na veřejných prostranstvích. V původních liturgických hrách byla hudební složka velmi důležitá, ve světských měla spíše jen úlohu vsuvek. Významné české hudební památky z tohoto období jsou \"Hra tří Marií\" a \"Mastičkář\".\n\nSoučasně se rozvíjela i hudba neodvozená z duchovní, tedy ryze světská. Jejími nositeli byli potulní hudebníci. Od 13. století byli přijímáni do služeb králů, šlechty a především měst. Tehdy se hudebníci začali i organizovat. Z našich hudebních dějin známe jméno původně potulného hudebníka Dobřety, kterému kníže Vladislav I. za jeho služby udělil pozemky ve východních Čechách.\n\nJedním z druhů středověké hudby je i světská lidová píseň, která byla základem pro vznik evropské lidové hudby jako takové. Existovala sice nesporně již mnohem dříve, ale teprve z rozhraní 9. a 10. století pocházejí první dochované památky umělé písně světské, například sbírka \"Carmina Burana\". Patří sem později i počátky rytířského básnictví a zpěvu trubadúrů a minnesengrů.\n\nZ oboru čistě nástrojové, instrumentální hudby je z období staršího středověku památek málo, ačkoli již od 13. století můžeme vystopovat první projevy samostatného instrumentálního slohu. Důležitými instrumentálními formami byly taneční skladby \"ductia\" a \"estampida\", složená z několika částí. Estampidou je nejstarší památka instrumentální hudby z přelomu 12. a 13. století \"Kalenda maya\" i většina instrumentálních světských skladeb v rukopisech. Většinou jsou to však ještě skladby jednohlasé.\n\nOd 9. století vchází v život zápis hudební myšlenky. Jako základ notace se objevují neumy, od 13. století chorální noty a od 13. století mensurální notace. Za zakladatele mensurální notace se považují autoři sbírky starého vícehlasu \"Magnus liber organi\" (chybně překládáno \"Velká varhanní kniha\"), kapelníci mariánského chrámu v Paříži, \"Magister Leoninus\" a \"Perotinus Magnus\" (Notredamská škola). Výrazný pokrok v notaci přinesl významný teoretik Philippe de Vitry diferenciací délky tónů a rytmů.\n\nVe středověku vznikaly také mnohé hudebněteoretické spisy, které ovlivnily další vývoj, jakým se ubírala hudba, zpěv, či notace nebo hudebně-skladebné techniky v dalších vývojových fázích. Byly to například:\n\nJak z literatury tak i výtvarného umění si lze udělat poměrně jasnou představu i o hudebních nástrojích středověké hudby. Byly to již v podstatě nástroje všeho druhu:\n\nOd druhé poloviny dvacátého století se reprodukce středověké a renesanční hudby stala poměrně oblíbeným zájmem. V současnosti existuje celá řada skupin a souborů, provozujících tuto hudbou s použitím originálních dobových nástrojů či jejich replik.\n\n\n\n"}
{"id": "83734", "url": "https://cs.wikipedia.org/wiki?curid=83734", "title": "Sorela", "text": "Sorela\n\nSlovo sorela se v češtině vyskytuje ve dvou zcela odlišných významech:\n"}
{"id": "83736", "url": "https://cs.wikipedia.org/wiki?curid=83736", "title": "Socialistický realismus", "text": "Socialistický realismus\n\nJako socialistický realismus (zkracováno někdy také i jako sorela, hovorově často socrel) bývá označován umělecký směr, který byl schválen roku 1932 Ústředním výborem Komunistické strany Sovětského svazu jako oficiální směrnice pro literaturu, výtvarné umění a hudbu. Později byl závazný v ostatních komunistických zemích. Ideově vychází z oslavy vládnoucího režimu, má slavnostně poukazovat na jeho úspěchy v reálném životě lidí.\n\nV literatuře se projevoval budovatelskými romány a schematizací postav i prostředí – děj se většinou odehrává buď na venkově nebo v továrnách a kladné postavy jsou oddanými členy komunistické strany nebo dělníky, záporné pak intelektuálové, kulaci a „imperialisté“. Díla socialistického realismu jsou tvrdě ideologicky orientovaná, a to často na úkor umělecké kvality i pravdivosti (socialistický realismus je vlastně protimluv, protože více než realitu zobrazoval ideologická přání režimu).\n\nPro SSSR byla sorela oficiálním stylem umění více než 60 let – většinu času, po který stát existoval. První materiály, které lze popsat jako socialisticky realistické, byly propagandistické plakáty z dob občanské války, z roku 1917 (za první literární dílo je někdy považována také i \"Matka\" od Maxima Gorkého). Bolševici tehdy ustanovili hnutí s názvem Proletkult, jehož cílem bylo spojit propagandu s uměleckými prvky; umění tak mělo být řízeno diktaturou proletariátu.\n\nVe 20. letech ještě hlavní koncepce socialistického realismu nebyla ustálená. Objevovaly se avantgardní, konstruktivistické, ale i naprosto radikální vlivy. Vládnoucí komunisté však nové směry většinou odmítali, jako degenerované umění buržoazní třídy, patřily sem také symbolismus, kubismus a impresionismus. Hlavní tematikou tehdejších obrazů byl Lenin, Stalin a modernizace venkova či zprůmyslnění země.\n\nOficiálním se stal směr Stalinovým dekretem o přestavbě vzdělání a uměleckých organizací v roce 1932. O dva roky později byl založen Svaz sovětských spisovatelů, který kontroloval, zda všichni spisovatelé v SSSR dodržují schválenou linii, a ti, co se odklonili, byli posíláni i do pracovních táborů typu Gulag na Sibiři.\n\nV architektuře se objevily nové stavby, jejichž koncepce vycházela z výškových budov ve Spojených státech amerických. Jedná se například o Lomonosovovu univerzitu, různá ministerstva a vládní budovy. Známou sochou, symbolizující \"jednotu rolníků a dělníků\" je \"Dělník a kolchoznice\" z let 1935 až 1938 před výstavištěm VDNCh.\n\nPo vítězství v druhé světové válce v roce 1945 se stalo součástí směru i téma vítězství; mnoho staveb bylo navrženo a postaveno právě s tematikou porážky nacismu. V období destalinizace a odstraňování kultu osobnosti v 60. letech jeho vliv klesal, stejně jako i za vlády Michaila Gorbačova, přesto zůstal oficiálním směrem až do roku 1991.\n\nPo vítězství Komunistické strany Československa na konci 40. let 20. století se i v umění, jako i v jiných oblastech, stal okamžitě vzorem Sovětský svaz a tudíž i socialistický realismus. Propagandistické plakáty z 50. let ukazovaly velké úspěchy v zemědělství, bytové výstavbě i průmyslu, neúspěchy režimu však byly přehlíženy a zatajovány.\nPoválečný socialistický realismus navazoval na svou předválečnou formu (B. Václavek, J. Glazarová, J. Fučík, V. Řezáč ad.), ale omezil její významovou víceznačnost a brutálně ji ideologizoval.\n\nV české a slovenské architektuře jsou asi nejznámějšími a nejvýznamnějšími zástupci města Havířov, Ostrov a Ostrava-Poruba, nové „socialistické“ město a čtvrť vybudovaná během rozšiřování závodů těžkého průmyslu na Ostravsku. V české metropoli Praze pak je to Hotel International v Podbabě, který se ztvárněním podobal například Paláci kultury ve Varšavě nebo Lomonosovově univerzitě v Moskvě.\n\nVýznamně se projevil také v pražském metru, do stanice Anděl (tehdy Moskevská) byly zasazeny reliéfy, jejichž hlavním účelem bylo ukázat lidem radostnou budoucnost spojenectví se SSSR. Tuto stanici stavěli sovětští pracovníci jako dar moskevského Metrostroje Praze – zatímco českoslovenští z Metrostavu stavěli v Moskvě stanici Pražská. U obou stanic se předpokládalo, že svým charakterem od architektonického zpracování budou odpovídat stylu stanic v „družebním městě“ – proto byla stanice Pražská (nebyla přejmenována) vyzdobena v duchu výzdoby pražských stanic keramickými tvarovkami. Podobně se tomu dělo i v dalších státech RVHP.\n\nPříkladem socrealistického sochařství jsou Pomník Lenina a Stalina v Olomouci nebo Stalinův pomník v Praze.\n\n\n\n\n"}
{"id": "83741", "url": "https://cs.wikipedia.org/wiki?curid=83741", "title": "Nisin", "text": "Nisin\n\nNisin je polypeptid, který se skládá z 34 aminokyselin. Tato látka je produkována některými bakteriemi mléčného kvašení (bakterie rodu \"Lactococcus\") a působí antibakteriálně na jiné bakterie. Díky těmto vlastnostem se řadí mezi takzvané bakteriociny.\n\nNisin je syntetizován ribozomálně a jeho prekurzor podléhá dalším posttranslačním modifikacím, kdy vznikají různé modifikované aminokyseliny. Mezi tyto aminokyseliny patří také lanthionin a někdy je proto nisin zařazován do podskupiny bakteriocinů, zvané lantibiotika.\n\nJako aditivum v potravinářství se označuje E234.\n\nNisin působí zejména na grampozitivní bakterie, což je způsobeno dostatečnou propustností buněčné stěny pro nisin.\nNisin vytváří kanálky (póry), které procházejí celou cytoplazmatickou membránou. Tyto kanálky jsou plně propustné pro veškeré látky a tím dojde ke ztrátě protonmotivní síly, membránového potenciálu a řady životně důležitých látek.\n"}
{"id": "83743", "url": "https://cs.wikipedia.org/wiki?curid=83743", "title": "Halifaxský výbuch", "text": "Halifaxský výbuch\n\nHalifaxský výbuch je označení pro největší explozi zapřičiněnou člověkem před odpálením atomové bomby a jednu z největších explozí způsobených nejadernými výbušninami v historii lidstva. Došlo k ní 6. prosince 1917 v 9:04:35 v kanadském přístavu Halifax poté, co se zde srazila norská loď \"Imo\" s francouzskou nákladní lodí \"Mont Blanc\", mající na palubě přes 2400 tun výbušnin (TNT, kyseliny pikrové a střelné bavlny) a přes 200 tun hořlavin (benzenu). Mont Blanc začal hořet a po nějaké době vybuchl. Exploze zničila přístav a přilehlou část Halifaxu (hlavní ničivou roli hrály tsunami, tlaková vlna a požáry ze žhavých trosek, které exploze vymrštila do vzdálenosti několika kilometrů). Bezprostředně zahynulo 2000 lidí, tisíce dalších byly zraněny (asi 1000 z nich na následky zranění později zemřelo).\n\n\"Mont Blanc\", francouzská nákladní loď, která byla najata francouzskou vládou na převoz munice, se v 8:40 srazila s nenaloženou norskou lodí \"Imo\", kterou si najala Komise pro podporu v Belgii. \"Mont Blanc\" začal deset minut po srážce hořet a o dalších 15 minut později vybuchl. Všechny budovy a stavby v oblasti dvou kilometrů čtverečních kolem výbuchu byly zničeny, včetně budov v sousedních obcích Richmond a Dartmouth. Výbuch vyvolal vlnu tsunami v přístavu a vzdušnou tlakovou vlnu, která do vzdálenosti několika kilometrů převracela stromy, ohýbala kolejnice, ničila budovy, potápěla lodě a rozmetávala části \"Mont Blancu\".\n\n1. prosince 1917 vyplul \"Mont Blanc\", nákladní loď o nosnosti 3 121 tun, dlouhá 97,5 metru a široká 13,7 metru, z New Yorku, aby se připojil k válečnému konvoji v zátoce Bedford Basin v Halifaxu. Loď nevyvěsila varovné vlajky upozorňující na nebezpečný náklad, aby se nestala cílem německého říšského námořnictva, které již potopilo mnoho novějších a rychlejších lodí, takže pro válečná úsilí zbyla již jen méně ideální plavidla. Na palubě bylo 2 653 115 kilogramů výbušnin a hořlavin. V roce 1917 měl náklad hodnotu 3 601 290 USD (dnes až 60 miliónů USD) a skládal se z následujících položek:\n\n\n5. prosince \"Mont Blanc\", jemuž velel kapitán Aimé Le Médec, dorazil do kontrolního bodu poblíž ostrova McNabs a očekával povolení ke vplutí do přístavu, ale bylo příliš pozdě. Halifaxský přístav byl vybaven dvěma protiponorkovými sítěmi, které byly spuštěny od soumraku do svítání. Tyto sítě bránily ponorkám i lodím ve vplutí nebo vyplutí. Za 1. světové války měly bránit útoku Centrálních mocností na lodě a posily spojenců posílané do Evropy. Ve stejnou dobu \"Imo\", loď o nosnosti 5 043 tun, 131,5 metrů dlouhá a 13,8 metrů široká, jejímž kapitánem byl Hakon From, byla vyslána do New Yorku, aby vyzvedla dodávky pomoci pro civilisty v Belgii, ale dodávka uhlí do této lodě přišla příliš pozdě, a tak i tato loď promeškala čas uzavření přístavu při západu slunce. Nevezla žádný náklad.\n\nNásledující ráno 6. prosince, krátce po otevření přístavu kolem 7:30 hodin, se \"Imo\" pokusila odplout kanálem na pravé straně, když se setkala s připlouvající lodí. Provoz na obousměrném průplavu úzkou částí přístavu (nazývaném „The Narrows“ – , spojoval Atlantský oceán a vnější přístav s Bedford Basin) nebyl tehdy omezen a lodě dodržovaly zavedená protikolizní pravidla. Posádky obou plavidel se dohodly, že se minou po nesprávné straně (podle námořních předpisů) a \"Imo\" bude kormidlovat do přístavu. To bylo výhodné pro připlouvající loď, která kotvila na halifaxské straně přístavu.\n\nKolem 8:15 zůstávala \"Imo\" v přístavním kanálu, zatímco \"Stella Maris\", vlečná loď se dvěma bárkami, se jí vyhnula tak, že zůstala na halifaxské straně přístavu.\n\nKdyž \"Imo\" odplouvala přístavním kanálem, pravým kanálem připlouval \"Mont Blanc\". Po sérii pískání z obou lodí, které naznačovalo, že obě chtějí zůstat ve svém kurzu, Le Médec nakonec nařídil \"Mont Blancu\" plout do přístavu, čímž poslal loď do prostředního kanálu. Ve stejnou chvíli \"Imo\" zahájila zpětný tah, aby zastavila, ale zpětný ráz lodních šroubů ji také poslal do tohoto kanálu. Kombinace úhybných manévrů obou lodí v poslední chvíli je poslala do kolizního kurzu.\n\nPřibližně v 8:45 narazila příď \"Imo\" do pravého boku \"Mont Blancu\", což zapálilo benzen a kyselinu pikrovou. \"Imo\" se pokusila stáhnout se zpět, což patrně vyvolalo další jiskry. Od této chvíle hořely barely benzenu uložené na palubě \"Mont Blancu\".\n\nKdyž se oheň nekontrolovaně šířil, posádka \"Mont Blancu\" se nedokázala dostat k hasicímu vybavení, a protože věděla, co veze za náklad, rychle pod kapitánovým velením opustila loď. Varováním, které prchající posádka křičela ve své rodné francouzštině, lidé nerozuměli. Dva záchranné čluny s posádkou bezpečně dorazily na dartmouthskou stranu přístavu, zatímco hořící loď byla unášena k halifaxskému pobřeží.\n\nNa pomoc hořícímu \"Mont Blancu\" připluly další lodě. Zejména posádka \"Stelly Maris\" se pokusila uhasit plameny na lodi svou požární hadicí. Když se to nepovedlo, loď se dvakrát pokusila odvléct opuštěný \"Mont Blanc\" ven z přístavu. Na pomoc byly vyslány také posádky lodí \"HMCS Niobe\" a \"HMS Highflyer\".\n\nNa březích se shromáždili zvědavci, kteří sledovali, jak \"Mont Blanc\" nakonec doplul k molu 6 na richmondském pobřeží, načež se požár rozšířil na pevninu. Na místo dorazili halifaxští hasiči ze stanice číslo 2 s prvním motorovým hasičským vozem v Kanadě, přezdívaným \"Patricia\". K požáru přijeli i hasiči ze stanic v Brunswick Street, Gottingen Street a Quinpool Road.\n\nV 9:04:35 náklad \"Mont Blancu\" vybuchl. Exploze měla větší sílu, než jakákoli jiná lidmi způsobená exploze před ní. Rovnala se přibližně třem tisícům tun TNT. (Pro srovnání: atomová bomba \"Little Boy\", svržená na Hirošimu, měla účinek asi 15 tisíc tun TNT.) Loď byla okamžitě zničena obrovskou ohnivou koulí, která se vzedmula do vzduchu do výše více než 1,6 kilometru a vytvořila obrovský hřibovitý oblak. Po celém Halifaxu a Dartmouthu dopadaly části horkého kovu. Síla výbuchu vytvořila vlnu, která dosáhla na halifaxské straně výšky až 18 metrů nad značkou vysoké vody. To způsobilo rychlý úbytek vody v přístavu v okolí výbuchu a následný úder vody na pevninu. Účinek byl ještě zřejmě ovlivněn úzkou sekcí přístavu. O této události se zachovalo jen málo informací, protože když vlna udeřila, byla většina svědků omráčená a zraněná, nicméně i vlna měla na svědomí oběti na životech mezi lidmi, které smetla z přístavu do vody. \"Imo\" byla tsunami vyzvednuta na dartmouthské pobřeží. V následujících deseti minutách po výbuchu padal na město černý déšť nespotřebovaného uhlí, který pokryl přeživší lidi a trosky budov černým povlakem.\n\nProtože k výbuchu došlo v zimě, způsobil převržení nebo vysypání mnoha hořících kamen a pecí a zapálených lamp, čímž vzniklo mnoho požárů, zvláště na Severním konci Halifaxu. Hořely celé ulice. Kvůli přípravě na zimu byly všude velké zásoby paliva. V ohni zahynulo mnoho lidí, kteří přežili samotnou explozi. Problémy nastaly také tehdy, když přijeli hasiči ze sousedních obcí a nemohli použít svoje vybavení, protože hadice a hydranty mezi různými obcemi nebo regiony nebyly tehdy standardizovány. Vítr však byl příznivý, a tak hasiči, vojáci a dobrovolníci zvládli většinu požárů do večera.\n\nZničeno bylo přibližně 1,32 km Halifaxu. Oblast do vzdálenosti 1,6 km kolem místa výbuchu byla neobyvatelná. Mezi mrtvými byli lidé, kteří se shromáždili kolem lodě, aby pomáhali nebo se jen dívali. Mnozí z nich byli zasaženi tsunami. Také ti, kteří se na požár dívali z oken budov, byli zabiti nebo těžce zraněni, když byla okna roztříštěna směrem dovnitř.\n\nProfesor Howard Bronson z Dalhousijské univerzity později uvedl, že při katastrofě byly poškozeny budovy a roztříštěna okna až v obcích Sackville a Windsor Junction ve vzdálenosti přibližně 16 kilometrů. Budovy se znatelně otřásaly a předměty padaly z polic až v obcích Truro (100 km od výbuchu) a New Glasgow (126 km od výbuchu). Výbuch byl cítit a slyšet až v Charlottetown na Ostrově prince Edwarda (215 km) a na severu ostrova Cape Breton (360 km).\n\nNa celé město se snesly úlomky \"Mont Blancu\". Část násady jeho kotvy, vážící 517 kg, byla odmrštěna do vzdálenosti 3,78 km na západ od výbuchu, zatímco hlaveň děla dopadla v Dartmouthu více než 5,5 km na východ. Část vraku byla vražena do zdi kostela svatého Pavla, kde zůstala dodnes.\n\nPřibližně hodinu po prvním výbuchu se začaly šířit fámy o druhém. I přes velký počet disciplinovaných záchranářů, z nichž mnozí byli členové armády, a přestože nejsou žádné záznamy o tom, že byl vydán rozkaz k evakuaci, vojáci údajně začali vyklízet oblast s obavami, že kouř stoupající z námořního muničního skladu v kasárnách Wellington znamená hrozbu další exploze. Na místě bylo opravdu uskladněno velké množství výbušného materiálu a munice, ale kouř byl důsledkem rozmetaného hořícího uhlí, které personál skladu na místě uhasil. Mnoho záchranných prací bylo přerušeno, když davy lidí prchaly do výše položených míst a otevřených oblastí na Citadel Hill, Point Pleasant Park a Halifax Commons na rozkazy uniformovaných mužů. Záchranáři a oběti čekali téměř do poledne, než se situace uklidní, ačkoli některé záchranné složky ignorovaly evakuaci a pokračovaly v práci. V chaosu a zmatku se šířil strach z německých útoků. Mnozí lidé si mysleli, že první výbuch nebyla nehoda, což ještě podpořilo myšlenky na druhý.\n\nAčkoli v tuto roční dobu je to neobvyklé, následující den přišel blizard, který přinesl 40 centimetrů sněhu. Lidé, kteří zůstali uvězněni v troskách, ranění nebo nezvěstní byli často ponecháni v mrazu a stali se dalšími oběťmi. Záchranáři museli pracovat v bouři a mnoho lidí, kteří přišli o domov, hledalo útočiště, kde jen mohli. Domy, které zůstaly stát, při explozi přišly o okna, takže je lidé uvnitř zabezpečovali pomocí dehtového papíru, koberců a jiných dostupných materiálů. Na druhou stranu sníh pomohl hasičům uhasit dohořívající požáry.\n\nAčkoli není přesně známo, kolik si katastrofa vyžádala obětí na životech, běžně se odhaduje jejich počet na 2 000. Oficiální databáze sestavená za pomocí archívů Nového Skotska obsahuje 1 950 jmen. Přímo při výbuchu, následné vlně tsunami a zřícení budov zahynulo až 1 600 lidí a dalších 9 000 bylo zraněno, 6 000 z nich těžce. Výbuch a následné požáry zcela zničily 1 630 domů a 12 000 dalších poškodily, čímž zůstalo přibližně 6 000 lidí bez přístřeší a dalších 25 000 bez adekvátního bydlení. Přístav a průmyslová zóna byly z velké části zničeny a mnoho jejich zaměstnanců bylo mezi oběťmi.\n\nPři výbuchu zahynulo více obyvatel Nového Skotska než během samotné 1. světové války. Podle podrobných odhadů bylo mezi mrtvými 600 dětí ve věku do 15 let, 166 dělníků, 134 námořníků a vojáků, 125 řemeslníků a 39 železničářů.\n\nSpousta raněných utrpěla trvalé následky a mnoho lidí mělo poškozený zrak od odlétávajících skleněných střepů. Hořící loď sledovaly v přístavu tisíce lidí, mnozí z nich se dívali okny z budov, takže se ocitli přímo v cestě letícím střepům z roztříštěných oken. Přibližně 600 lidí utrpělo zranění očí a 38 z nich trvale přišlo o zrak. Velký počet zranění očí vedl k tomu, že jim lékaři lépe porozuměli a došlo k významnému pokroku v jejich léčbě. Halifax se následně stal mezinárodně známým centrem léčby slepoty a mířilo sem mnoho pacientů.\n\nCelkové škody se odhadovaly na 35 miliónů USD (při hodnotě dolaru v roce 1917; v současné době (2006) by se, vzhledem k inflaci, tato částka vyrovnala 500 miliónům USD).\n\nAčkoli nejhůře byl zasažen a nejvíce škod utrpěl Halifax, zejména jeho Severní konec, oběti byly také v některých sousedních obcích.\n\nDartmouthská strana přístavu nebyla tak hustě obydlená jako halifaxská, navíc byla oddělená od výbuchu samotným přístavem, ale přesto utrpěla velké škody. Odhaduje se, že na této straně zahynulo téměř 100 lidí. Okna byla roztříštěna, mnoho budov bylo poškozeno nebo zničeno. Jedinou nemocnicí na dartmouthské straně přístavu byla Novoskotská nemocnice (Nova Scotia Hospital), která ošetřila mnoho raněných.\n\nMalá osada Mi'kmaq ležící přímo naproti Halifaxu na Tuftském pobřeží byla kompletně srovnána se zemí. O následcích výbuchu v této osadě domorodců je bohužel zaznamenáno jen málo informací. Ví se, že osada se datuje do začátku 18. století a 6. listopadu bylo rozhodnuto o jejím přemístění do indiánských rezervací. V den katastrofy zde žilo méně než 20 rodin. Podle záznamů zde bylo nalezeno 9 těl a osada byla v okamžiku výbuchu opuštěná.\n\nČernošská osada Africville na jižním břehu \"Bedford Basin\" vedle Halifaxského poloostrova byla údajně chráněna okolní krajinou a většinu zranění zde způsobila rozbitá okna. Není známo, kolik informací nebylo bílými úředníky jednoduše zaznamenáno.\n\nPočet obětí mohl být ještě větší, nebýt oběti železničního dispečera Vince Colemana ve stanici Richmond Railway Yards, který se spolu se svým kolegou dozvěděl od jednoho z námořníků o nebezpečí z hořícího \"Mont Blancu\". Oba začali utíkat, ale Coleman si vzpomněl, že za několik minut má do stanice přijet osobní vlak ze Saint Johnu, a vrátil se na své místo, aby poslal urgentní telegrafickou zprávu \"„zastavte vlak, hoří loď s municí, blíží se k molu 6, sbohem“\".\n\nVlak, údajně v reakci na zprávu, zastavil v Rockinghamu v bezpečné vzdálenosti od výbuchu, čímž byly zachráněny životy přibližně 300 cestujících. Navíc Colemanovu zprávu zachytily další stanice, což pomohlo železničářům okamžitě odpovědět. Zachráněný vlak později převážel raněné a lidi bez domova do Trura. Coleman byl při výbuchu zabit na svém pracovišti. Je uctíván jako hrdina a součást kanadské historie a má své místo v \"Atlantickém námořním muzeu\" (Maritime Museum of the Atlantic) v Halifaxu.\n\nMezi prvními, kteří na katastrofu odpověděli, byli hasiči spěchající k \"Mont Blancu\" uhasit požár ještě předtím, než došlo k výbuchu. Hráli také významnou roli při pomoci zničenému městu po výbuchu. Členové hasičského sboru přijížděli na pomoc z celého Halifaxu, ke konci i ze vzdálenějších měst (Springhill, Amherst, Moncton) ve zvláštních vlacích.\n\nHalifaxský hasičský sbor měl v tu dobu 8 stanic, 122 členů (z toho 36 na plný úvazek), 13 strojů (jeden motorový) a přibližně 30 koní. Jako první dorazili k molu 6 hasiči ze stanice 2 na West Street s \"Patricií\", prvním motorovým hasičským vozem v Kanadě. Odpovídali na přístavní požární poplach v boxu 83 na rohu Roome Street a Campbell Road (nyní Barrington Street), vyvolaný, když se \"Mont Blanc\" blížil k molu 6. Ačkoli přístavní poplachy byly pro hasiče rutinou, toho dne to bylo jiné. Majitel jednoho z blízkých obchodů Constant Upham viděl, jak vážný je požár, a zavolal na pomoc další stanice. Uphamův obchod byl na Campbell Road, přímo před hořící lodí, a jako jedna z mála budov v tu dobu měl telefon. Upham volal krátce po 8:45. I přesto nikdo z hasičů nevěděl, že hořící loď převáží munici. Když na místo dorazili hasiči ze stanice 2 na West Street, stanice 1 na Brunswick Street, stanice na Gottingen Street a stanice 5 na Quinpool Road, posádka lodi byla pravděpodobně stále na palubě.\n\nNa místě byli požární velitel Edward P. Condon a jeho zástupce William P. Brunt, kteří dorazili z Brunswick Street. Žár byl nesnesitelný a velitel Condon znovu vyvolal poplach v hlásiči 83. V posledních chvílích před výbuchem byly rozmotávány hadice a oheň se šířil do přístavu. Na cestě z Brunswick Street byl také hasič v penzi John Spruin st. s koňskou pumpou a hasič John H. E. Duggan ze stanice 7 na Isleville Street s dalším koňmi taženým vozem.\n\nKdyž v 9:05 přišla exploze, nikdo z hasičů nevěděl o nebezpečí. Na místě byli zabiti velitel Edward Condon, jeho zástupce William Brunt, kapitán William T. Broderick, kapitán G. Michael Maltus, hasič Walter Hennessey a hasič Frank Killeen z \"Patricie\". Na cestě k ohni byli zabiti odlétávajícími troskami John Spruin a John Duggan i se svými koňmi. Hasič z \"Patricie\" Frank D. Leahy podlehl svým zraněním 31. prosince 1917. Při výkonu služby tedy toho dne zahynulo devět členů halifaxského požárního sboru. Jediný hasič, který na místě přežil, byl řidič \"Patricie\" Billy Wells, který byl v okamžiku výbuchu ve voze. Přežil také hasič Albert Brunt, který na místě nebyl, protože když se snažil naskočit do \"Patricie\" jedoucí k požáru, uklouzl a upadl.\n\nMěsto několik dní po výbuchu zakoupilo novou pumpu. \"Patricia\" byla později rekonstruována společností American LaFrance, která darovala rodinám hasičů 1 500 dolarů. Od města dostaly rodiny hasičů 1 000 dolarů až na jednu, která dostala 500.\n\n6. prosince 1992, u příležitosti 75. výročí katastrofy, vztyčil Halifaxský požární sbor památník na místě současné stanice 4 na počest hasičů, kteří zemřeli při boji s požárem \"Mont Blancu\".\n\nTéměř okamžitě po výbuchu začali halifaxské nemocnice zaplňovat mrtví a ranění. Do ošetřování tisíců pacientů byl zapojen každý, kdo měl lékařské znalosti a zkušenosti, ať už vojenské nebo civilní. Lékaři a sestry přijížděli již ten den odpoledne z Amherstu, Trura, Kentville a New Glasgow zvláštním vlakem. Mezi prvními záchrannými týmy byl vojenský lékařský personál, který měl loď v přístavu nebo v dohledu nebo doslechu výbuchu. Silná byla pomoc z USA, zvláště z Massachusetts, odkud byly vyslány vlaky s lékaři, sestrami, zdravotníky a materiálem.\n\nMezi utrpěnými zraněními bylo mnoho poranění nebo vyražení očí, tržných ran a amputací. Lékaři pracovali nepřetržitě několik dní. Pomáhali i studenti medicíny z Dalhousijské univerzity, včetně těch, kteří teprve v září začali studovat. Na pomoc po katastrofě přišel i Červený kříž a Armáda spásy, které stáhly své zdroje z války v zámoří.\n\nV Halifaxu byly v té době 4 veřejné, 4 vojenské a 7 soukromých nemocnic. Nejdůležitější byly Victoria General Hospital a Camp Hill Hospital, které přijaly mnoho kriticky zraněných, zatímco lehčí zranění byla posílána na jiná místa a do dočasně zřízených ošetřoven.\n\nNejvětší civilní nemocnice v Halifaxu tehdy byla Victoria General Hospital. Ve třech operačních sálech byli po výbuchu nepřetržitě operováni a ošetřováni kriticky ranění. Camp Hill Hospital byla vojenská nemocnice dostavěná dříve téhož roku. Byla rychle vybudována, aby ošetřovala velký počet raněných, kteří se vrátili z války v Evropě. Byla dokončena jen několik měsíců před explozí a v prvních 24 hodinách po ní ošetřila 1 400 zraněných.\n\nNa dartmouthské straně přístavu pomáhala i nemocnice pro duševně nemocné, známá jako Mount Hope. Byla otevřena v roce 1859 a po dokončení byla schopna přijmout 250 pacientů. Počátkem 20. století byla přejmenována na Nova Scotia Hospital. Po výbuchu přijala 200 pacientů.\n\nKaždé Vánoce od roku 1971 daruje Nové Skotsko městu Boston velký vánoční strom jako poděkování za pomoc bostonského Červeného kříže a Massachusettské komise pro veřejnou bezpečnost, která byla poskytnuta ihned po katastrofě. Strom je oficiálním bostonským vánočním stromem a během svátků stojí ve veřejném parku Boston Common. Novoskotské ministerstvo přírodních zdrojů má na strom specifické požadavky. Musí to být jedle balzámová, smrk sivý nebo smrk červený, 12 až 16 metrů vysoký, zdravý a s pěknou barvou, s měrnou hmotností průměrnou až velkou, rovnoměrný, symetrický a snadno dosažitelný.\n\n\n"}
{"id": "83745", "url": "https://cs.wikipedia.org/wiki?curid=83745", "title": "Intifáda", "text": "Intifáda\n\nIntifáda (: انتفاضة – intifāḍah) je arabský výraz pro povstání. Používá se v souvislosti s ozbrojeným bojem Palestinců proti Izraeli. Dělí se na první a druhou intifádu; první probíhala v letech 1987–1993, druhá intifáda trvala nejméně 4,5 roku na začátku 21. století. V otázce ukončení 2. intifády nepanuje obecná shoda, viz více v článku Izraelsko-palestinský konflikt.\n\nIntifáda byla prováděna pomocí ozbrojených střetů s Izraelci, teroristických útoků s užitím střelných zbraní, nastražených bomb nebo výbušnin odpalovaných sebevražednými útočníky a přímého fyzického násilí. Též pomocí nenásilných akcí v podobě letáků, grafitti atd.\n\n"}
{"id": "83750", "url": "https://cs.wikipedia.org/wiki?curid=83750", "title": "Kapsaicin", "text": "Kapsaicin\n\nKapsaicin (kapsicin, capsaicin) je rostlinný alkaloid, který je zodpovědný za pálivou chuť papriky, jde o hlavní alkaloid paprik \"Capsicum\". Pro savce včetně člověka je dráždivý a vyvolává pocit pálení v každé tkáni, se kterou přijde do styku. Kapsaicin a několik příbuzných sloučenin se společně nazývají kapsaicinoidy a jsou produkovány jako sekundární metabolity chilli papričkami, pravděpodobně pro odpuzování některých býložravců a hub. Kapsaicin je rozpustný v alkoholu a tucích.\n\nLátku poprvé izoloval z pálivých paprik v roce 1816 P. A. Buchtholz a o 30 let později ji připravil v krystalické formě L. T. Tresh, který jí dal jméno kapsaicin.\n\nV roce 1878 izoloval kapsaicin také maďarský lékař Endre Hőgyes a prokázal, že je tato látka odpovědná za pálivý pocit při styku se sliznicemi a že zvyšuje sekreci žaludečních šťáv.\n\nSynteticky připravili kapsaicin roku 1930 E. Spath a F. S. Darling. Později byly z papriky izolovány ještě další látky podobného typu, které dnes označujeme společným názvem kapsaicinoidy.\n\nPři styku se sliznicemi vyvolávají kapsaicinoidy pocit pálení spojený s bolestí. Pálí nejen v ústech, ale i na sliznici nosu či oka, což se využívá v pepřových sprejích sloužících k osobní obraně. Intenzivní dráždění sliznic kapsaicinoidy, provázené pálením a prudkou bolestí, je zprostředkováno přes nociceptory. Molekulární podstata účinku kapsaicinoidů a jim podobných substancí spočívá v jejich vazbě na specifické kapsaicinové nebo též vanilloidové receptory, které jsou podstatou nociceptorů vnímajících pálivou chuť. Vanilloidové receptory fungují jako iontové kanály pro masivní vstup iontů vápníku do neuronu a jsou otevírány látkami typu kapsaicinu nebo též tepelným podnětem. Jsou to specifické receptory pro vnímání bolestivých podnětů. Citlivost vanilloidových receptorů na kapsaicin je obrovská, takže naše nociceptory jsou schopny rozpoznat kapsaicin a jemu podobné látky již ve zcela nepatrných koncentracích. V dobách, kdy nebylo možné koncentrace kapsaicinu přesně měřit, byl pro hodnocení pálivosti zaveden Scovillův test pálivosti.\n\nPo iniciální fázi účinku nastupuje analgetická fáze, kdy kapsaicin tlumí bolest. Čeští vědci objevili, že látka nejlépe tlumí především chronickou bolest.\n\nPozitivní účinky způsobené přítomností dusíkaté látky ze skupiny fenylalkylaminových alkaloidů přispívá k podpoře krevní cirkulace, zvýšení rychlosti metabolismu, stimulaci žaludeční sekrece a tím k podpoře zažívání. Nemá však vliv na snížení váhy. Větší dávky (u dětí i malé) vyvolávají nevolnosti a průjem.\nLéčebný efekt kapsaicinu se může projevit při dávkách 400 miligramů třikrát týdně. To je množství odpovídající asi třem až osmi paprikám habanera. Tento druh papriky pochází z poloostrova Yucatán a patří k nejpálivějším na světě.\n\n\n\n"}
{"id": "83751", "url": "https://cs.wikipedia.org/wiki?curid=83751", "title": "Vitim", "text": "Vitim\n\nVitim ( ) je řeka v Burjatské republice na její hranici se Zabajkalským krajem, v Irkutské oblasti a v Jakutské republice v Rusku. Je dlouhá od soutoku zdrojnic 1 837 km a od pramene Vitimkanu 1 978 km. Povodí řeky je 225 000 km².\n\nZa začátek řeky je považován soutok zdrojnic Vitimkan a Čina, z nichž první pramení v na Ikatském hřbetu, zhruba 370 km severovýchodně od města Ulan-Ude. Odtéká k jihu a na horním a středním toku obtéká Vitimskou plošinou v hluboké dolině s charakterem soutěsky, stáčí se k severovýchodu a tvoří přirozenou hranici Burjatské republiky a Zabajkalského kraje a po ní pokračuje skrze Stanovou vysočinu, kde překonává Jihomujský hřbet a dostává se do Mujskokuandinské kotliny. U města Usť-Muja ji kříží Bajkalsko-amurská magistrála. Při překonávání Severomujského a Deljun-Uranského hřbetu vytváří významné peřeje známé pod jmény Paramská, Deljun-Oronská a dostává se do východní části Irkutské oblasti, stáčí svůj tok k severozápadu a za Bodajbem se stáčí k severu. Pod přístavem Voroncovka opouští hory, dolina se rozšiřuje a do Leny se vlévá zprava u Vitimu dvěma rameny, přičemž vytváří deltu.\n\n\nZdrojem vody jsou převážně dešťové srážky. Průměrný průtok u Bodajba činí 1 530 m³/s a v ústí 2 000 m³/s. Charakteristická jsou zvětšení průtoku od května do října s vzestupem vodní hladiny 8 až 10 m. Nejvyšší průměrný měsíční průtok je v červnu, kdy dosahuje až 4 900 m³/s a naopak v březnu a dubnu méně než 80 m³/s. Zamrzá na začátku listopadu a rozmrzá ve druhé dekádě května. Nad vesnicí Kalakan často promrzá až do dna na 100 až 120 dní.\n\nNejvětším sídlem, které se podél toku řeky nachází, je město Bodajbo, od něhož k ústí je udržovaná pravidelná vodní doprava. Výše k vesnici Kalakan probíhá nákladní doprava na lodích zvaných karbas. V povodí řeky se nacházejí naleziště zlata a slídy.\n"}
{"id": "83752", "url": "https://cs.wikipedia.org/wiki?curid=83752", "title": "Bryan Mantia", "text": "Bryan Mantia\n\nBryan “Brain” Mantia (* 1964 Cupertino, Kalifornie) je americký bubeník. Hrál se skupinou Primus, Tomem Waitsem, nebo Bucketheadem. Mantia si postupem času získal v hudebním světě slušnou reputaci, která vedla až k nabídce ze strany Axla Rose na místo v Guns N' Roses. Mantia s nimi vystoupil několikrát v letech 2001, například při festivalu Rock in Rio III a 2002, například při MTV Video Music Awards, zatímco neustále pokračovaly práce na už konečně vydaném albu \"Chinese Democracy\".\n\n\n\n\n\n"}
{"id": "83756", "url": "https://cs.wikipedia.org/wiki?curid=83756", "title": "Střítež (okres Třebíč)", "text": "Střítež (okres Třebíč)\n\nStřítež ( , starší názvy \"Strzizez\", \"Stržieterž\", \"Strzitečž, Čretež, Střiteř, Cretes\") je obec v okrese Třebíč ležící přibližně asi kilometr na jih od Třebíče. V obci žije obyvatel. Obcí prochází cyklistické trasy 5212 a 401.\n\nPrvní zmínka o vesnici je v zakládací listině benediktinského kláštera v Třebíči a vztahuje se k roku 1104. Vesnice je v listině označena latinsky jako \"Cretes\", důvodem je pojmenování po močálovité oblasti porostlé rákosem. Později byla vesnice přejmenována na Čretež či Střiteř a až v roce 1925 na Střítež. Od 1. ledna 1980 do 31. prosince 1994 obec byla součástí města Třebíč.\n\n\n\n\n"}
{"id": "83757", "url": "https://cs.wikipedia.org/wiki?curid=83757", "title": "Zákon o péči o zdraví lidu", "text": "Zákon o péči o zdraví lidu\n\nZákon o péči o zdraví lidu (20/1966 Sb.) byl přijat jako základní právní předpis zdravotnického práva v Československu. Vymezuje povinnosti státu, zdravotnických zařízení i uživatelů zdravotnických služeb a zásady zdravotnické péče. Od roku 1966 až do roku 1990 nebyl ani jednou změněn, od té doby byl upraven mnoha novelizacemi, které byly prováděny pro každý stát federace zvlášť. Při zániku federace zůstal zákon platným v České republice i Slovenské republice. V ČR byl zrušen dne 1.4.2012 a nahrazen zákonem č. 372/2011 Sb., o zdravotních službách. Ve Slovenské republice byl přijat zákon nový, 277/1994 Zb., o zdravotnej starostlivosti, a poté 576/2004 Z. z., o zdravotnej starostlivosti, službách súvisiacich s poskytovaním zdravotnej starostlivosti a o zmene a doplnení niektorých zákonov.\n\nZákon byl s působností pro Českou republiku novelizován těmito zákony: \n\nVe Slovenské republice byl zákon č. 20/1966 Sb. novelizován zákony č. 196/1990 Zb. (působnost orgánů v sociálním zabezpečení), 419/1991 Zb., 27/1992 Zb. (profesní komory), 193/1992 Zb. (o státním fondu zdraví), 295/1992 Zb. (o některých opatřeních ve státní správě a místní správě) a zákonným opatřením č. 305/1992 Zb. Zrušen byl k 1. lednu 1995 zákonem č. 277/1994 Z. z., o zdravotnej starostlivosti. \n\nObecně lze říci, že tento zákon upravuje hlavní zásady péče o zdraví obyvatelstva. Stanovuje práva a povinnosti občanů v oblasti zdravotnictví, povinnosti zdravotníků, zejména lékařů a určuje základní atributy vztahu lékař–pacient. Zákon garantuje právo pacienta na informace o povaze jeho onemocnění a léčbě a zavazuje lékaře poskytovat péči pouze se souhlasem pacienta (informovaný souhlas) a lege artis, tj. v souladu se současnou úrovní medicíny. Definuje situace, kdy lze poskytnout péči bez souhlasu pacienta. Zákon dělí zdravotnické služby na ty, které jsou poskytovány pacientům na základě veřejného zdravotního pojištění, tj. bez přímé úhrady a na služby, které jsou ze zdravotního pojištění vyloučeny. Dále je zde zmiňována nutnost rozvoje vědy a techniky a uplatňování tohoto rozvoje v praxi (Článek.III) a kladen důraz na prevenci a ochranu zdraví (Článek.IV.).\n\nZákonem je dále stanovena spolupráce a vztahy mezi ministerstvem zdravotnictví České republiky, profesními organizacemi, občany a cizími státními příslušníky a to nejprve v rovině obecné (§ 10) a poté i v rovině konkrétnější. Z této oblasti mezi nejzajímavější patří mezi nejdůležitější § 11, kterým je definován způsob úhrady a kdo může zdravotní péči poskytovat.\n\nTímto zákonem je upravena, resp. nastavena i léčebně preventivní péče, která zahrnuje především: ambulantní péči, lůžkovou péči,Záchrannou službu, Lázeňskou péči, Lékárenskou péči, Posudkovou činností. Stanovuje jejich základní ideje a udílí, zpravidla ministerstvu zdravotnictví ČR právo vyhláškou upravovat jejich činnosti. \n\nZákon se dále zabývá problematikou „odnímání částí lidského těla v souvislosti s léčebně preventivní péčí, lékařskou vědou, výzkumem a výukovými účely, odběr krve, tkání a orgánů.“ (§ 26), kde definuje obecně platné principy v některých případech dává ministerstvu zdravotnictví ČR pravomoc řešit věci vyhláškou. A řeší problematiku tzv. speciálních výkonů (sterilizace, pitva, atp.), takovéto úkony mohou být prováděny na vlastní žádost, někdy i v souladu s vyhláškou ministerstva zdravotnictví.\n\nČást zákona se věnuje pravomocím ministerstva zdravotnictví ČR a orgánů státní zdravotní správy, dále zde nalezneme řešení problematiky posudků a odvoláním proti nim.\n\nČlánek II hovoří o nutné snaze každého jednotlivce žít zdravě a o povinnosti každého občana „aktivně přispívat k vytváření zdravých podmínek a zdravého způsobu života a práce“ . To dále rozvádí § 8. Další povinnosti občana stanoví § 9 z nichž nejdůležitější jsou: poskytnutí či zajištění pomoci člověku, který je v nebezpečí smrti či při podezření na vážné poškození zdraví. Dále je zde zakotvena povinnost účasti na školení atp. v případě obecného zájmu a v některých případech i povinnost podrobit se léčení či jiným procedurám (mj. dezinfekce)\n\nO právech občanů se hovoří v § 9, kde je jmenováno právo na poskytování zdravotní péče, což je dále specifikováno tímto zákonem a dalšími zákony zejména zákonem o všeobecném pojištění a zákonem o ochraně veřejného zdraví. Druhým významným právem je právo volby lékaře, ze kterého je několik výjimek (vojáci, epidemie, atp.).\n\nVýznamná práva, zabývající se preventivní léčbou, každého pacienta jsou definována v § 23 , kde je stanoveno, že lékař je nemocného (popř. členy jeho rodiny) poučit o jeho nemoci, potřebných výkonech, atp. Je zde však tato povinnost oslabena tím, že to má učinit „vhodným způsobem“ a formulace směřuje k tomu, že tak činí za účelem, aby pacient mohl spolupracovat s na svém ozdravění. Toto je v rozporu se světovými trendy, které jednoznačně vedou k nároku na plné informování pacienta. Přesto je § 67b (12) zajištěna plná informovanost a „pacient má právo na poskytnutí veškerých informací shromážděných ve zdravotnické dokumentaci vedené o jeho osobě a v jiných zápisech, které se vztahují k jeho zdravotnímu stavu“. Dále zákon ukládá, že „za osoby mladší 18 let nebo osoby zbavené způsobilosti k právním úkonům mají právo na tyto informace jejich zákonní zástupci“ (nejedná se o přesný citát, ale o citát upravený, aby zůstala zachována logika textu).\n\nDále je zde stanoveno, že vyšetření i léčba se musí dít se souhlasem pacienta. Pokud tento souhlas pacient neudělí, pak si tento fakt lékař musí nechat písemně potvrdit (tzv. revers). Tímto paragrafem jsou i stanoveny výjimky z tohoto ustanovení, jde především o děti a jinak k právním úkonům nezpůsobilé osoby, kde se v případě ohrožení života rozhodovací pravomoc přenáší na ošetřujícího lékaře. Další specifické případy jsou nemoci stanovené zvláštním předpisem (zpravidla nakažlivé choroby např. lepra), při ohrožení jiných osob (některé duševní choroby, intoxikace), nebo pokud není možno si takový souhlas vyžádat. Pokud k takové situaci dojde je zdravotnickému zařízení uložena povinnost tuto skutečnost do 24 hodin oznámit soudu.\n\nTímto zákonem je řešena a vlastně i specifikována tzv. „soustava zdravotnických zařízení“, kterou tvoří veškerá zdravotnická zařízení, ale i např. vědecká pracoviště, distributoři a výrobci léčiv a zdravotní techniky, školská a školicí zařízení, atp. a to bez ohledu na zřizovatele. Zákon ukládá těmto zařízením povinnosti, specifikuje obecné podmínky za jakých mohou být taková zařízení zakládána (nejedná se pouze o nemocnice či specializovaná pracoviště, ale např. i lékárny a opravňuje ministerstvo zdravotnictví ČR zakázat zřízení či provoz zařízení jež by tyto podmínky nesplňovalo.\n\nCo se pracovníků v tomto oboru týče, je ministerstvo zdravotnictví ČR povinno vyhláškou stanovit podmínky, průběh a funkce, které ve zdravotnických organizacích a zařízeních v působnosti ministerstva zdravotnictví a obcí budou obsazovány výběrovým řízením. To mu dává poměrně velkou moc kontrolovat jednotlivá zdravotnická zařízení a prosazovat v nich svoji politiku. § 55 jsou stanoví povinnosti pracovníků ve zdravotnictví.\n\nZákon se dále zabývá výchovou, výukou a dalším vzděláváním, kde zmocňuje ministerstvo zdravotnictví ČR určit tato pracoviště (kliniky), podílet se na jejich rozvoji jmenovat a odvolávat jejich vedoucí pracovníky v některých případech je nuceno sladit svůj postup s ministerstvem školství, mládeže a tělovýchovy České republiky.\n\nZ povahy zdravotnických zařízení je zřejmé, že se jejich zaměstnanci nutně setkávají s citlivými osobními údaji, zejména o zdravotním stavu. Takové údaje jsou zpracovávány ve zdravotnické dokumentaci, zákon stanovuje její formu, ale i pracovníky oprávněné nahlížet do této dokumentace, jedná se o poměrně široké spektrum lidí, což bývá taktéž předmětem kritiky. Osoby s tímto právem jsou povinny o skutečnostech, o nichž se ze zdravotnické dokumentace dozvěděly, zachovávat mlčenlivost. Dále je zde řešena problematika změny lékaře, zániku zdravotnického zařízení, atp. kdy je lékař, zdravotnické zařízení či další zúčastněné osoby či instituce, kdy jsou tyto povinni zachovávat mlčenlivost a předat tyto údaje správnímu úřadu, který má přesně určenu další činnost, jejímž cílem je zabránit nahlížení nepovolaným osobám do této dokumentace a zajistit co nejrychlejší zajištění nové adekvátní péče.\n\nPřílohu zákona tvoří seznam národních zdravotních registrů, u každého je uvedeno jaké zpracovává údaje a jak je s těmito údaji nakládáno.\n\nNárodní onkologický registr, Národní registr hospitalizovaných, Národní registr rodiček, Národní registr novorozenců, Národní registr vrozených vad, Registr lékařů, zubních lékařů a farmaceutů, Národní registr potratů, Národní registr cévní chirurgie, Národní kardiochirurgický registr, Národní registr kloubních náhrad, Národní registr nemocí z povolání, Národní registr kardiovaskulárních intervencí, Národní registr uživatelů lékařsky indikovaných substitučních,\n\nOblasti zdravotnictví se týká řada dalších zákonů i prováděcích předpisů, například: \n\nSe zákonem souvisí i řada dalších zákonů, například: \n\nK tématu existuje obsáhlá literatura.\n"}
{"id": "83758", "url": "https://cs.wikipedia.org/wiki?curid=83758", "title": "Triatlon", "text": "Triatlon\n\nTriatlon je individuální multisportovní závod zahrnující tři části (plavání, jízda na kole a běh), které je nutné absolvovat ve stanoveném pořadí v těsném sledu. Dle různých délek rozeznáváme pak i disciplíny triatlonu. Jeho vznik je spojován s tradičními \"testy přežití\" provozovanými americkými záchranáři v sedmdesátých letech 20. století. Ve skutečnosti je jeho předchůdcem závod \"Les trois sports\" pořádaný ve Francii již ve dvacátých letech. Na olympijských hrách se poprvé triatlon objevil v roce 2000 v Sydney.Odkud dovezl Jan Řehula bronz.\nOdvozený sport je kvadriatlon, který původní triatlon rozšiřuje na čtyři části o další sportovní disciplinu z oblasti kanoistiky, totiž jízdu na kajaku.\n\n\n"}
{"id": "83762", "url": "https://cs.wikipedia.org/wiki?curid=83762", "title": "Master of Puppets", "text": "Master of Puppets\n\nMaster of Puppets je třetí studiové album thrashmetalové skupiny Metallica. Album se stalo jedním z nejdůležitějších a nejvlivnějších metalových alb; dosáhlo 29. příčky v žebříčku Top 200 časopisu „Billboard“. Dodnes se ho jen v USA prodalo 6 miliónů kopií. Byla to poslední deska, na které účinkoval baskytarista Cliff Burton (v září téhož roku tragicky zahynul), Album platí za milník v historii heavy metalu. Časopis \"Rolling Stone\" umístil \"Master of Puppets\" na 167. příčku ve svém žebříčku \"500 greatest albums of all time\" (). Magazín Kerrang! umístil album Master of Puppets na druhé místo ze 100 nejlepších rockových alb vůbec. Též se umístilo na prvním místě v seznamu sestaveném na metal-rules.com a v žebříčku \"Top 100 Metal Albums of All Time.\" \n\nV roce 2016 bylo jako první heavymetalové album v historii zařazeno pro svůj \"kulturní, historický a/nebo estetický význam\" americkou Kongresovou knihovnou do Národního registru nahrávek.\n\n\n\n"}
{"id": "83764", "url": "https://cs.wikipedia.org/wiki?curid=83764", "title": "Nitrocelulóza", "text": "Nitrocelulóza\n\nNitrocelulóza (NC), přesnějším označením nitrát celulózy, je vysoce hořlavá látka vzniklá esterifikací celulózy působením kyseliny dusičné nebo silné nitrační směsi.\n\nJedná se o silnou trhavinu náchylnou k deflagračně-detonačnímu přechodu. Hoří velmi jasným žlutým plamenem bez zápachu a bez nespalitelných zbytků. Při reakci se uvolňuje velké množství tepla, deflagrační tepelná vlna jednoho gramu látky je zřetelná ve vzdálenosti dvou metrů od vzorku.\n\nNC o obsahu 10–12 % dusíku je označována jako \"kolodiová bavlna\", NC o obsahu 12–14 % dusíku jako \"střelná bavlna\". Hlavním využitím kolodiové bavlny je výroba nitrocelulózových nátěrových hmot, dříve se používala k výrobě celuloidu. Flegmatizovaná střelná bavlna se užívá jako střelivina. Používání vysoce nitrované NC jako brizantní trhaviny bylo opuštěno kvůli její značné citlivosti a nebezpečí samovznícení. \n\nNitrocelulóza vzniká působením kyseliny dusičné na celulózu za přítomnosti kyseliny sírové nebo fosforečné:\n\nPoměr HNO : HSO má vliv na výsledek nitrace (1 : 1 – mononitrát nebo dinitrát; 3 : 5 – trinitrát). Nejlepší výsledky reakce umožní přidání oxidu fosforečného do nitrační směsi. Reakce je silně exotermní.\n\nStupeň nitrace je rozhodující pro vlastnosti a použití produktu. Pro technické účely se užívá dinitrát. NC užívaná v minulosti jako brizantní trhavina byla nitrována až do stupně 2,8.\n\n\n"}
{"id": "83774", "url": "https://cs.wikipedia.org/wiki?curid=83774", "title": "Javory v Boháňce", "text": "Javory v Boháňce\n\nNa kraji obce Boháňka na křižovatce silnice do obce Skála (Boháňka) rostou dva památné javory kleny (Acer pseudoplatanus).\n\nPod oběma stromy jsou pískovcová boží muka z konce 16. století.\n\nStromy jsou chráněny od roku 1980 jako významná krajinná dominanta a pro svůj vzrůst.\n\nObvod kmenů je 260 a 350 cm, výška obou stromů je asi 22 m.\n"}
{"id": "83776", "url": "https://cs.wikipedia.org/wiki?curid=83776", "title": "Krakovec (hrad)", "text": "Krakovec (hrad)\n\nKrakovec (též \"Červený zámek\", \"Červený hrádek\") je zřícenina gotického hradu přestavěného na renesanční zámek. Zřícenina stojí na široké skalní ostrožně nad soutokem Šípského a Krakovského potoka ve stejnojmenné obci v okrese Rakovník. Nachází se přímo na hranici CHKO Křivoklátsko, která patří do biosférické rezervace UNESCO. Od roku 1965 je chráněn jako kulturní památka ČR. Je ve vlastnictví státu (správu zajišťuje Národní památkový ústav) a je přístupný veřejnosti.\n\nHrad je jedním z mála příkladů přechodového typu mezi hradem a zámkem a vrcholnou ukázkou architektury královské dvorské stavební huti Václava IV. Důraz na komfort dokládá výrazné potlačení obranné složky na minimum. Hrad stál v dobře přístupné poloze, chránila ho jen slabá parkánová hradba, paláce měly velká okna přímo v přízemí a obranná věž byla snížena na úroveň bašty. Suterén paláců byl navíc přístupný přímo z prvního nádvoří aniž by případný útočník musel projít druhou bránou.\n\nHrad Krakovec byl pravděpodobně založen roku 1381, za rok jeho dokončení se nejčastěji uvádí rok 1383, kdy byla vysvěcena kaple. Jíra z Roztok, křivoklátský purkrabí a oblíbenec krále Václava IV., vedoucí královské huti, si na nízkém skalním ostrohu vystavěl sídlo nemající do té doby obdoby a které též v mnoha směrech předběhlo svou dobu. Krakovec byl samotným Jírou nazván \"Chalúpka.\" Roku 1410 jej kupuje Jindřich Lefl z Lažan, roku 1414 zde pobýval a zde i kázal mistr Jan Hus před svým odjezdem do Kostnice. Leflové drželi Krakovec do roku 1437, poté ho vlastnil husitský hejtman Jan Bleh z Těšnice a od roku 1447 Kolovratové celých 100 let, roku 1548 patří Lobkovicům. Dnes hrad vlastní Česká republika, je zpřístupněný veřejnosti a jeho správcem je Národní památkový ústav.\n\nPředhradí odděluje od dvoudílného hradního jádra ve skále vylámaný šíjový příkop. Do hradu se vjíždělo po mostě, na který navazoval padací most ve věžové bráně. Za ní se nachází první nádvoří, kde byla studna a branka do parkánu, který obíhal zbytek jádra. Do nádvoří zasahoval polookrouhlý bergfrit snížený na úroveň ostatní zástavby. Mezi věží a západním palácovým křídlem stála druhá brána. Druhé nádvoří bylo ze tří stran obestavěno palácovými křídly a vstupní stranu uzavírala zmíněná věž. Paláce byly spojeny pavlačemi v prvním i druhém patře a obsahovaly 26–27 místností. Ve východním křídle se nacházela kaple s arkýřovitým kněžištěm zaklenutá dvěma poli křížové klenby.\n\nV letech 1548–1565 vznikly nové renesanční štíty, ale třicetiletá válka opět objekt zpustošila. Na konci 17. století se hrad dočkal nové červené keramické střešní krytiny (odtud název Červený hrádek). Stavební úpravy pokračovaly až do roku 1720, kdy byl hrad opět připraven k obývání. V roce 1783 jej však zasáhl blesk a hrad vyhořel, zůstaly jen obvodové zdi a některé klenby. Tehdejší majitel Václav Karel Hildprant již obnovu nezrealizoval a tak se z hradu stala zřícenina.\n\nV roce 1915 pod vedením architekta dr. Karla Kuhna začaly zajišťovací práce rakovnickou pobočkou Klubu českých turistů a tyto práce v různé míře pokračují prakticky doposud.\n\n\nDřevěný most byl po staletí důležitou součástí hradu, který dal postavit koncem roku 1384 purkrabí hradu Křivoklát pan Jíra z Roztok. Současný dřevěný most byl realizován v letech 2000–2005, jeho autorem je tesař a odborník na středověké konstrukce Petr Růžička a statik Vít Mlázovský. Most zachovává princip historické stavby a vlastní realizace probíhala za pomoci historických tesařských seker bez jakéhokoliv použití těžké moderní techniky. Materiál se připravoval na Křivoklátě a i vztyčení a upevnění mostu bylo provedeno pomocí speciálně vyrobeného jeřábu, který byl stejně jako most vytesán a sestaven ručně za pomoci středověkých nástrojů a postupů. Jednalo se o experiment, který umožnil ověření kvality a rozsah historických technologií.\n\nPři stavbě bylo otesáno 1000 trámů, vyrobeno 150 dubových fošen mostovky ručně řezaných dvojmužnou pilou, 400 spojů svázáno sekerou a dlátem a naštípáno 1500 kusů loubků výpletů. Most je navržen jako lávka pro pěší s užitným zatížením 4,0 kN/m² nebo pro přejezd vozidla o hmotnosti 6 tun. Celá konstrukce je koncipována tak, aby bylo možné jednotlivé díly dle potřeby vyměnit.\n\nPři návrhu konstrukce mostu byl využit středověký konstrukční princip husté trojúhelníkové sítě prostorově provázaných prvků. Základním konstrukčním spojem je dnes již nepoužívaná „rybina“, rybínový plát. Tento spoj doplněný o zapuštění přenáší tlakové i tahové síly.\n\nJedna z pověstí soudí, že na tomto místě stálo kdysi bájné hradiště knížete Kroka a rovněž od jeho jména odvozuje jméno pozdějšího hradu.\n\n\n"}
{"id": "83777", "url": "https://cs.wikipedia.org/wiki?curid=83777", "title": "Červené jezero (Rusko)", "text": "Červené jezero (Rusko)\n\nČervené jezero () je jezero poblíž ústí řeky Anadyr v Čukotském autonomním okruhu v Rusku. Má rozlohu 458 km².\n\nJe spojené s řekou \"Anadyr\" průtokem a projevují se na něm přílivy, které mají původ v Anadyrském zálivu. Do jezera ústí řeky Lamutskaja, Berjozovaja a mnoho dalších.\n"}
{"id": "83779", "url": "https://cs.wikipedia.org/wiki?curid=83779", "title": "Kadi (jezero)", "text": "Kadi (jezero)\n\nKadi ( ) je jezero na pravém břehu řeky Amur v severních výběžcích Sichote Alini v Chabarovském kraji v Rusku. Má rozlohu 67 km².\n\nPobřeží jezera je převážně nížinaté a bažinaté.\n\nJe spojené průtokem s řekou \"Amur\". Z východu do něj ústí řeka Kada.\n"}
{"id": "83780", "url": "https://cs.wikipedia.org/wiki?curid=83780", "title": "Keta", "text": "Keta\n\nKeta ( nebo ) je jezero v Tajmyrském rajónu v Krasnojarském kraji v Rusku. Má rozlohu 452 km². Leží v nadmořské výšce 93 m, mezi západními výběžky planiny Putorana\n\nZdroj vody je sněhový a dešťový. Z jezera odtéká řeka Rybnaja – přítok řeky Norilka (povodí řeky Pjasiny).\n"}
{"id": "83782", "url": "https://cs.wikipedia.org/wiki?curid=83782", "title": "Kieng kjuel", "text": "Kieng kjuel\n\nKieng kjuel ( ) je jezero v Tajmyrském rajónu v Krasnojarském kraji v Rusku. Má rozlohu 99,8 km². Leží na severovýchodě Severosibiřské nížiny.\n\nZdroj vody je sněhový a dešťový. Zamrzá na konci září a rozmrzá v červnu. Z jezera odtéká řeka Suolama (přítok Anabaru).\n\nJezero je bohaté na ryby (siveni, sízi, muksuni, tajmeni).\n"}
{"id": "83786", "url": "https://cs.wikipedia.org/wiki?curid=83786", "title": "Hořiněveské lípy", "text": "Hořiněveské lípy\n\nHořiněveské lípy (320 m n. m.) je vrch v okrese Hradec Králové Královéhradeckého kraje. Leží asi 1 km jihovýchodně od obce Hořiněves, vrcholem na katastrálním území Hořiněvsi a východním svahem na území obce Račice nad Trotinou.\n\nHořiněveské lípy jsou též dvě památné lípy malolisté (\"Tilia cordata\") rostoucí na zdejším vrchu, dříve zvaném \"Rejdiště\", dnes též \"Tumplac\".\n\nJe to výrazná svědecká plošina, krytá říčními štěrky a písky staropleistocenní říční terasy Labe, spočívajícími na vápnitých jílovcích středního až svrchního turonu. Západní svahy jsou zčásti zalesněné. Na západě je přírodní rezervace Hořiněveská bažantnice (dubohabřina s bohatým bylinným\npodrostem). Je to výhledové místo.\n\nGeomorfologicky vrch náleží do celku Východolabská tabule, podcelku Chlumecká tabule a okrsku Libčanská plošina.\n\nPamátných lip zde rostlo více, nejstarší z nich byly více než 500 let staré (z jedné se dochovalo pouze torzo), další má obvod kmene okolo 500 cm a výšku asi 20 m.\n\nVedle ní roste mladší lípa vysoká asi 22 m se stářím okolo 150 let a jejich těsné blízkosti byly vysázeny v posledních letech další dvě lípy.\n\nPod Hořiněveskými lípami se nachází pomník z války roku 1866 postavený na počest padlých příslušníků rakouského 57. pěšího pluku v bitvě u Hradce Králové dne 3. 7. 1866.\n\n"}
{"id": "83789", "url": "https://cs.wikipedia.org/wiki?curid=83789", "title": "Gorkovskaja (stanice metra v Petrohradu)", "text": "Gorkovskaja (stanice metra v Petrohradu)\n\nGorkovskaja () je stanice petrohradského metra.\n\nStanice se nachází na Moskovsko-Petrogradské lince, je podzemní, trojlodní a ražená, 53 m pod povrchem. Střední loď je zkrácená; na jedné straně ukončená dekorativním reliéfem s Maximem Gorkým, na druhé pak přechází do eskalátorového tunelu. Výstup má stanice tedy jen jeden, vede do povrchového vestibulu, který má kruhový půdorys s kupolí. Obklad podzemního prostoru pak působí velmi stroze, byl použit jen jeden druh kamene, kterým je vápenec. Stěny za nástupištěm jsou obložené dlaždicemi a dekorativními plastikami.\n\nPro veřejnost se otevřela 1. července 1963, jako součást úseku Technologičeskij institut – Petrogradskaja. Pojmenována je podle spisovatele Maxima Gorkého a přilehlé ulice, nesoucí dříve také jeho jméno.\n\nVestibul leží v blízkosti korunní hradby Petropavlovské pevnosti, ve vidlici Kronverského a Kamennoostrovského prospektu. Původní vestibul byl typový pro stanice leningradského metra postavené ve chruščovovských časech (podobné byly ve stanicích Park Pobědy, Elektrosila a Frunzenskaja). Byla to přízemní válcová stavba postavená podle projektu architektů Arona Geckina a Valentiny Šuvalovové. Po tragédii na stanici Sennaja ploščaď musela být stříška nad vchodem dodatečně upevněna podpěrami. \nV roce 2009 byl starý pavilon nahrazen novou jednopatrovou stavbou na kruhovém půdorysu o trojnásobně větší ploše. Stejně jako původní stavba, je i nový pavilon kvůli hrozbě blízké řeky Něvy vybudován na vyvýšeném prostranství.\n\nStanice je sloupová, se zkráceným centrálním prostorem, hluboce založená (přibližná hloubka 53 m). Je první se sedmi po sobě jdoucích sloupových stanic. Střídmá výzdoba je věnována spisovateli Maximu Gorkému. Sloupy jsou obložené saaremským vápencem, vložené hrubě opracované bloky působí stroze. Kulaté lampy osvětlení jsou vloženy do sloupové římsy. Přední stěnu centrálního podzemního sálu zaplňuje portrét spisovatele vytvořený ze stejného kamene. Na stěnách chodeb jsou zavěšeny umělecké mříže s motivy Gorkého děl. Kromě nich, dvířka rozvodných skříní v přístupových chodbách jsou ozdobena motivem bouřňáka zhotoveného z tmavého kovu. Centrální sál je vydlážděn šedou žulou, na podlahách nástupišť býval asfalt, který byl při rekonstrukci nahrazen žulou. Šikmá chodba se třemi eskalátory ústí na severním konci centrálního sálu.\n\n\n"}
{"id": "83792", "url": "https://cs.wikipedia.org/wiki?curid=83792", "title": "Střítež", "text": "Střítež\n\nNázev Střítež má více míst: \n"}
{"id": "83796", "url": "https://cs.wikipedia.org/wiki?curid=83796", "title": "Mistrovství světa v atletice", "text": "Mistrovství světa v atletice\n\nMistrovství světa v atletice je sportovní akce celosvětového významu, pořádané Mezinárodní asociací atletických federací (IAAF). Svým významem a dopadem na společnost sice nedosahuje takových rozměrů jako olympijské hry, ale v rámci lehké atletiky je to největší světová sportovní událost.\n\nIdea založit mistrovství světa v lehké atletice je mnohem starší, než první uspořádané mistrovství v roce 1983 v Helsinkách. Již v roce 1913 se objevily první úvahy o možném uspořádání světového šampionátu v atletice. Ale až v roce 1960 členské země IAAF rozhodly, že se taková soutěž bude konat a až v roce 1976 koncil IAAF tuto myšlenku začal uskutečňovat.\nNásledovala volba mezi pořadatelskými zeměmi prvního mistrovství. Volilo se mezi Stuttgartem v Německu a Helsinkami ve Finsku. Koncil IAAF přidělil pořadatelství Helsinkám a zde se také na olympijském stadionu v roce 1983 první atletické mistrovství světa v historii uskutečnilo.\nPrvního šampionátu se zúčastnilo na 1 355 atletů ze 154 zemí světa. Během let rostly počty zúčastněných atletů i zemí, stejně jako se měnily a byly do programu přidávány disciplíny a soutěže žen, dříve do programu nezařazené.\n\n\n\n"}
{"id": "83797", "url": "https://cs.wikipedia.org/wiki?curid=83797", "title": "Nitrační směs", "text": "Nitrační směs\n\nNitrační směs je směs koncentrovaných kyselin dusičné a sírové ve váhovém poměru 1:2 (objemový poměr 3:5) sloužící k nitraci organických sloučenin a k získávání některých esterů kyseliny dusičné.\n\nV nitrační směsi dochází k následující reakci:\n\nReakcí se pak účastní silně elektrofilní kationt (NO).\n"}
{"id": "83800", "url": "https://cs.wikipedia.org/wiki?curid=83800", "title": "Oxid fosforečný", "text": "Oxid fosforečný\n\nOxid fosforečný (PO) je anorganický oxid. Je to nejběžnější a nejdůležitější oxid fosforu. Vzniká hořením fosforu na vzduchu a vzhledem připomíná bílý prášek. Je dobře rozpustný v mnoha organických rozpouštědlech a je silně hygroskopický.\n\nMolekula má adamantanoidní tvar, je tvořena čtyřmi šestičlennými cykly PO s židličkovou konformací. Symetrie molekuly je tetraedrická.\n\nOxid fosforečný tvoří nejméně čtyři polymorfní krystalové modifikace.\n\nOxid fosforečný se připravuje řízenou oxidací bílého fosforu na vzduchu, při tlaku 12 kPa. Vznikající produkt je kontinuálně oddestilováván z reakční směsi.\n\nNěkdy se používá jako dehydratační činidlo, ale jeho využitelnost je snížena tvorbou viskózního fosforečnanového gelu na povrchu oxidu, který brání další hydrolýze.\n\nPři reakci s karboxylovou kyselinou vzniká odpovídající anhydrid:\n\nMezi PO a PO existují tři oxidy, které se liší počtem exocyklicky vázaných kyslíků.\n"}
{"id": "83815", "url": "https://cs.wikipedia.org/wiki?curid=83815", "title": "Ruprecht Falcký", "text": "Ruprecht Falcký\n\nRuprecht Falcký, (17. prosince 1619, Praha – 29. listopadu 1682, Londýn) plným titulem princ Rupert Rýnský, vévoda z Cumberlandu, vévoda z Bavorska, hrabě z Holderness byl německý a anglický vojevůdce, vědec, sportovec, koloniální guvernér a amatérský umělec v 17. století. Byl jeden ze zakladatelů Společnosti Hudsonova zálivu. Je po něm pojmenována Země prince Ruperta. Narodil se v Praze jako mladší syn Fridricha Falckého v době, kdy byl Fridrich Falcký českým králem. Bojoval na straně protestantů ve třicetileté válce, na straně krále v anglické občanské válce a po restauraci královské moci na straně Anglie v anglicko-holandských válkách.\nNarodil se Fridrichu Falckému v době, kdy byl Fridrich Falcký českým králem. Jeho matkou byla Alžběta Stuartovna, dcera anglického krále Jakuba I., jeho dědečkem byl Jakub I. Anglický. Ruprecht byl tedy synovcem anglického krále Karla I. Jeho sestra byla matka Jiřího I. ,panovníka království Velké Británie a Irska. Rodiče nechali malého Ruprechta pokřtít v katedrále Sv. Víta na Pražském hradě. Mládí však prožil v severním Nizozemí. V roce 1638 se pokusil s bratrem Karlem Ludvíkem dobýt zpět falcká území a bojoval se švédskými vojsky v boji proti Vestfálsku. Byl poražen a zajat císařskou armádou. V rakouském zajetí strávil tři roky a po slibu ve kterém se zavázal, že nebude bojovat proti císaři ani proti jeho spojencům byl v roce 1641 propuštěn. V anglické občanské válce se připojil k roajalistům. Poté zůstal v Anglii. Zemřel v roce 1682 a pohřben byl ve Westminsterském opatství.\n\nFrederik Hendrik Oranžský, Ruprechtův příbuzný a hlava Spojených provincií nizozemských přizval Ruprechta do své armády. Přesto že mu bylo pouhých šestnáct let, osvědčil se jako neohrožený bojovník. Poté strávil nějaký čas v Anglii, kde vládl Karel I. Stuart, syn Jakuba I. Stuarta a Ruprechtův strýc. Na kontinent se vrátil v roce 1637 aby se zúčastnil bojů o Rýnskou či Dolní Falc. Jako velitel pluku jezdectva slavil své první úspěchy. Bohužel 17. října 1638 v bitvě u Vlotho byl jeho pluk obklíčen a Ruprechta vzal do zajetí vítězný Melchior von Hatzfeld. Vzácného zajatce poslal Melchior císaři Ferdinandovi III., který Ruprechta poslal do Lince, kde byl držen po tři roky. Za slib složený císaři, že nikdy nepozvedne zbraň proti Svaté říši římské byl roku 1641 propouštěn. Císař byl prý pohnut událostí na lovu, kdy Ruprecht skolil přímo před Ferdinandem III. divočáka, s kterým si císařští lovčí neporadili. Po propuštění ze zajetí princ odcestoval do Nizozemí a odtud do Anglie. V Anglii právě vrcholil spor mezi parlamentem a Karlem I. Konflikt se změnil na občanskou válku, bojovalo se mezi zastánci monarchie absolutní a monarchie parlamentní. Karel I. byl nucen opustit Londýn. Sebral armádu a v srpnu 1642 vyrazil z Nottinghamu proti rebelům. Ruprecht přispěchal Karlovi na pomoc, k vojsku roajalistů se připojil u Leicesterského opatství a byl vřele přivítán. Karel I. svému tehdy třiadvacetiletému synovci udělil hodnost generála jezdectva. Ruprecht Falcký byl Angličany nazýván Rupert Rýnský. První příležitost ukázat svou odvahu a taktické umění dostal Ruprecht 23. září 1642 v bitvě či spíše šarvátce za mostem přes řeku Teme nad vsí Powick jihozápadně od Worcesteru. Zastánci parlamentní monarchie měli v úmyslu přepadnout konvoj se stříbrem určeným pro Karla I. Ruprecht poručil svým dragounům sesednout s koní, ozbrojil je mušketami a uschoval je mezi typické anglické ploty. On sám se zbylými jezdci vyčkal až nepřátelé přejedou most. Angličané neměli s válkou mnoho zkušeností. Kavaleristé bojovali tak, že počkali na útok protivníka na místě, pak vypálili z pistolí a následně přišly na řadu meče. Ruprechtova taktika byla jiná: Zaútočil na tři nepřátelské jízdní pluky cvalem, v posledních metrech přešla jeho kavalerie do trysku. Zaskočení protivníci vypálili salvy z pistolí příliš brzy. Jejich střelba tedy byla méně účinná, Ruprecht do nich vjel tryskem, a zaútočil meči. Pistole jeho jezdců zůstaly nabité a mohly tak být použity v osobních soubojích, na které se boj rozpadl. Ruprecht u Powick Bridge porazil parlamentiaristy na hlavu a roajalisté psali o jeho neuvěřitelné a nezdolné odvaze. Pro parlamentariány se Ruprecht stal symbolem kavalírů, urozených jezdců. Pro královy odpůrce ně se slovo \"cavalier\" stalo synonymem nejhrubší nadávky. Královští naopak puritánům - což byla anglická varianta reformace, ovlivněná kalvinismem - říkali podle jejich ostříhaných vlasů \"roundheads\", tedy kulatohlavci.\n23. října 1642 došlo k bitvě pod výšinou Edgehill na jihu hrabství Warwick. Ruprechtovo jezdectvo zaútočilo stejným způsobem jako u Powick Bridge. Podařilo se mu rozvrátit parlamentariánské jezdectvo. Nezaútočil ovšem na bok středové jízdy Roberta Devereux, 3. hraběte z Essexu. Namísto toho pronásledoval prchající vojsko. Vypadalo to na vítězství Karla I.. Essexova pěchota se ale opět zformovala, zaútočila na královské a probila se až ke králi. Roajalisté se museli bránit a o něco ustoupit. Boj tedy skončil nerozhodně, ale díky Ruprechtovi mohl Karel I. tvrdit, že vyhrál a rozhodl se táhnout na Londýn. Essexovi zůstalo stále dost sil ubránit u Brentfordu Londýn za pomoci londýnských milic. V létě 1643 Ruprecht pro krále dobyl Bristol. Královští táhli na Gloucester, městu spěchal na pomoc hrabě Essex. Karel zrušil obléhání Glocesteru a vydal se za Essexem, který se po ukončení obléhání města královskými rozhodl k cestě zpět na Londýn. Protivníci se střetli u Newbury. Ruprecht se chtěl bitvě vyhnout, vyhodnotil situaci jako nevýhodnou, ale král dal na radu královny Henrietty Marie a prvního rádce Georga Digbyho, kteří žárlili na vliv falckého prince na krále. Bitva skončila prohrou roajalistů a cesta na Londýn byla pro rebely volná. Karel byl nucen uniknout do Oxfordu. Jeho situace se horšila, proti němu vytáhli i Skotové. Ruprechtovi se podařilo osvobodit obležený York, když dostal zoufalý dopis od Karla, jenž ho prosil o pomoc. Princ bohužel uposlechl, a dne 2. července svedl bitvu nedaleko Yorku ve slatinách Marston Moor. Ruprechtovo jezdectvo porazila Cromwellova dokonale vycvičená kavalerie a sám princ se ukryl ve fazolovém poli.\nDne 14. července 1645 došlo k bitvě v pahorkatině u Naseby. Karel, který válce nerozuměl, se rozhodl svést bitvu s mnohem silnější armádou sira Thomase Fairfaxe a Olivera Cromwella. Ruprechtovo jezdectvo bylo opět úspěšné, ale útok královské pěchoty zkolaboval. To byl konec Karlových nadějí na získání všeho, co válkou ztratil. Po bitvě Ruprecht odjel bránit významný přístav Bristol. Nezbylo mu než kapitulovat před přesilou. Jeho nepřátelé využili situace a obvinili prince, že vydal přístav zbaběle a za peníze. Karel pomluvám uvěřil a Ruprecht se ocitl v nemilosti. Situaci řešil ve svém stylu. Se svými generály vpadl do královských komnat, přinutil Karla vyslechnout jeho obhajobu a svolat čestný soud. Ruprecht byl ze všech obvinění očištěn. Princ doporučoval králi zahájit jednání s parlamentem o míru, což Karel naprosto odmítal. Ruprecht vyhodnotil královský boj za ztracený a odmítl za Karla dále bojovat. 29. října požádal parlament o pasy pro sebe a své druhy a 5. července 1646 odplul z Doveru do Calais. Ve Francii vstoupil Ruprecht Falcký do služeb Ludvíka XIV., který mu udělil hodnost generála. Obdiv maršála Gassiona si získal v bojích proti Španělům ve Flandrech. V Anglii Skotové vydali Karla I., Ruprechtova strýce, parlamentariánům. Karlovi se podařilo ze zajetí uniknout a v Anglii opět vypukla válka. Ruprecht se rozhodl pro návrat do Anglie. Požádal o propuštění ze služeb francouzského krále a odjel do Nizozemí. Kralevic Karel, princ z Walesu svěřil Ruprechtovi velení několika válečných lodí, kotvících v neutrálním přístavu v Helvoetsluys. Z kavaleristy se tak Ruprecht stal admirálem. Přes značnou přesilu parlamentariánského loďstva a nebezpečné holandské vody Ruprecht doplul v lednu 1648 do irského přístavu Kinsale. Odtud podnikal neobyčejně úspěšné korzárské výpady. Podařilo se mu téměř přerušit spojení parlamentariánů s Irskem. 30. ledna 1649 nechal parlament Karla I. popravit. Odhodlání Ruprechta pomstít se tím jen posílilo. V Kinsale Ruprechta zablokovala anglická flotila. Pro nepřízeň počasí se angličané museli stáhnout a toho Ruprecht využil k úniku se sedmi loďmi, v čele se čtyřicetidělovou vlajkovou lodí Constant Reformation a zamířil do Biskajského zálivu.\nPamětník události boje ze dne 13. září 1650 u portugalských břehů mezi Ruprechtovou lodí Constant Reformation (40 děl) a Blakeho St. Georges (54 děl) o boji napsal:\n\n\"Následujícího dne jsme zvedli kotvy a kvůli obavám ze snosu na břeh stáli na moři. Křižovalo se sem a tam v mlze před přístavem. Princ objevil St. George s vlajkou na hlavním stěžni a dvě fregaty, plující s ní na návětrné straně. Jakmile měl jasno, plul k jejich admirálovi, velel ale nevypálit ani z jednoho děla, dokud nebudeme bokem k němu, leč než se stihlo vystřelit, byl na palubu naneštěstí sražen vršek hlavního stěžně lodi Jeho Výsosti, a když to nepřítel uviděl, vypálil boční salvu, obrátil přes příď proti větru a odplul na moře. Princ, který přišel o možnost plně ovládat loď, pronásledování vzdal a zbytek floty se nacházel tak daleko na návětrné straně, že by nebyl k ničemu dobrý.\"\nAzyl mu poskytl portugalský král Jan IV. v Lisabonu. 10. března 1650 zablokovala Ruprechta anglická eskadra Roberta Blakea. Z důvodu neutrality portugalského přístavu v zálivu řeky Teja se zde bojovat nedalo. 13. září se Ruprecht pokusil vyplout a došlo k boji mezi Ruprechtovou Constant Reformation a Blakeho St. Georges. Zvítězila převaha Blakeho čtrnácti děl. Princ byl nucen ustoupit. V říjnu Ruprecht unikl do Středozemního moře. Zde přepadal lodě španělské i anglické. Ruprecht získal v Toulonu francouzskou pomoc, ale ani to mu nepomohlo, angličané jej stále pronásledovali. Princ raději unikl do Atlantiku a pokračoval k Azorským ostrovům. Jeho Constant Reformation se u Azor potopila a princ málem utonul. Přesto pokračoval ke Kapverdám a dále do Karibiku. Stále se mstil Anglii, kořistil jako pirát i jako korzár, některými ukořistěnými loděmi doplňoval svou eskadru, jiné prodával i s nákladem. U Panenských ostrovů přišel o svou loď Defiance a s ní se ztratil i jeho bratr Maurice, jehož Ruprecht týdny marně hledal. Po třech letech na moři se 4. března 1652 přes Azory vrátil, nemocný a vyčerpaný. Přistál s lodí Swalow a čtyřmi dalšími ve francouzském přístavu St. Nazaire. Po zaplacení různých pohledávek byl stejně chudý, jako při vyplutí.\n\nPo zotavení odcestoval Ruprecht Falcký do Rýnské Falce, kterou jeho nejstaršímu bratrovi Ferdinand III. vrátil. Z Falce odjel do Vídně, krátce se zúčastnil bojů v císařské službě. Na podzim roku 1614 z císařské služby odešel. Ferdinand III. ho přijal a jako ocenění za jeho služby mu vypomohl s jeho finanční situací. Ruprecht se vrátil do Falce. Zde se věnoval vědě a umění, mimo jiné zdokonalil techniku mezzotinty, tónované a škrábané rytiny. Britské muzeum je pyšné na jeho obraz Velký popravčí (\"The great Executioner\"), stejně tak na jeho obraz Praporečník (\"Standart Bearer\"), olej, vytvořený podle obrazu Pietra della Vechcii.\n\nV roce 1658 Oliver Cromwell zemřel a jeho syn Richard si dokázal udržet vládu jen do roku 1660. Tehdy se generál George Monck rozhodl ukončit stávající chaos a restaurovat znovu monarchii. Povolal z exilu do Anglie prince z Walesu, který od smrti svého otce Karla I. užíval titul Karel II. To umožnilo Ruprechtův návrat do Londýna. Jeho bratranec, nyní anglický král, jej přivítal s velkou radostí. Ruprecht od něj dostal titul hrabě z Cumberlandu, vysoké úřady, královskou penzi 4000 liber ročně a princ se tak stal skvělou partií. I přesto se nikdy neoženil, své dva potomky, dceru Rupertu a syna Dudleye počal s metresami. Od roku 1662 byl princ také nositelem titulu admirál a později generál na moři i na zemi. Roku 1665 vypukla druhá anglicko-nizozemská válka. Ruprechtovi bylo svěřeno velení jedné ze tří eskader anglické floty. 13. června 1665 vyhrál námořní bitvu u Lowestoftu a 14. června 1666 exceloval svouagresivní taktikou v takzvané čtyřdenní bitvě přestože vítězem bitvy se stal nizozemec de Ruyter. Ruprecht mu porážku oplatil 4. a 5. srpna 1666 v bitvě u North Forelandu. Michiel de Ruyter se v roce 1667, tedy o rok později, se svou eskadrou pomstil přepadením loděnice v Chathamu, kterou prakticky zničil a připravil krále o čtyři největší válečné lodě.\nKe konci života se Ruprecht začal zajímat o vědu. Věnoval se matematice, geometrii, umění a také laboratorním výzkumům. Stal se spoluzakladatelem vědecké Královské společnosti. Zlepšoval střelné zbraně, přispěl k vývoji zbraní s bubnovým zásobníkem či kartáčových nábojů. Celou řadu vědců potrápil geometrickým hlavolamem zvaným kostky prince Ruprechta, špiony pak prolamováním jejich šifer a kódů. Do sklářství přinesl takzvané slzy prince Ruprechta, vyvíjel nové slitiny kovů a mnoho dalšího. Zemřel 29. listopadu 1682 a je pochován v kryptě Westminsterského opatství.\n"}
{"id": "83817", "url": "https://cs.wikipedia.org/wiki?curid=83817", "title": "Jan Burian", "text": "Jan Burian\n\nJméno a příjmení Jan Burian nese více osobností:\n\n"}
{"id": "83821", "url": "https://cs.wikipedia.org/wiki?curid=83821", "title": "Země prince Ruprechta", "text": "Země prince Ruprechta\n\nZemě prince Ruperta (resp. Země prince Ruprechta, angl. Rupert's Land) je historické území v Severní Americe, definované jako povodí všech řek vlévajících se do Hudsonova zálivu. Má rozlohu 3,9 miliónů km² a zahrnuje přibližně 1/3 současné Kanady. Její nejjižnější výběžek zasahuje na území USA. Oblast byla pod téměř suverénní správou Společnosti Hudsonova zálivu, která ji pojmenovala po princi Ruprechtu Falckém, svém prvním guvernérovi a jednom ze zakladatelů, jemuž vděčila za monopol na odkup a prodej kožešin, který jí král Karel II. pro tuto oblast udělil. Anglo-americkou konvencí z roku 1818, jíž se nově stanovila hranice mezi Britskou severní Amerikou a USA na linii 49. rovnoběžky, došlo zároveň i k úpravě jižní hranice Země prince Ruprechta.\n\nPod správou Společnosti Hudsonova zálivu zůstala oblast do roku 1870, kdy ji 15. července předala do správy Kanady za částku 300 000 liber. Prodej se uskutečnil, na základě britského zákona \"O Zemi prince Ruprechta\" z roku 1868, již 19. listopadu 1869 a k předání kontroly mělo původně dojít již 1. prosince 1869, ale kvůli potížím zaviněných rebelií u Red River k ní došlo až 15. července 1870. Tehdy přestalo toto území existovat jako svébytný útvar a téměř celé bylo spojeno s dosavadním Severozápadním teritoriem do nově vytvořených Severozápadních teritorií. Na malé části území zrušené Země prince Ruprechta byla zároveň nově vytvořena kanadská provincie Manitoba, jež však měla původně pouze 1/18 svojí dnešní rozlohy. Pojem Země Prince Ruprechta poté začal postupně mizet z atlasů i povědomí.\n"}
{"id": "83822", "url": "https://cs.wikipedia.org/wiki?curid=83822", "title": "Syrinx", "text": "Syrinx\n\nSyrinx může označovat:\n"}
{"id": "83823", "url": "https://cs.wikipedia.org/wiki?curid=83823", "title": "Sith", "text": "Sith\n\nSith (čti: \"sit\", v množném čísle Sithové: \"sitové\") je fiktivní řád ze světa Star Wars. Jednalo se o společenství bytostí ovládající mystickou Sílu, jež propůjčovala nejrůznější Psionické schopnosti, ale užívají pouze její temnou stranu. Ve Star Wars představovali záporné osoby, které touží po neomezené moci. Usilují o zničení svých nepřátel, rytířů Jedi, kteří ochraňují Republiku, nositelku svobody a demokracie v galaxii. Sithové však původně tvořili rasu humanoidů z planety Korriban, kterou v minulosti ovládli Temní Jediové vyhnaní z Republiky. Ti si Sithy podmanili a přivlastnili si nejen jejich znalosti o temné straně Síly, ale i způsoby a jméno.\n\nNázev Sith vychází z výrazu \"Sith'ari\", jenž se dá přeložit jako \"„všemocný pán“\". Postupem času se význam slova přesunul jako pojmenování dokonalé bytosti vedoucí celý řád Sithů.\n\nŘád Sithů byl poprvé představen Georgem Lucasem v roce 1977 ve scénáři a v románu, jenž vyšel souběžně s filmem . Slovo Sith si vypůjčil ze série \"John Carter of Mars\" od E. R. Burroughse, kde představovali obří jedovatý hmyz, který šlo jen obtížně zabít. Ve filmové sérii však slovo Sith zaznělo až s příchodem . Do té doby bylo použito jen ve výše zmíněném románovém přepisu nebo v dílech z Expanded Universe.\n\nSith měl být podle původních představ Lucase pouze název titulu pro Dartha Vadera, v plném znění Temný Pán ze Sithu. V dalších dílech bylo postupně prozrazeno, že tento řád netvořil pouze Vader a Imperátor, ale několik generací Sithů. V dalších tvorbách pro svět Star Wars ve formě knih, počítačových her a jiných médií byla postupně odhalována úplná historie tohoto řádu.\n\nVšichni Sithové využívají jen a pouze temnou stranu Síly. Ta jim dává sílu a schopnosti někdy považované za nemožné. Byli hnáni dopředu spalující vášní, touhou po moci (většinou s cílem ovládnout galaxii) a samozřejmě toužili pomstít se Jediům. Své učení shrnovali do jednoduchého kodexu, který tvořil protiváhu Jediů.\n\nSithové věří ve stálý konflikt, jenž posiluje jak jednotlivce, tak celé civilizace, které nutí ke změnám a vývoji. Konflikt zajišťuje, aby přežili jen ti silní k dosažení dokonalosti. Slabí jedinci měli být eliminováni. Jedijské učení o míru bylo Sithy zcela odmítnuto, protože mír vede pouze ke stagnaci a zahálení. Každý Sith neváhal využít jakoukoliv příležitost zlepšení svých dovedností.\n\nZákladní hnací síla Sithů je jejich vášeň. Jediové tvrdí, že strach a hněv jsou negativní emoce a je nutné s nimi bojovat. Naproti tomu Sithové věří, že tyto emoce jsou vlastní každému tvoru, a proto je chyba se od nich oprostit. Emoce jsou hlavní složkou ke správnému pochopení a ovládnutí Síly. Jediové zakázali i lásku, protože může vést k žárlivosti a chtíči. Sithové ji zakázali také, ale z toho důvodu, že vede ke slitování a může vést k zavržení sithské touhy po velké moci.\n\nMnoho Sithských pánů si nechávalo tetovat symbol jejich příslušnosti k řádu. Tvořily je většinou ornamenty z červeno-černých sithských holokronů. Tetování je nesmírně bolestivé, jelikož pokrývá zpravidla celé tělo. Tetování měli např. Darth Maul, Darth Talon, Darth Ruin a většina Sithů z Nového sithského řádu. Kód sithů:\n\nMír je lež, je jen vášeň.\n\nProstřednictvím vášně získávám sílu. (power, nikoli Force)\n\nProstřednictvím síly získávám moc.\n\nProstřednictvím moci získám vítězství.\n\nProstřednictvím vítězství jsou řetězy zlomeny.\n\nSíla mě osvobodí.\n\nSithové používají světelné meče, tedy stejný symbol jako rytíři Jedi. Na rozdíl od nich však vkládají do vnitřku meče syntetické krystaly k zaostření a zesílení čepele, které nabízí kvůli moci temné strany při zpracování pouze rudou barvu, jež koresponduje s větší agresivitou, vášní a neklidem. Má tedy přesně ty vlastnosti, kterých si Sithové nejvíce cení. Používají se také proto, že přírodní krystal je pro Sithy v mnoha případech nedostupný.\n\nZatímco Jediové si konstruují vlastní světelný meč jako součást skládání padawanských zkoušek, Sithové světelný meč buď dostanou „za odměnu“, nebo používají nadále ten, jenž si přenesli na temnou stranu ze světlé, nebo používají světelné meče svých zabitých nepřátel.\n\nRasa Sithů, která žila v symbióze s temnou stranou Síly, se vyvinula na odlehlé planetě Korriban. Postupně vznikla civilizace, jež byla sjednocena v mocnou a vyspělou říši, jejímž vrcholem bylo tzv. „První Impérium“ pod vládou legendárního krále (sith'ari) Adase, jenž vládl kolem roku 28 000 BBY. Ten vedl Sithy k vítězství nad dobyvačnou rakatskou civilizací, jež také ovládala temnou stranu Síly a chtěla Sithy zotročit. Od nich se Sithové naučili stavět vesmírné lodě a tvořit sithské holokrony, které jim pomohly s vyhnáním vetřelců z Korribanu. Postupně dobyli i soustavy okolo Korribanu. Nejdůležitější sithské kolonie byly v té době Ziost, Tund a Malachor V. V rozhodující bitvě však Adas padl a Impérium se rozpadlo. Jelikož se nenašel žádný další schopný vůdce, utopil se Korriban a okolní světy v tisíciletých občanských válkách.\n\nAž teprve v roce 7 000 BBY dochází k výraznému průlomu. Skupina odpadlých Jediů chtěla zkoumat temnou stranu a mutace, jež způsobuje, takže zahájili Druhé velké schizma a válku známou jako Stoletá temnota. Dotyční byli po této válce vypovězeni z Republiky a narazili na planetu Korriban, kde nalezli věčnými konflikty zdegenerovanou, kdysi mocnou rasu Sithů. Ti svou domovinu už předtím přesunuli na Ziost a Korriban pro ně byl po vybombardování všech měst už jen pohřební planetou pro nejmocnější sithské krále. Temní Jediové se pod vedením Ajunty Palla spojili se sithskou frakcí známou jako \"Stínová ruka\", aby svrhli slabého současného krále a ovládli Korriban. Poté přijali od primitivních sithských obyvatel nový titul Temný pán ze Sithu, zrušili království a založili Staré sithské impérium vycházející ze sithské kastovní tradice, na jejímž vrcholu byl Temný pán ze Sithu namísto Sith'ariho. Příchozí temní Jediové se pak za pomocí pradávné sithské alchymie křížili se Sithy a během následujícího milénia Impérium expandovalo a zahrnulo mnoho dalších planet v okolí Korribanu, přičemž jednotliví sithští lordi soupeřili mezi sebou.\n\nBohatství Impéria vedlo k jeho zlatému věku za vlády Marky Ragnose. Po jeho smrti se ujal vlády ambiciózní Temný pán ze Sithu Naga Sadow, jenž toužil ovládnout galaxii, když se dozvěděl od dvou zbloudilých republikových prospektorů o existenci dosud bájné Republiky. Zahájil tedy Velkou hyperprostorovou válku, v níž byl poražen. Celé Impérium se následkem války, zrady jeho učedníka Gava Daragona a konfliktu s konzervativně založeným Ludo Kresshem během deseti let rozpadlo. Sithové tehdy poprvé narazili na Jedie, kteří pak vedli do Impéria na rozkaz Nejvyššího kancléře Republiky trestnou výpravu, jež vedla k Sithskému holocaustu. Jak byla Republikou a Jedii celá sithská civilizace ničena, zmizel Naga Sadow společně se svou armádu Massassiů na Yavin IV. Jeden ze sithských lordů Vitiate uprchl se svou malou jednotkou na planetu Dromund Kaas v neprobádaném regionu, kde pomalu obnovoval Impérium, a přísahal Jediům i Republice krutou pomstu.\n\nNaga Sadow na Yavinu IV přežil ve stázi, než byl kolem roku 4 400 BBY probuzen padlým rytířem Jedi Freedonem Naddem. Sadow Nadda vycvičil v umění temné strany a umírá jeho rukou. Ten se však netradičně rozhodl namísto usilování o nadvládu nad galaxií pro vládu nad jediným světem, proto se ustanovil králem Onderonu. Jeho potomci královna Amanoa a král Omin poté vedli o tři až čtyři století později kult Naddistů proti svým nepřátelům a proti Jediům ve Zvířecích válkách, kdy povstal duch Freedona Nadda.\n\nS koncem povstání ducha Freedona Nadda začala nová válka, jež vlastně vypukla na dvou frontách. Členové císařského rodu ze soustavy Císařovny Tety Satal a Aleema Keto totiž byli Naddovi tajní učedníci, založili sektu známou jako Krath a celý systém uzavřeli před zbytkem galaxie, aby naplánovali válku na její dobytí. \"Bratrstvo Sithů\" byla druhá skupina, vedená padlým Jediem Exarem Kunem, který studoval sithské znalosti a v roce 3 997 BBY nadobro zničil ducha Nadda. Tím Exar Kun převzal titul Temného pána ze Sithu a na Ossusu naverboval mnoho Jediů, kteří byli nespokojeni s poměry v Republice a řádu samotném.\n\nV soustavě Císařovny Tety mu však vyrostla nežádoucí konkurence, kterou ztělesňoval další padlý Jedi, Ulic Qel-Droma, a Kun se ho vydal zabít, ovšem díky zásahu ducha Marky Ragnose spolu přestali bojovat a spojili své řády do jediné armády s cílem obnovit Sithské impérium. Jediové i přes velké ztráty dokázali Kuna a jeho Bratrstvo porazit v bitvě o Yavin IV, ovšem tento konflikt otřásl řádem Jedi v základech, čehož bylo využito později.\n\nJeště dříve, než se galaxie vzpamatovala z poslední války, nastala další: Mandalorianské války. Jediové se rozhodli nezasahovat, ale někteří přesto neuposlechli radu a bojovali za Republiku. Tyto Jedie vedl Revan, jenž během války objevil ztracenou Trayuskou akademii na Malachoru V a dozvěděl se tam znepokojivé informace o „Pravých Sithech“. Při pátrání po jejich Impériu podlehl temné straně Síly, přijal titul Temný pán ze Sithu a zformoval z armády veteránů Mandalorianských válek a loajálních Jediů vlastní impérium s armádou doplňovanou ze Star Forge. Galaxii dovedl do Jedijské občanské války, v níž praktikoval hromadné obracení členů řádu Jedi na temnou a svou stranu, v mnohem větší míře, než praktikoval Kun.\n\nRevan byl po zradě svého učedníka Darth Malaka považován za mrtvého, avšak objevil se zpět na světlé straně, vedl Republiku k porážce Malaka, zničení Star Forge a vlastního impéria. Po této válce se dávání si titulu Darth před jméno stalo tradicí.\n\n\"Sithský Triumvirát\" byl malý, avšak smrtonosný řád Sithů založený bývalou mistryní Jedi, nyní známou jako Darth Traya. Vzala si za učedníky dva Sithy neznámého původu a trénovala je v Trayuské akademii na Malachoru V. Po jejím vypovězení z Triumvirátu nasměrovali dva zbylí sithští pánové Darth Nihilus a Darth Sion svoji pozornost na Jedie a začali je lovit ve velkém, až způsobili tzv. první jedijské vyhlazení. Triumvirát byla vlastně aliance frakcí a zbytků bývalého Revanova impéria a založena byla nedlouho po bitvě o Rakata Prime, která ukončila Jedijskou občanskou válku. Pod nadvládou triumvirátu byly stovky sithských učedníků, sithských mistrů, a co je nejdůležitější, byli zde i sithští vrazi, kteří vykonávali poslušně Sionovy příkazy lovit Jedie. Triumvirát se rozpadl a zanikl, jakmile se Traya, Sion a Nihilus začali zrazovat navzájem. Všichni tři byli nakonec jeden po druhém poraženi Vypovězenou. Spolu s Trayou zanikl i Malachor V a Trayuská akademie.\n\n\"\"Praví Sithové\"\" byli příslušníci tajné frakce Sithů, která přežila Velkou hyperprostorovou válku. Tento řád existoval v dobách Revana více než tisíc let a tiše čekal v Neznámých regionech galaxie na vhodnou dobu k úderu. Ta měla nastat během Jedijské občanské války, ale Revan svými kontroverzními činy Imperátorovy plány překazil a pozdržel. Nicméně to byla právě tato sekta, jež prostřednictvím svých agentů vyvolala Mandalorianské války.\n\nV 37. století BBY se však tito Sithové nakonec vrátili do Republiky a po téměř třicet let ji postupně dobývali, než ji nabídli podmínky nevýhodné mírové smlouvy na jednáních na Alderaanu, jež odstartovala dvanáctiletou Studenou válku. Po jejím skončení konflikt znovu vypukl, ale tentokrát bylo Impérium pravých Sithů poraženo.\n\n\"Nové Sithské Impérium\" bylo založeno Darth Ruinem po Čtvrtém velkém schizmatu v roce roce 2 000 BBY a ovládlo značnou část galaxie. Hlavní planetou byl svět Roon. Toto Impérium bylo ze všech předcházejících nejmocnější, bylo mnohem rozlehlejší než Staré i Revanovo sithské impérium a po bitvě o Mizru ovládlo většinu galaxie. Jenže v letech 2 000 až 1 000 BBY trpěl sithský řád stálými potyčkami jejho členů mezi sebou a ničil se sám zevnitř.\n\nProto kolem roku 1 100 BBY Lord Kaan zreorganizoval Sithy do \"Bratrstva temnoty\" a dal titul Temný pán ze Sithu stovkám až tisícům členů řádu. Bratrstvo temnoty mělo v jednu dobu k dispozici armádu o více než 20 000 Temných pánů a jejich učedníků. Tím však nastolil anarchii, jež ještě více oslabila sithský řád neustálými vnitřními konflikty a sami Sithové začali být celkově hloupější. Toho využily zbytky Republiky a Jediů, jež představovaly pouze planetu Coruscant a blízké okolí, k činům. Roku 1000 BBY proběhla památná Sedmá Bitva o Ruusan, v níž měli být Sithové navždy vyhlazeni.\n\nJenže jeden ze Sithů z Bratrstva temnoty přežil a nebyl jím nikdo jiný než Darth Bane, který se nemalou měrou zasloužil o to, aby bylo Bratrstvo zničeno. Sám založil \"Řád sithských pánů\" na základě znalostí z Revanova holokronu, z čehož Bane vytvořil Pravidlo dvou. Bane a jeho následovníci využívali od té doby místo přímé konfrontace s Republikou a Jedii jen maskování, zradu a důmyslnou a zákeřnou taktiku k dosažení vítězství. Byl to právě tento řád, který nakonec triumfoval nad Jedii a Republikou o téměř tisíc let později, protože se Baneův následovník Darth Sidious úspěšně infiltroval do nejvyšších struktur Republiky, vyvolal umělý konflikt známý jako Klonové války a nakonec dosáhl sithské pomsty v roce 19 BBY, když Jedie téměř vyhladil.\n\nDíky své prohnanosti se stal neomezeným vládcem galaxie, císařem Impéria, ale nakonec byl poražen při bitvě o Endor v roce 4 ABY.\n\n\"Učedníci Marka Ragnose\" byl Sithský kult pod vedením Taviony Axmisy, který se snažil vzkřísit Marku Ragnose díky Sithské magii a převzít kontrolu nad galaxií. Kult byl úzce spjat se znovuzrozeným Impériem, jehož byla Tavion součástí. Kult byl nakonec zničen Jadenem Korrem a Novým jedijským řádem.\n\n\"Lumiyini Sithové\" byla skupina jedinců spojených s Lumiyiou, samozvanou Temnou Paní ze Sithu po poslední smrti Darth Sidiouse. I přes Palpatinovu smrt tedy Sithové přežili. Byla tajně vycvičena ještě Darth Vaderem a přivlastnila si titul Temná Paní ze Sithu. Trénovala dva učedníky: Flinta, jehož obrátil na světlou stranu Luke Skywalker, a Carnora Jaxe, jenž byl zabit Palpatinovým loajalistou Kirem Kanosem. Nedlouho potom se jí podařilo přesvědčit Vaderova vnuka Jacena Sola, aby se přidal k temné straně. Tak se zrodil Darth Caedus, jenž si později vzal za učednici Tahiru Veilu.\n\nV roce 130 ABY povstal nový řád, aby nahradil dosavadní Baneův Řád sithských pánů a předešlé malé řády. Byl založen Darth Kraytem na Korribanu už v roce 30 ABY. Tento řád byl duchy starých Temných pánů považován za kacíře, takže musel Darth Krayt strávil celé století přípravami na opětovné sjednocení galaxie pod vládu Sithů. On a jeho řád se poprvé ukázal až v době 127-130 ABY kdy vyvolali Sithsko-imperiální válku a zahájil útok na Jedie na Ossusu, což vedlo k nahrazeni Galaktické aliance Druhým impériem a opětovnému, téměř úplnému vyhlazení Jediů.\n\n\nSithové měli ve své historii jasně definovanou hierarchii, která oddělovala silné od slabých. Protože existovali v mnoha inkarnacích, nezachoval se žádný jednotný systém. Po šest tisíc let zůstala hierarchie víceméně stejná, ale v době Lorda Kaana došlo v systému k chaosu, díky kterému měli všichni vyšší Sithové v řádu titul Temný Pán ze Sithu. Sithové proto zažili velkou reformu po Sedmé bitvě o Ruusan, z níž vzešel řád, kde pouze dva Sithové existují, Mistr a učedník. Oba vlastní titul Temný Pán ze Sithu, jež se stal synonymem titulu Sithský pán.\n\nToto byly hodnosti v Sithském impériu před zformováním Baneova Pravidla dvou v roce 1000 BBY:\n\nTemní Páni ze Sithu byli zpravidla ti největší a nejmocnější Sithští páni dané generace. Do doby Kaana byl tento titul udělován jen vůdci celého řádu, ale na konci Nových sithských válek byl vlastněn mnoha Sithy. Od počátku řádu Sithů jich bylo známo mnoho. Někteří z nich byli pohřbeni s veškerými poctami na sithské domovské planetě Korriban v Údolí Temných Pánů.\n\nV době Starého sithského impéria, kdy se stal tento titul tradicí, byl Temný pán ze Sithu volen dvanáctičlennou radou Sithských pánů na Ziostu. Pokud se objevil Sith s odvahou a mocí dostatečnou na to postavit se dosavadnímu Temnému pánovi, měl možnost v souboji na život a na smrt titul uzmout. Mrtvý Temný pán pak byl s největšími poctami pochovám v Údolí Temných Pánů na Korribanu, stejně tak jako zesnulí Temní páni přirozenou smrtí.\n\nProtože tento titul mohl mít vždy jen ten nejmocnější ze Sithů, existoval vždy jen jeden Temný pán a po smrti byl vždy vystřídán jiným. Až v době tisíc let před pádem Republiky, vytvořil Temný Pán Lord Kaan Bratrstvo Temnoty a stanovil, že všichni Sithští pánové jsou si rovni a všichni budou vlastnit titul Temný Pán ze Sithu. Po zničení Bratrstva v Sedmé bitvě o Ruusan zavedl jediný přeživší Sith Darth Bane nový Řád sithských pánů, jinak známý jako Pravidlo Dvou. V tomto řádu existovali jen dva Sithové, mistr a učedník. Nehledě na rozdíly ve schopnostech a zkušenostech, oba vlastnili titul Temný Pán ze Sithu. V době 130 let ABY pozměnil Darth Krayt toto pravidlo na Pravidlo jednoho a sám vládl jako Temný Pán mnoha věrným Sithům.\n\nSithský pán byl titul, jenž vlastnil velmi mocný mistr. Někdy byl synonymem pro jiné tituly jako Temný Pán ze Sithu, Sithský mistr nebo jako hodnost rovnocenná Jedijskému titulu Mistr Jedi. Několik Sithských pánů rovněž vlastnilo titul Darth. Titul Sithský Pán je stejný pro obě pohlaví, avšak existovali i takoví, jako například Lumiya, která titul změnila na Sithskou Paní. Původně tento titul vlastnili i zástupci rasy původních Sithů, jako například Adas a Dathka Graush.\n\nSithský Pán patří mezi nejvyšší hodnosti v řádu Sithů, vyšší už je jen Temný Pán ze Sithu. Pouze výjimečně se jim postavil někdo jiný než Jedi. V původním Starém sithském impériu měl každý Sithský Pán svůj vlastní symbol, vytetovaný na čele, a každý měl vlastní říši. Tito Pánové se shromažďovali v tzv. Sithské radě, jež byla obdobou Rady jedijské. V době Starého impéria zasedala na planetě Ziost a členové rozhodovali o důležitých záležitostech a v případě nutnosti volili mezi sebou nového Temného Pána ze Sithu.\n\n\n\n\n\n\nAby zajistil přežití Sithů, byl Darth Bane nucen přivést je na pokraj vyhynutí. Založil Pravidlo dvou a titul Temný Pán ze Sithu vlastnili oba Sithové. Pravidlo dvou určovalo, že mistr trénuje učedníka. Jakmile je učedník dostatečně silný, zabije svého mistra a sám získává titul mistra. Zároveň je nucen si najít vlastního učedníka a proces opakovat.\n\nSithský mistr byl starodávný titul, který vlastnil Sith, pokud měl učedníka. V době Jedijské občanské války byl například Darth Malak označován jako Sithský mistr, protože byl Temný Pán ze Sithu a měl zároveň učedníka Darth Bandona. Představení Sithské akademie na Korribanu tento titul také vlastnili. V Baneově řádu vlastnili titul Sithský mistr jen ten výše postavený, učedník ne. V Kraytově řádu, je Pravidlo dvou odmítnuto ale tradice mistra a učedníka je zachována.\n\nSithský učedník byl titul Sitha, pokud on nebo ona byl učedík nějakého Mistra. V Darth Baneově Pravidle dvou vlastnili sithský učedník i Sithský mistr titul Temný Pán ze Sithu souběžně, na rozdíl od předešlé tradice jediného Temného Pána. Jakmile učedník zavraždil svého mistra, stal se sám mistrem a hledal si nového učedníka. Učedníky byli například Darth Maul, Darth Tyranus i Darth Vader, jejichž mistrem byl Darth Sidious. Darth Vader byl navíc vůbec první postavou ve Star Wars identifikovanou jako Temný Pán ze Sithu.\n\nUčedníkům sloužili adepti Temné strany, kteří nebyli, technicky vzato, vůbec Sithové. Tito na Sílu citliví jedinci byli vybíráni Sithským učedníkem pro případ, že by se z učedníka stal mistr a potřebovali místo učedníka někým obsadit. Příkladem může být Asajj Ventress, která byla učednicí hraběte Dooku. Podobný seznam adeptů si vedl i mistr, pokud byl jeho stávající učedník zabit. Mistr měl vždy někoho v záloze, jako např. Darth Sidious Anakina Skywalkera.\n\nKdyž Palpatine ustanovil sám sebe císařem Galaktického impéria, Sithové ovládli známou galaxii a přišla i potřeba loajálních funkcionářů a služebníků znalých temné strany Síly. I když tito jedinci nebyli Sithové, protože řád dovoloval existenci jen dvou, byli tito přisluhovači známí jako Adepti temné strany. Ti podporovali císaře a sloužili mu. Pracovali jako agenti, rozvědka, vojenští důstojníci a na jiných důležitých postech, kde prosazovali císařův vliv. Adepti temné strany byli velmi důležití zvláště při návratu Palpatina do svých klonových těl šest let po jeho smrti.\n\n\n\n\n\nV roce 130 ABY povstal Nový sithský řád, jenž nahradil ten Baneův. V tomto kultu mělo mnoho členů červeno-černé tetování a dostávali následující tituly.\n\n\n\n\n\n"}
{"id": "83831", "url": "https://cs.wikipedia.org/wiki?curid=83831", "title": "…And Justice for All", "text": "…And Justice for All\n\n…And Justice for All je čtvrtá studiová deska americké thrash metalové skupiny Metallica. Na albu se poprvé objevuje nový baskytarista Jason Newsted, stejně jako i první album bez původního baskytaristy Cliffa Burtona, kvůli jeho smrti v září 1986. Na obalu je vpředu rozbitá a svázaná socha \"Paní Spravedlnosti\", s jednou z vah naplněných dolary a se slovy '…And Justice for All' (Spravedlnost pro všechny) po pravé straně. Název je odvozen z posledních slov americké přísahy vlajce.\n\nJako poslední album velké trilogie alb Metallicy, mezi které patří ještě \"Ride the Lightning\" (1984) a \"Master of Puppets\" (1986), je toto největší hudební komplex klasických thrash metalových album kapely 80. let. Pro mnoho fanoušků a hudebních kritiků je toto album konečný produkt vývoje Metallicy a thrash metalového stylu. Tak jako na předcházejících albech, texty na \"…And Justice for All\" rozebírají politiku a sociální problémy. Textař James Hetfield je více přímý ve svých názorech než kdykoliv předtím, ale i oproti jeho agresivnímu stylu zpěvu, texty se odvolávají na přímou konfrontaci nebo na prosby po revoluční změně.\n\nV \"…And Justice for All\" pokračuje vývoj struktury skladeb tak charakteristických pro thrash metal. Tak jako na \"Master of Puppets\" jsou skladby na tomto albu dlouhé a mají mnoho různých, jedinečných riffů, částečně během středních částí skladeb. Produkce tohoto alba představuje důležitý vývoj v historii metalu pro svou jedinečnou atmosféru. Larsovy kopáky \"neduní\", ale namísto toho \"klikají\" (zvýšením frekvence a používáním mince (novozélandská 50 centová mince přilepená na kopák a když na ní udeří šlapka, tak vznikne \"Metallica click;\" vznikne zvuk ale rychle se poškodí blána na bubnu). Jedna z nejznámějších Jamesových a Larsových kontroverzí je s basákem Jasonem Newstedem a to, že albu skoro chybí basový zvuk. Standardní vysvětlení je to, že Jason chyběl při mixovaní alba (kde mohl vyjádřit svůj názor), další možností je jeho „novosť“ v kapele po tragické smrti Cliffa v září 1986, ale nejpravděpodobněji Lars Ulrich, jakožto \"zvukový leader\" Metallicy společně s Jamesem Hetfieldem, si prosadil konkrétní zvuk bicích, který bohužel nepříjemně rezonoval s basovými linkami, tudíž byl zvuk basy nucený k utlumení.\n\nKapela se vyjádřila pro svůj klubový magazín \"SO WHAT!\", že by chtěli zremixovat celé album, protože bicí a kytary úplně přehlušují baskytaru. Někteří lidi si myslí, že to bylo proto, že Jason byl v kapele nový a oni ho chtěli frustrovat, ale mnoho lidí, mezi nimi i sám Jason, se vyjádřili, že je to kvůli kopírovaní kytarových linek basovými.\n\nAlbum bylo v roce 1989 nominováno na cenu Grammy za nejlepší Hard Rock/Metalové album, ale kontroverzně prohrálo s albem \"Crest of a Knave\" od Jethro Tull.\n\n\"One\" byl první hudební videoklip Metallicy a vyvolal kontroverzní reakce mezi fanoušky, kteří si vážili postoj kapely proti MTV a jiným formám komercializace metalu.\n\nKdyž bylo album znovu vydáno po Grammy fiasku, na obalu byla nálepka na které stálo \"Grammy Winners for Best HardRock/HeavyMetal of 1989\" (Vítězové Grammy za Hard Rock/Heavy Metal roku 1989) ale slovo vítězí bylo přeškrtnuto a nahrazené slovem \"LOSERS\" (Poražení).\n\nStruktury skladeb na \"…And Justice for All\" byly tak komplexní, že kapela samotná měla nějaké problémy odehrát přesně své skladby na koncertech během \"Damaged Justice Tour\". Kapela prohlásila, že právě tyto těžkosti byly hlavní důvod pro relativně lehčí strukturování skladeb na jejich dalším albu \"Metallica\". Kirk řekl: \"Jednoho dne, potom co jsme zahráli 'Justice' a odešli z pódia, někdo z nás řekl, 'už tu písničku nebudeme kurva nikdy hrát'\"\nNaproti tomu, se skladba \"One\" rychle stala permanentní součástí na koncertech, odkdy bylo album vydáno.\n\n\"The Frayed Ends of Sanity\" byla na dlouhou dobu poslední skladbou, která nebyla při koncertech odehrána. Kapela hrála jen určité části během sól a jamů. V květnu 2014 ji poprvé představili v celém svém rozsahu.\n\nBěhem turné 2003-2004 \"Madly in Anger with the World Tour\", se mnoho skladeb z alba začalo znovu objevovat na koncertech, dokonce byl i debut \"Dyers Eve\".\n\nNa koncertu pro fanoušky a přátele skupiny pořádaném v rámci oslav 30. výročí založení skupiny 7. prosince 2011 v San Franciscu si svoji koncertní premiéru odbyla po více než 20 letech od vydání alba i instrumentální skladba To Live is to Die. Na té se podílel Cliff Burton ještě za svého života.\n\nJaponská verze alba obsahuje coververzi skladby „The Prince“ od kapely Diamond Head, která se hudebně nehodila na album a později se objevila na albu \"Garage Inc.\"\n\nTexty napsal James Hetfield, pokun není uvedeno jinak.\n\n\n"}
{"id": "83833", "url": "https://cs.wikipedia.org/wiki?curid=83833", "title": "Jan Burian (písničkář)", "text": "Jan Burian (písničkář)\n\nJan Burian (* 26. března 1952 Praha) je český básník, písničkář a prozaik, syn českého avantgardního divadelníka E. F. Buriana, herečky a spisovatelky Zuzany Kočové, a vnuk operního pěvce Emila Buriana.\n\nV roce 1976 ukončil studium na fakultě žurnalistiky Univerzity Karlovy, Fakulta sociálních věd.\n\nV letech 1972–1985 tvořil autorskou dvojici s Jiřím Dědečkem, natáčeli spolu alba i televizní skeče. Poté (v letech 1986–1989) vystupoval s Danielem Fikejzem, dále i s Petrem Skoumalem, Vlastislavem Matouškem (skupina Zvláštní vydání) nebo v triu Jan Burian – Jan Jeřábek – František Janče. Od konce devadesátých let natáčí pravidelně desky ve spolupráci se svými syny Janem a Jiřím. S Jaroslavem Kořánem natočil roku 2017 desku \"Improvizace\" a spolupracuje se dvěma kapelami, Bizarre Bandem, se kterou v roce 2017 vydal dvojalbum Jihotaje, a vlastní rockovou skupinou Jan Burian Band. Napsal asi 400 písní, uskutečnil téměř 5000 vystoupení od r. 1970. V letech 1976–1977 byl redaktorem časopisu Melodie. V období let 1977–1978 uklízel domy a po roce 1978 zvolil tzv. svobodné povolání.\n\nOd roku 1992 spolupracuje s Českou televizí, kromě moderování vlastního pořadu \"Posezení s Janem Burianem\", které mělo nové díly do roku 2006, skládá hudbu či pracuje na dokumentárních filmech. Natočil dvě řady pořadu \"Burianův den žen\", který zahajoval výběrem květiny pro každou z pozvaných. Moderoval také vyhlašování ceny Magnesia Litera. V letech 1998–2015 spolupracoval také s Českým rozhlasem, např. na pořadu \"Přestávka\" (s Přemyslem Rutem) nebo \"Přesýpací hodina\" (s Janou Klusákovou a Přemyslem Rutem). V roce 2012 vysílala stanice Vltava pořad \"Na sever s Janem Burianem\", který byl zasvěcen severské kultuře. V následujících letech vytvořil pro rozhlas série pořadů \"Jména a místa\" (o portugalské kultuře), Moji hrdinové v písních aj. Píše pravidelně fejetony pro Týdeník Rozhlas, jejich počet se blíží pěti stům. Vystavuje fotografie. Je průvodcem turistů po Islandu, Portugalsku, Chile a baltských ostrovech. Od roku 2002 pořádá \"Festival osamělých písničkářů\", který v roce vykrystalizoval v založení volného sdružení \"Osamělí písničkáři\". Jan Burian je autorem několika cestopisů a cestopisných dokumentárních filmů, je také zakladatelem \"Klubu islandských fanatiků\". \n\nJeho syn Jiří Burian (1978) vystupoval dříve pod pseudonymem Gregory Finn ve skupině Southpaw, nyní Republic of Two, Ghostmother aj. Mezi jeho známé projekty patří parodie na rapera Kapitán Demo.\n\nJeho syn Jan Burian (1976) vystupuje se skupinou Kyklos Galaktikos, skládá divadelní a filmovou hudbu, experimentuje v oblasti elektronické vážné hudby apod. Spolupracuje s řadou zahraničních i tuzemských divadelních scén, například s Divadlem Archa. \n\nJeho dcera Zuzana Burianová (1989) je divadelní režisérka, spolupracovala s řadou tuzemských divadel (ND v Brně, Divadlo Na Vinohradech, plzeňské, hradecké aj. divadla, Venuše ve Švehlovce, ve Vile na Štvanici aj.).\n\nJeho dcera Anna Burianová (1997) studovala grafický design a pracuje jako kurátorka. \n\nCitace: Proč kopírování zachraňuje hudbu? \"Protože když něco rozmnožujete, tak toho přibývá. Je to reakce na to, že kopírování zabíjí hudbu. To si vymyslely velké průmyslové firmy, aby zachránily, místo aby řekly, že kopírování zabíjí naše peníze, což bychom všichni uznali, tak do toho tahají hudbu, o kterou jim vůbec nejde, protože jim jde jenom o peníze. Když někdo rozmnoží moji nahrávku, tak přeci víc žije.\"\n\nCitace: Akce \"Kopírování zabíjí hudbu\" byla vyhlášena vydavatelskými firmami... Já jsem naopak vyhlásil akci pod názvem \"Kopírování zachraňuje hudbu\". ... Věřím, že když budeme hudbu kopírovat, tak přestane být efektivním byznysem a nebude už tak výnosné ji produkovat. ... Opravdu si myslím, že je velice nutné se k těmto nehorázným taktikám komerčních vydavatelství vyjádřit, protože se chovají velmi sebevědomě a jejich představitele i umělečtí otroci si zřejmě myslí, že jsou posluchači a veřejnost vůbec ochotni jim skočit úplně na všechno. Chtějí na umění vydělávat jako na pracích prášcích či mobilních telefonech a chovají se k nám podle toho. \n\n\n\n\n"}
{"id": "83839", "url": "https://cs.wikipedia.org/wiki?curid=83839", "title": "IRQ", "text": "IRQ\n\nIRQ je zkratka z anglického \"Interrupt ReQuest\". Označuje signál, kterým požádá zařízení procesor o pozornost, tedy požádá o přerušení probíhajícího procesu za účelem provedení důležitější akce.\n\nIRQ se provádí následovně: Zařízení sdělí řadiči přerušení, že potřebuje provést přerušení. Řadič přerušení poté upozorní CPU, že jsou čekající přerušení. Když se CPU dostane do stavu kdy je ochotné přerušení přijmout, přeruší probíhající výpočet, zeptá se řadiče na nejdůležitější nezamaskované čekající přerušení a spustí jeho obsluhu. Ta typicky odloží právě probíhající proces, provede základní obsluhu zařízení, informuje řadič přerušení o dokončení obsluhy přerušení, obnoví stav procesu a pokračuje dále.\n\nPřerušení často bývají identifikovány indexem s formátu zkratky IRQ následované číslem přerušení. Například pro programovatelné řadiče z rodiny Intel 8259 existuje 8 přerušení, které bývají běžně označované jako IRQ0 až IRQ7. V počítačových systémech založených na x86 architektuře, které používají 2 z programovatelných řadičů jsou přerušení číslována od IRQ0 do IRQ15.\n\nNěkteré procesory mají řadič přerušení integrovaný, ale častější je uvedený stav, kdy je řadič logicky oddělen. Řadič obvykle vyhodnocuje priority přerušení, umožňuje některá přerušení ignorovat a pamatuje si, která přerušení čekají na vyřízení.\n\nPro seznam přerušení a diskuzi ohledně hardwarových IRQ pro systémy x86 se podívejte do článku Intel 8259.\n\nNa systémech, které využívají Intel 8259 je typicky využito 16 IRQ. IRQ 0 až 7 jsou spravovány jedním Intel 8259 programovatelným řadičem přerušení a IRQ 8 až 16 druhým Intel 8259 PIC. První PIC, primární, tzv. master, je jediný, který přímo komunikuje s procesorem, kdežto druhý, tzv. slave, namísto procesoru signalizuje prvnímu pomocí přerušení IRQ 2, a master předává tento signál přímo procesoru. Existuje tedy 15 IRQ dostupných pro hardware.\n\nNa novějších systémech s použitím tzv. Intel APIC Architecture je typicky k dispozici 24 IRQ a 8 dalších je využito pro předávání PCI přerušení tak, aby se vyhnulo konfliktu mezi dynamicky konfigurovanými PCI přerušeními a staticky konfigurovanými ISA přerušeními. Na dřívějších APIC systémech existovalo pouze 16 IRQ nebo pouze s Intel 8259 řadiči PCI přerušení byly předávány do 16 IRQ s použitím PIR obvodu integrovaného do southbridge.\n\nNejjednodušší způsob, jak zjistit tyto informace na Microsoft Windows, je použít Správce zařízení nebo Systémové informace Microsoft. Na systémech Linux, IRQ mapování může být zobrazeno použitím příkazu cat /proc/interrupts nebo procinfo programy.\n\n\n"}
{"id": "83840", "url": "https://cs.wikipedia.org/wiki?curid=83840", "title": "Mariánské Hory a Hulváky", "text": "Mariánské Hory a Hulváky\n\nMariánské Hory a Hulváky jsou od 24. listopadu 1990 městským obvodem statutárního města Ostravy. Městský obvod tvoří místní části Mariánské Hory a Hulváky. Obvod od 21. listopadu 2007 do poloviny května 2009 neměl právo nakládat se svým majetkem.\n\nModro-červeně polcený štít; vpravo vyniká půl zlato-červeně šachované moravské orlice, vlevo na zeleném návrší zlatý latinský kříž obtočený zleva vyrůstající stříbrnou lipovou ratolestí, podložený stříbrným břevnem a provázený vlevo nahoře zlatou pětihrotou hvězdou.\nModrý list s bílou lipovou ratolestí o třech listech směřující od žerďové k vlající části. Prapor byl udělen usnesením Rady města Ostravy číslo 1574/30 z 27.02.1996.\n\n\n"}
{"id": "83843", "url": "https://cs.wikipedia.org/wiki?curid=83843", "title": "Pražský výběr", "text": "Pražský výběr\n\nPražský výběr je česká rocková skupina založená v roce 1976 klávesistou a zpěvákem Michaelem Kocábem. Ve druhé polovině 70. let se orientovala na jazz rock, který byl v té době populární. Na začátku 80. let přistoupila k celkové změně stylu, tehdy působila jako jedna z nejvýznamnějších českých novovlných skupin. V letech 1983–1986 byl Pražský výběr režimem zakázán, ke koncertování a vydávání alb se mohl vrátit až ve druhé polovině 80. let. Po roce 1989 vystupovala skupina spíše sporadicky, větší množství koncertů znovu pořádala až po roce 2000. Kvůli neshodám mezi dvěma hlavními postavami, Michaelem Kocábem a kytaristou Michalem Pavlíčkem, se skupina v roce 2006 rozpadla. V říjnu 2006 založil Kocáb novou skupinu nazvanou Pražský výběr II, která koncertovala do roku 2009. V roce 2012 byl oznámen reunion Pražského výběru.\n\nPražský výběr se stal asi nejoblíbenějším, po stránce instrumentálních schopností jednoznačně nejvybavenějším a zároveň i nejdiskutovanějším souborem české nové vlny. Citujme knihu „Excentrici v přízemí“: „Odvaz, sranda, recese, crazy humor, ironie a nadsázka. To jsou patrony, jimiž začala česká nová vlna nabíjet svůj výrazový materiál jako mladá hudba pro toto desetiletí (míněna 80. léta - poz. aut.). To jsou také tvůrčí principy, s nimiž po roce 1980 vtrhl na scénu obnovený Pražský výběr, aby je vyhrotil do excentrické podoby, aby je vysvářel a ofrézoval do sevřených jednolitých písničkových tvarů. Pražský výběr přišel s původní rockovou písničkou, která nezapře českou hudebnost a mentalitu, schopnost reagovat na běh života smíchem a komentovat jej v tradici českého humoru a dryáčnického kramářského divadelnictví. Profesionální provedení bylo navíc předpokladem dokonalého a bezchybného výkonu, jenž dával návštěvníkům koncertu pocit, že něco takového se u nás na veřejných pódiích ještě neobjevilo.“\n\nPražský výběr (pod vedením M. Kocába) vznikl jako odnož Pražského Big Bandu v polovině 70. let a od svého začátku hrál čistý jazz rock, přičemž jeho snahy vyvrcholily v roce 1978, kdy vyšlo album „Žízeň“. Poté došlo k zmrazení aktivit a přerušení činnosti skupiny. Tehdy se na scéně objevil již proslulý kytarista Michal Pavlíček (ex-Bohemia). „V létě 1980 jsem se byl podívat v Anglii na festival v Readingu a tam mě ten rock svou přímočarostí a nasazením znova oslovil. Vrátil jsem se a sháněl někoho s kým bych si rock zase zahrál.“\n\nJistotu měl zatím jedinou – svého kamaráda a bubeníka z Expanze Jiřího „Chomáče“ Hrubeše. Na jedné akci v Redutě Pavlíček oslovil Michala Kocába, který si ovšem myslel, že chystaný projekt bude opět jazz rockový, nicméně kytarista, který si mezitím obstaral nahrávky nových mladých kapel z Anglie, navrhl, že se pustí do rockového stylu, jenž se na Západě nazývá „nová vlna“. A protože Pavlíčkova Expanze se rozpadla, zatímco Kocábův Pražský výběr, i když se nacházel ve stádiu zimního spánku, požíval statusu stále existující kapely, bylo o názvu souboru rozhodnuto. Dalšími členy se stali Kocábův dlouholetý spoluhráč, i vlastně ještě z první sestavy Pražského výběru (album \"Žízeň\") Ondřej Soukup (bg), a zpěvák a bongista Jiří Tomek.\n\nNastalo období kloubení dvou skladatelských rukopisů – Pavlíčkova rockového a Kocábova jazz-rockového – dohromady. Nicméně repertoár vznikl velmi rychle (Kocáb v rozhovoru pro seriál Bigbít přiznal, že si ani nepamatuje, jak a kdy písničky psali) a k dotvrzení toho, že se kapela přihlašuje k novému rockovému proudu, bylo třeba obohatit sound i těmi „novovlnnými“ prvky. Takže se hudebníci začali oblékat do bizarních ne-rockových šatů a oděvů, používali masky, paruky a další podivné serepetičky (neobvyklé tvary brýlí, netradiční úpravy vlasů atd.).\n\nM. Pavlíček: „Nikdy jsme si neříkali, že si vytvoříme záměrně nějakou vnější image. Bylo to naprosto přirozený, každej se prezentoval sám za sebe, nemělo to žádnou choreografii.“\n\nAd hudba: skupina přišla, jak se píše v Encyklopedii jazzu a moderní populární hudby (zkráceno) „s agresivním rockem, vypůjčila si některé vokální inspirace z příbuzného punk rocku (výraz, popření ´nezbytné´ melodiky zpěvu, recitace), ovšem oproti punkovému apriorně zdůrazňovanému primitivismu vytvořila složitou hudební strukturu, jež využívá široké palety stylů a univerzálních tvůrčích schopností hráčů. Jazzová minulost většiny z nich vylučovala příklon ke střednímu proudu pop music, ale zároveň též negovala komplikované formy rocku 70. let (např. art rock). Nepřeberné množství melodických, harmonických i aranžérských nápadů skupina rámovala nezbytným čtyřdobým taktem: neúprosně pulsující tvrdá rytmika s nevšedními nosnými basovými figurami žene před sebou Kocábovy kratičké syntezátorové motivy, které se objevují a vzápětí ztrácejí, a Pavlíčkovy znamenité kytarové riffy.“\n\nV roce 1981 odešel do doprovodného orchestru Karla Gotta baskytarista Ondřej Soukup. Skupina to komentovala ve skladbě „S.O.S.“ („…prachy, jenom prachy nečekají, jen po nich sáhneš a už tě mají…“) - v této písni se navíc objevuje samotný Soukup a sice fingovaným zvednutím telefonu (,Haló, Soukup... Haló..?). Více než zdařilou náhradou za Soukupa se však stal Vilém Čok, baskytarista a zpěvák Zikkuratu. Čok nejprve do Pražského výběru nechtěl („moc jsem je neznal, a když jsem je někde slyšel, moc se mi to nelíbilo“), ale nakonec na nabídku kývl, velký vliv na to měly neshody v Zikkuratu. A jelikož záhy odpadl „whisky man“ Jiří Tomek (na koncertech se objevoval jako host-tanečník v jedné skladbě) ustálila se sestava Pražského výběru v té nejslavnější podobě, tak jak byla vídána na českých pódiích v letech 1981-3: Michal Pavlíček (lg, voc), Michael Kocáb (voc, ks), Jiří Hrubeš (ds) a Vilém Čok (bg, voc).\n\nAd texty: Skupina se nechtěně proslavila tzv. „svahilštinou“, což bylo její vlastní pojmenování pro vcelku běžnou praxi – zvukomalebné texty, jejichž rádobyanglická slova nedávala žádný význam. V šedesátých letech se tomu v českých zemích říkalo „zpívat telefonní seznam“. Coby dobrá pomůcka se tato metoda objevila zřejmě v okamžiku, kdy beatový skladatel použil simulovanou angličtinu jako podklad a vodítko pro české otextování písničky. Pražský výběr to dotáhl ještě dál – prostě se svahilštinou obrážel všechny koncerty.\n\n„Nebylo to v tom, že jsme chtěli zpívat ´svahilštinou´“, říká Kocáb. „Prostě jsme nestačili udělat texty. Nestihli jsme to. Psát jsme je neuměli a dlouho jsme hledali někoho, kdo by nám ty písničky otextoval. Nakonec se trefil Fr. Ringo Čech. To byly dobrý texty, takový připitomělý, ale vždycky nesly nějaký poselství, těžko pochopitelný pro nás, ale hlavně pro komouše. Což se jim samozřejmě nelíbilo. „Zubatá“ – koho prej se to týká. Ta se týká všech.“\n\nV roce 1982 natočil režisér Juraj Herz ve spolupráci s kapelou Pražský výběr film „Straka v hrsti“, který okamžitě skončil v trezoru. M. Pavlíček: „Po tomhle filmu si nás začali fízlové všímat naplno. V komparsu se objevili lidi, který podepsali Chartu 77 a StB začala ten film mapovat. Kdo se na něm podílel a o co tu vlastně jde.“ Pražský výběr byl v té době nejpopulárnější českou rockovou kapelou. A když je něco nejpopulárnější, aniž by to bolševik posvětil, začne se ptát – není to populární tím, že to jde proti mně? A hned si odpověděl – ano.\n\nSkupina měla v roce 1982 natočené album „Straka v hrsti“, zdařilou kolekci vlastních písní, které si rockový lid zpíval už během neustále vyprodaných koncertů. Deska samozřejmě v onom roce nevyšla (vyšla až o šest let později), ale byla šířena nahráváním z pásku na pásek po celé republice rychleji než černý mor. Jenže to už se nad Pražským výběrem vznášel Damoklův meč zákazu, jen se čekalo na nějakou záminku. Tou se staly koncerty v Hradci Králové v lednu 1983, na kterých skupina „prodávala neoficiální plakáty, čímž se nezákonně finančně obohacovala“, „uvedla načerno jako předskokana kapelu Trifidi“ a „a hrála místo tří koncertů čtyři“, což „nebylo uvedeno ve smlouvě s PKS“. Tyto argumenty nejprve zazněly v krajském bolševickém plátku Pochodeň, o měsíc později se objevily i v článcích v Tribuně a Rudém Právu a zahájily tak brojení úřadů proti české nové vlně.\n\nRok 1983 byl závěrečným rokem skupiny Pražský výběr. O rok později o souboru natočil dokument „Nesmírná únava materiálu“ režisér Michal Herz a v roce 1985 emigroval bubeník Jiří Hrubeš.\n\n„České poměry jsou velice svérázné,“ píše se v knize Excentrici v přízemí. „V očích institucí, ovlivněných nepřiměřeným skandalizováním koncertu v Hradci Králové, byl Pražský výběr pakulturní soubor šířící brak, zatímco podle názorů některých zarytých novovlňáků šlo o podvodníky a státem placené rockery, kteří jenom využili módní vlny k vlastním egoistickým kalkulacím.“\n\nHudební publicista Ondřej Konrád dnes tvrdí: „Pražský výběr byl mimořádná záležitost, na kterou se lze dívat ze dvou pohledů: za prvé, že to byla trochu vypočítavost od lidí, kteří jsou muzikantsky hodně zdatní a protřelí a využili nějakého výbuchu té scény, zmocnili se mnoha jejích prostředků a svými znalostmi a schopnostmi to udělali mnohem dokonaleji. Ale nepovažoval bych Pražský výběr za podvodníky, to rozhodně ne. Mám spíš za to, že to u nich vzniklo spontánně. Nemyslím si, že by jim šlo o nějaký laciný úspěch, který ovšem měli. A obrovský.“\n\nSkupina Pražský výběr se po třech letech vynuceného zákazu dala dohromady až v roce 1986 pod názvem Výběr.\nČeští fanoušci je během roku (2004) mohli vidět na více než 32 převážně vyprodaných koncertech a 6 festivalech.\n\nV dubnu 2012 ohlásila skupina reunion a odehrála na podzim téhož roku pět koncertů. Na turné vyjela se dvěma bubeníky v sestavě Kocáb – Pavlíček – Čok – Hrubeš – Kryšpín. Koncertní turné zhlédlo v součtu 100 000 fanoušků. Z karlovarského koncertu v následujícím roce natočila Česká televize záznam. V roce 2016 byl Michal Pavlíček oceněn cenami Anděl do síně slávy. V prosinci téhož roku skupina odehrála podle svých slov největší koncert v její historii,vystoupili v pražské O2 aréně za doprovodu Českého národního symfonického orchestru, jako hosté přišli Ondřej Soukup,Iva Pazderková i Vojtěch Dyk. Tento koncert uváděla skupina jako poslední, i když poté ještě párkrát vystoupila.\n\n4. července 2018 skupina vystoupila jako předkapela skupiny The Rolling Stones, kteří vystoupili krátce před devátou hodinou večerní v Praze na letišti v Letňanech. Kocáb řekl: „Je to pro nás velká čest a také vyvrcholení naší dráhy“. „Kvůli Rolling Stones jsem začal hrát na kytaru“ dodal Pavlíček. Skupina rozehřála publikum skladbou Hrabě X a své vystoupení zakončila skladbou Snaživec, hostem skupiny byla Iva Pazderková.\n\n\n\n\n\n\n\n\n\n"}
{"id": "83848", "url": "https://cs.wikipedia.org/wiki?curid=83848", "title": "Jan Tuna", "text": "Jan Tuna\n\nJan Tuna (* 1. ledna 1973 Trutnov) je český novinář, nejznámější svými reportážemi pro televizi Nova, kde pracoval v letech 1997–2006. Od roku 2012 vytváří pro internetovou televizi Stream.cz, nyní TelevizeSeznam.cz investigativně-publicistický pořad \"A DOST!\" o podvodech na spotřebitele. Od roku 2017 pak zábavný cestovatelský pořad \"Honza na cestách\". Je majitelem a jednatelem mediální firmy \"Tuna Media\". Od září roku 2019 také stojí za novou televizní stanici Nalaďte se na DVB-T2.\n\nVystudoval pedagogickou fakultu, po sametové revoluci začal pracovat v médiích – nejprve v roce 1994 v rádiu Černá Hora, později přestoupil jako moderátor do Rádia Metuje v Náchodě. které spoluzakládal jako jeden ze čtyř kmenových moderátorů. V roce 1997 vyhrál konkurz na místo reportéra TV Nova z východních Čech. V regionálním studiu Novy v Hradci Králové natáčel reportáže především do hlavní zpravodajskou relaci Novy Televizní noviny a moderoval zpravodajský pořad Právě teď. Zároveň připravoval reportáže pro východočeskou televizi Galaxie a spolupracoval jako zpravodaj s Rádiem Alfa, posléze s Rádiem Impuls. Později přestoupil přímo do Novy, kde v letech 1999–2006 působil ve zpravodajské redakci nejprve jako reportér, následně jako šéfreportér. Připravoval reportáže především pro Televizní noviny a pořad aktuální publicistiky Střepiny. Zároveň moderoval zpravodajskou relaci Novy Právě dnes. \n\nPo volbách do Poslanecké sněmovny v roce 2006 ho Jiří Paroubek bez dalších důkazů obvinil, že „pracuje v žoldu ODS“. Tuna na Paroubkovo obvinění reagoval otevřeným dopisem, ve kterém Paroubka označil za lháře a vyzval ho k rezignaci. Nova kvůli tomuto dopisu Tunu nejprve stáhla z obrazovky, později mu nabídla nižší pozici a snížila plat, na což však Tuna nepřistoupil a z televize odešel.\n\nPoté působil jako moderátor a dramaturg diskuzního pořadu Pressklub rádia Frekvence 1 a od září 2007 jako zástupce šéfredaktora zpravodajství a publicistiky TV Prima, následně se stal mluvčím společnosti Bestsport, která vlastní a provozuje O2 Arénu v Praze, a později mluvčím společnosti Sazka, a.s. Z funkce mluvčího byl odvolán 1. 6. 2011. \n\nOd roku 2012 vytváří pro internetovou televizi Stream.cz (od jara 2019 TelevizeSeznam.cz) pořad \"A DOST!\" o podvodech na spotřebitele. Na základě jeho reportáží zrušila např. televize Óčko podvodnou telefonickou soutěž Sexy Game a okradeným lidem vracela peníze, potravinářské firmy ukončily výrobu některých potravin a nápojů se zdraví škodlivými barvivy, řetězec Billa stáhl z prodeje bio brambory obsahující DDT, hlavní čeští výrobci malinovek nahradili škodlivá azobarviva přírodními barvivy, řetězec Globus přestal prodávat špekáčky Krahulík z koncernu Agrofert premiéra Andreje Babiše, které obsahovaly nejnižší podíl masa a velké množství chemických náhražek, atd. Jeden z největších ohlasů měla série reportáží o \"tradičních\" piškotech Opavia, které zásadně změnily svou kvalitu. Jan Tuna odhalil, že nadnárodní společnost Mondelez, která značku Opavia vlastní, jejich výrobu tajně přesunula z Opavy do Polska. To vyvolalo sérii protestů spotřebitelů a bojkot výrobků této firmy. Stejně tak došlo k zásadním změnám a bojkotu výrobků ze strany spotřebitelů poté, co zveřejnil série reportáží o skutečném složení čajů bubble tea firmy Bubbleology, ve kterých prokázal dlouhodobé lži české pobočky této firmy, a čajů proti nachlazení Babička Růženka polské firmy Mokate. \n\nPublicisticko-investigativní pořad Jana Tuny A DOST! má na svém kontě přes 400 dílů a téměř 120 milionů zhlédnutí, skoro 90 tisíc odběratelů a 120 tisíc fanoušků na sociální síti Facebook. \n\nOd roku 2017 také spolu s Janem Mikulkou připravuje pro Stream.cz pořad Honza na cestách, který se orientuje na cestopisnou tvorbu. Prvním místem, které s tímto pořadem navštívil, byla Srí Lanka.\n\nVystupoval v pořadu Fast Foot - Škola běhu, ve kterém ho společně s Karolínou Vrbasovou a Liborem Kalousem trenér Jakub Bína a ultramaratonec René Kujan připravovali na jeho první půlmaraton. Jako režisér a dramaturg připravoval pořad Ďáblův advokát a první řady pořadu Zpátky na vrchol. Vše v produkci internetové televize Stream.cz, která se v roce 2019 změnila na TelevizeSeznam.cz \n\nNa podzim roku 2016 začal spolupracovat s Českým rozhlasem Dvojka a od jara 2019 s Českým rozhlasem Hradec Králové. \n\nV časopisu Náš region má svoji pravidelnou rubriku Pod dozorem Honzy Tuny. \n\nKromě novinářské a moderátorské činnosti působí Jan Tuna i jako lektor mediálních a moderátorských kurzů a tréninků a vlastní mediální firmu Tuna Media. \n\nS manželkou Ladou má tři děti (Tadeáše, Štěpánku a Johanku), z předchozího manželství má dceru Zuzanu.\n\n"}
{"id": "83849", "url": "https://cs.wikipedia.org/wiki?curid=83849", "title": "Faktorizace", "text": "Faktorizace\n\nJako faktorizace se v matematice a jejích aplikacích označuje problém rozložení čísla na součin menších čísel, v nejčastější podobě pak rozklad celého čísla na součin prvočísel. Například číslo 15 lze napsat jako součin 3 · 5. Obecněji lze rozkládat i jiné algebraické objekty, např. polynom druhého řádu \"x\"² − 4 lze vyjádřit jako součin dvou polynomů prvního řádu (\"x\" − 2)(\"x\" + 2).\n\nRozklad celého čísla na prvočinitele je považován za velmi těžkou úlohu a na její nezvládnutelnosti pro velká čísla jsou založeny některé kryptografické metody, např. algoritmus RSA pro šifrování s veřejným klíčem.\n\nPodle základní věty aritmetiky lze libovolné celé číslo jednoznačně rozložit na součin prvočísel. Pro takovou úlohu s velkými čísly však není znám žádný efektivní algoritmus a předpokládá se, že ani neexistuje. V současné době není známa přesná klasifikace této úlohy do tříd složitosti, je však známo, že (přesněji rozhodovací verze faktorizace – „má číslo \"N\" nějakého činitele menšího než \"M\"?“) patří do NP i co-NP (odpovědi ANO i NE lze ověřit v polynomiálním čase).\n\nPředpokládá se, že padá mimo třídy P, NP-complete a co-NP-complete.\n\nZajímavé je, že zdánlivě podobná úloha „je \"N\" číslo složené“ (či ekvivalentně: „je \"N\" prvočíslo“) je zřejmě mnohem jednodušší: bylo dokázáno, že ji lze vyřešit v polynomiálním čase.\n\n"}
{"id": "83851", "url": "https://cs.wikipedia.org/wiki?curid=83851", "title": "Cibetky", "text": "Cibetky\n\nCibetky (Viverrinae) jsou podčeledí malých šelem z čeledi cibetkovitých, charakteristické dlouhým štíhlým tělem s protáhlou hlavou, špičatou tlamou a dlouhým huňatým ocasem, některé druhy mají zatažitelné drápy. Podčeleď cibetky zahrnuje celkem sedm rodů cibetek a ženetek. Jedná se o starobylou formu šelem.\n\nCibetky jsou rozšířeny od Asie přes Afriku po jižní Evropu. Živí se hmyzem a tropickými plody, včetně plodů kávovníku. Sběrači v pralese pátrají po jejich trusu, z něhož zrna kávy vybírají. Díky vlastnostem jejich trávicího ústrojí jsou i po jeho průchodu neporušená. Z těchto zrn se potom vyrábí údajně nejlepší a také nejdražší káva na světě Kopi Luwak. Podle některých baristů jde spíše o marketingový tah.\n\nVětšina cibetkovitých má u pohlavního ústrojí pachové žlázy vylučující ostře páchnoucí látku – cibet, dříve používanou ve voňavkářském průmyslu.\n\nDo skupiny byly dříve řazeni také asijští linsangové, než se zjistilo, že jde o samostatnou skupinu příbuznou kočkovitým.\n\n\n\n"}
{"id": "83855", "url": "https://cs.wikipedia.org/wiki?curid=83855", "title": "Ferrari 156/85", "text": "Ferrari 156/85\n\nFerrari 156/85 byl vůz Formule 1 postavený stájí Scuderia Ferrari pro ročník 1985. Michele Alboreto s ním v tomto roce získal celkové druhé místo. Řídili jej i René Arnoux a Stefan Johansson.\n\nFerrari vstupuje do roku 1985 se zcela novým typem, jenž nahradil stárnoucí Ferrari 126C. Po rozporech uvnitř týmu odešel dlouholetý šéfkonstruktér Mauro Forghieri. Nový vůz byl novým dílem přeorganizovaného týmu pod vedením Piera Lardiho. Motor zůstal z typu 126 se dvěma turbodmychadly, které byly přemístěny na bok motoru. Převodovka je také z dílny Ferrari a rozvodovku ZF. Všechna kola jsou nezávisle zavěšena. Ferrari 156 v roce 1985 byl největším konkurentem a prakticky jediným soupeřem McLarenum. Michele Alboreto bojoval s Alainem Prostem o titul mistra světa.\n\n\n\n\n"}
{"id": "83862", "url": "https://cs.wikipedia.org/wiki?curid=83862", "title": "Sergej Bubka", "text": "Sergej Bubka\n\nSergej Nazarovyč Bubka ( Serhij Bubka, [s’jerg’jej nazaravič’ bubka]; * 4. prosince 1963, Luhansk), Ukrajinská SSR) je bývalý fenomenální sovětský a od roku 1991 ukrajinský atlet ve skoku o tyči, olympijský vítěz, šestinásobný mistr světa, mistr Evropy a nejlepší sportovec světa pro rok 1997.\n\nTéměř dvacet jedna let držel světový rekord výkonem 6,15 m z 21. února 1993 v Doněcku, než ho 15. února 2014 na ukrajinském halovém mítinku překonal Francouz Renaud Lavillenie pokořením výšky 6,16 m. Celkově vytvořil 35 nových světových rekordů (17 venkovních a 18 halových). Stal se prvním tyčkařem historie, který přeskočil laťku ve výšce 6,00 a 6,10 metru.\n\nStal se prvním tyčkařem, který překonal hranici 6 a 6,10 metrů. Je držitelem světového rekordu pod širým nebem, který má hodnotu 6,14 metru, a kterého dosáhl 31. července 1994 v Sestriere v Itálii. V hale byl rekord ještě o centimetr lepší a je někdy uváděn místo venkovního coby „absolutní“ rekord v této disciplíně. Tento rekord dne 16. února 2014 překonal o 1 cm (6,16 m) francouzský tyčkař Renaud Lavillenie na mítinku v Doněcku.\n\nO tyči začal skákat ve věku devíti let. V roce 1978 ve věku patnácti let se přestěhoval do Doněcku a začal se připravovat pod trenérem Vitalijem Petrovem.\n\nDo světového atletického povědomí vstoupil v roce 1983 výkonem 5,70 metru. V následujících čtyřech letech posunul hranici světového rekordu o 21 centimetrů. Byl vyhlášen nejlepším sportovcem Sovětského svazu v letech 1984, 1985 a 1986.\n\nVyhrál 6× mistrovství světa (prvních šest šampionátů). Světový rekord vylepšil 35× (17× venku, 18× v hale), což je také světový atletický rekord.\n\nMéně se mu dařilo na olympijských hrách. LOH 1984 se nezúčastnil kvůli bojkotu. Letní olympijské hry 1988 vyhrál výkonem 590 cm, Další dvě olympiády byly jen vyvrcholením jeho olympijské smůly. Do Barcelony 1992 přijel (nově pod hlavičkou Ukrajiny) jako světový rekordman výkonem 611 cm v roli jasného favorita. V závodě ale neměl žádný platný pokus. Na LOH 1996 v Atlantě se při tréninku na kvalifikaci zranil a do závodu tak již nezasáhl vůbec. Na LOH 2000 v Sydney už do hlavního závodu ani nepostoupil z kvalifikace.\n\nJeho bratr Vasilij Bubka je také bývalý atlet a skokan o tyči. Jeho synem je ukrajinský profesionální tenista, Sergej Bubka mladší.\n\n\n"}
{"id": "83863", "url": "https://cs.wikipedia.org/wiki?curid=83863", "title": "Pascalův trojúhelník", "text": "Pascalův trojúhelník\n\nPascalův trojúhelník je geometrické uspořádání binomických koeficientů do tvaru trojúhelníku. Je pojmenován po Blaise Pascalovi, přestože se touto problematikou zabývali jeho předchůdci stovky let před ním.\n\nPascalův trojúhelník může být zkonstruován následujícím způsobem: na první řádek napíšeme číslo 1. Prvky na dalších řádcích získáme tak, že vždy sečteme dva nejbližší prvky (pokud existují), které se nacházejí o řádek výše. Například sečtením čísel 1 a 3 ve čtvrtém řádku získáme číslo 4 v pátém řádku. Formálně tato konstrukce využívá Pascalova pravidla, které říká, že\n\nkde \"n\" a \"k\" jsou nezáporná celá čísla, \"n\" ≥ \"k\" a počáteční hodnota je\n\nPascalův trojúhelník lze snadno zobecnit pro vyšší dimenze. Trojrozměrná verze se nazývá Pascalova pyramida nebo také Pascalův čtyřstěn. Obdoby ve vyšších dimenzích se obecně nazývají Pascalův simplex.\n\nJedna ze zajímavostí Pascalova trojúhelníku je, že jednotlivé řádky zapsané v desítkové soustavě jsou mocniny čísla 11 vzorcem zapsáno formula_3 kde n je číslo řádku. První řádek je roven formula_4, druhý řádek je roven formula_5, třetí řádek je roven formula_6, atd. V řádcích, kde jsou čísla větší než devět se pak číslice na místě desítek přičítá k číslu o jedna vlevo. Obdobně i pro jiné základy než deset a mocniny čísla o jednu větší než základ.\n\n"}
{"id": "83865", "url": "https://cs.wikipedia.org/wiki?curid=83865", "title": "Slalom na divoké vodě", "text": "Slalom na divoké vodě\n\nSlalom na divoké vodě nebo také vodní slalom je vodní sport, který spadá pod kanoistiku. V tomto sportu se závodníci na kánoi či kajaku snaží co nejrychleji a bez chyb projet sérií branek. Na olympijských hrách se poprvé objevil v roce 1972 v Mnichově. Podruhé se pak znovuobjevil až po 20 letech na Letních olympijských hrách 1992 v Barceloně v roce 1992.\n\nJiž o prehistorických dob jsou řeka a loď důležitými prostředky dopravy. Lze proto předpokládat, že na našich řekách již v dávné době existoval čilý ruch. Plavidla v té době měla ryze utilitární určení – rybolov, převoznictví, a obchod. Avšak již od středověku máme doloženy zprávy o jednotlivcích, kteří se plavili po našich řekách i z jiných důvodů. Jedním z nich byl v 15. století český rytíř Zachař z Pašiněvsi. Používal k rybolovu a k turistickým účelům kajak který si přivezl ze svých cest po Skandinávii. Také známý velmož Petr Vok z Rožmberka měl, podle dochovaných zpráv, sjet na lehkém rybářském člunu Vltavu a většinu jihočeských rybníků.\n\nOd poloviny 19. století lze mluvit o určitých turistických nebo sportovních snahách na našich řekách. Pro další rozvoj vodní turistiky a pro vznik kanoistiky mělo význam založení Českého yacht klubu roku 1893 Josefem Rösslerem-Ořovským. ČYK se stal na dlouhou dobu hlavním představitelem rozvíjející se vodní turistiky a české kanoistiky. Josef Rössler-Ořovský dal také podnět ke stavbě kanoí, které byly využívány pro turistiku na našich řekách. Po vzniku řady kanoistických klubů došlo na podzim roku 1913 po vůbec prvních kanoistických závodech (ještě jen jako součást mezinárodních závodů motorových člunů) k založení Svazu kanoistů Království českého, předchůdce dnešního Českého svazu kanoistů.\n\nDne 20. ledna 1924 byla v Kodani založena Mezinárodní kanoistická federace (International Representantschaft fur Kanusport, zkráceně IRK) zástupci Švédska , Dánska , Německa a Rakouska. Český svaz přistoupil k IRK v roce 1925 jako pátý člen a je řazen mezi pět zakládajících zemí.\n\nPřibližně v dobách, kdy se závodní kanoistika ukazovala světu na prvním mistrovství Evropy v roce 1933 v Praze na Vltavě, se vodní slalom teprve rodil. Jako první závod ve slalomu je mezinárodní kanoistickou federací uznávám závod na Aaře ve Švýcarsku v říjnu roku 1933.\nPrvním československým průkopníkem vodního slalomu u nás byl František Smutný, který se svými spolupracovníky uspořádal 9. května 1937 první slalom na kajaku na českém území a to v Brně.\nPrvní mistrovství republiky se konalo v roce 1939 na peřeji u Radotína na řece Berounce. První MS ve vodním slalomu se konalo roku 1949 v Ženevě.\n\nVedle arch. Františka Smutného, který šel po 2. světové válce dobrovolně na odsun do Německa (otec Čech, matka Němka), kde žil a působil v Bad Reichenhallu až do své smrti, se o zrod vodního slalomu na Moravě silně také zasloužil jeho velmi blízký kamarád Jaroslav Dřevo z Brna. Byl vlastně vedle Františka Smutného u zrodu vodního slalomu v Čechách a na Moravě od samého začátku. Jaroslav Dřevo započal v roce 1938 s výrobou kajaků a plachetních lodí. V oblasti dnešní loděnice Káčata v Komíně plachtil ještě před stavbou Kníničské přehrady po hladině řeky Svratky nad Komínským jezem s plachetní lodí. Byl jeden z prvních, kdo začal před 2. světovou válkou s výrobou skládacích kajaků. V roce 1949 se zúčastnil 1. MS ve vodním slalomu v Ženevě, k dalšímu se již v rámci \"železné opony totalitního režimu\" nedostal. Stavbu skládacích kajaků ukončil nedobrovolně ale definitivně v roce 1956, kdy tehdejší komunistický systém jeho původní zestátněnou firmu definitivně zrušil. Jeho kvalitativně i profilově dokonalejší kajaky byly pražské výrobně Sportu s kajaky typu Modela trnem v oku (kajakáři s úsměvem říkávali na Modele do \"Prahy\"). Jeho poslední model slalomového kajaku z roku 1956 se nachází v muzeu sportovního nářadí v Basileji ve Švýcarsku. Plně funkční kajak, který se ve vlastnictví rodiny Dřevovy do dnešní doby zachoval, byl v rámci 60. výročí účasti Jaroslava Dřeva na 1. MS ve vodním slalomu v Ženevě odtransportován v roce 2008 do Basileje a věnován tamnímu sportovnímu muzeu, které o něj projevilo zájem.\n\nV době 2. světové války IRK zanikla a v roce 1946 vznikla na jejích základech Mezinárodní kanoistická federace – ICF, která pracuje dodnes a jejímž předsedou byl v letech 1954-1960 československý kanoistický funkcionář JUDr. Karel Popel, až do své smrti 1972 čestný předseda ICF. Ten se také zasloužil o uspořádání MS 1958 v rychlostní kanoistice v Praze.\n\nRoku 1967 se uskutečnilo první MS ve vodním slalomu v Československé republice, a to pod Lipenskou přehradou, na naší nejtěžší trati. Naši reprezentanti tu vyhráli kategorii C2 (Valenta-Stach), K1ž (Polesná), C2mix (Krčálová-Svoboda). V roce 1994 v Praze – Tróji proběhlo I. Akademické MS ve vodním slalomu. V roce 2006 se na Trojském kanále konalo mistrovství světa. Naši reprezentanti vybojovali celkem 5 medailí (zlato – C2 hlídka, C2 stříbro C1 hlídky, K1-ženy hlídka, bronz C1).\nV současnosti se mistrovství světa koná každoročně, s výjimkou roku konání olympijských her. Náročnou soutěží je Světový pohár, kde závodník musí prokázat vysokou výkonnost v dlouhém časovém rozpětí. Jeden ze série závodů Světového poháru se koná každoročně na slalomovém kanále v Praze Tróji (Závod o Trojského koně).\nPro první OH ve vodním slalomu pořádané v roce 1972 v Mnichově byla vybudována první umělá slalomová dráha na světě v Augsburgu. Další start musel být odložen o 20 let na OH v Barceloně1992 (C1 – Lukáš Pollert – zlato). Mistrovství světa dospělých je pořádáno v lichých letech, mistrovství světa juniorů v letech sudých (první mistrovství světa se konalo v roce 1986 v rakouském Spittalu, v roce 1996 byla pořadatelem mistrovství světa Česká republika. Poslední velkou soutěží je Světový pohár, který se pravidelně uskutečňuje od roku 1990.\n\nVe slalomu jsme řadu let světovou velmocí. Mnohonásobní mistři světa Lída Veberová-Polesná (šestkrát), Vladimír Jirásek (čtyřikrát), Petr Sodomka (osmkrát). Deblisté Valenta-Stach, bratři Pollertové, a řada dalších.\n\nV letech 1955-1971 byly do programu MS zařazeny smíšené dvojice, kde jsme také dosáhli mistrovských titulů (Martanová-Pecka, Novákovi, Sirotková-Janoušek, Krčálová-Svoboda, Svoboda-Traplová, Koudelovi).\n\nK současné světové špičce patří: kajakářka Štěpánka Hilgertová (zlato LOH 1996 a LOH 2000, zlato MS 1999 a 2003, stříbro MS 1997), kajakář Vavřinec Hradilek (stříbro LOH 2012, zlato MS 2013), kanoista Lukáš Pollert (zlato na LOH 1992, 2. LOH 1996, 2. MS 1997), deblisté Šimek-Rohan (stříbro na LOH 1992 a LOH 1996, čtyřnásobní mistři světa, vítězové šesti ročníků SP) deblíři Volf-Štěpánek (zlato ME 2005, stříbro MS 2003, zlato MS 2006, bronz LOH 2008) Ondřej Raab, Stanislav Ježek, Kateřina Hanušová, Irena Pavelková a další.\n\nK předním zemím světa patříme také ve vodní turistice. Naši vodáci od sedmdesátých let vyjížděli na expedice do Asie, na Sibiř a v dnešní době pořádají výpravy za vodními terény do všech koutů světa. V roce 2006 se podařilo českým kajakářům sjet jeden z pramenů řeky Gangy.\n\n\n\n"}
{"id": "83868", "url": "https://cs.wikipedia.org/wiki?curid=83868", "title": "Arne Jacobsen", "text": "Arne Jacobsen\n\nArne Jacobsen (11. února 1902, Kodaň – 24. března 1971, tamtéž) byl dánský architekt a designér. Patřil k architektům meziválečné moderny, ale nejvíce se proslavil návrhy jednoduchých, ale vysoce funkčních designů židlí.\n\nArne Jacobsen se narodil 11. února 1902 v Kodani. Jeho otec byl velkoobchodníkem se spínacími špendlíky a druky. Jeho matka Pouline pracovala v bance jako pokladnice a ve svém volném čase se zabývala malbou květinových motivů. Nejprve se chtěl stát malířem, otec ho však přesvědčil, aby si místo toho zvolil spolehlivější profesi architekta. Po krátkém období, kdy byl učedníkem kameníka, byl Jacobsen přijat na Dánskou královskou akademii výtvarných umění, kde studoval architekturu pod vedením Kaye Fiskera a Kaje Gottloba, kteří patřili mezi přední architekty a designéry.\n\nJeště jako student v roce 1925 se Jacobsen zúčastnil pařížské výstavy Art Deco, neboli Mezinárodní výstavy moderní uměleckoprůmyslové výroby, kde vyhrál stříbrnou medaili za design židle. Na stejném místě byl poprvé okouzlen průkopnickou estetikou Le Corbusiera v jeho pavilonu \"L'Esprit Nouveau\". Než akademii opustil, procestoval Jacobsen také Německo, kde se seznámil s racionální architekturou Miese van der Roheho a Waltera Gropia. Jejich práce ovlivnila Jacobsenovy rané návrhy včetně jeho diplomové práce, galerie umění, která mu vynesla zlatou medaili. Po dokončení školy pracoval na praxi u městského architekta Poula Holsøeho.\n\nV roce 1929 ve spolupráci s Flemmingem Lassenem vyhrál soutěž Dánské asociace architektů na téma \"Dům budoucnosti\" svým návrhem, který byl ve skutečné velikosti postaven na následující výstavě v Forum Kodaň. Jednalo se o zaoblený dům s rovnou střechou ze skla a betonu, ve kterém byla zabudována soukromá garáž, loděnice a heliport. Dalším nápadným detailem byla okna, která se dala stáhnout dolů stejně tak jako okýnka v autě, transportní trubice na poštu a kuchyň zásobovaná hotovými jídly. Automobil Dodge Cabriolet Coupé byl zaparkován v garáži, člun značky Chris Craft v loděnici a vírník na střeše. Jacobsen se ihned vryl do povědomí lidí jako ultra-moderní architekt.\n\nRok poté, co vyhrál soutěž \"Dům budoucnosti,\" si Arne Jacobsen založil vlastní kancelář. Navrhl funkcionalistický Rothenborgův dům, který rozplánoval do nejmenšího detailu, což bylo charakteristické i pro jeho mnohá pozdější díla.\n\nKrátce na to vyhrál soutěž obce Gentofte za design přímořského turistického komplexu v Klampenborgu na pobřeží Øresund, které leží na sever od Kodaně. Zajímavě komponovaný rezort se v Dánsku stal jeho velkým veřejným průlomem a dále ho upevnil v pozici předního národního zastánce mezinárodního moderního stylu. V roce 1932 byla dokončena první část rezortu - mořské lázně Bellevue. Jacobsen navrhl vše; od charakteristických modře pruhovaných věží pro plavčíky, přes kiosky a převlékárny až po vstupenky, sezonní karty a dokonce uniformy zaměstnanců. Ústřední bod této oblasti měla být rozhledna, vysoká přes sto metrů s otočnou restaurací na samém vrcholu, ale po velkých místních protestech bylo od stavby upuštěno. I přesto se to odráží na celkovém uspořádání budov v oblasti, které jakoby směřovaly k tomuto chybějícímu centru. V roce 1934 se pokračovalo se stavbou obytných prostor Bellavista z betonu, oceli a skla s hladkými povrchy a otevřeným prostorem bez zbytečných přežitků a ornamentů. V roce 1937 byla tato bílá trilogie dokončena budovou divadla Bellevue se zatahovací střechou, která umožňovala konat představení pod otevřenou oblohou. Tyto moderní práce jasně ukazují na vliv bílé kubistické architektury, se kterou se Jacobsen setkal v Německu, především na sídlišti Weissenhof ve Stuttgartu. Shluk bílých budov v Bellevue je doplněn i o funkcionalistickou čerpací stanici Skovshoved. V tehdejší době byly tyto projekty popisovány jako \"sen moderního životního stylu.\"\n\nI přes značný veřejný odpor k avantgardnímu stylu, Jacobsen postavil Stellingův dům na náměstí Gammeltorv, které patří v Kodani mezi ty nejstarší. Přestože byl modernistický styl spíše zdrženlivý, a později byl chápán jako příkladný pro budovy v historickém prostředí, způsobil ve své době zlostné protesty. Jedny noviny dokonce psaly, že Jacobsen by měl být \"z architektury nadobro vykázán.\"\n\nKdyž společně s Erikem Møllerem vyhrál soutěž pro design radnice Århus, bylo to opět díky dalšímu kontroverznímu návrhu. Byl považován za příliš moderní a příliš anti-monumentální. Jacobsen nakonec musel přidat do návrhu věž a mramorové obložení. I přesto je považována za jednu z nejdůležitějších Jacobsenových budov.\n\n\n"}
{"id": "83871", "url": "https://cs.wikipedia.org/wiki?curid=83871", "title": "Rottweil", "text": "Rottweil\n\nRottweil je velké okresní město, nejstarší město v jihozápadním Německu, ve spolkové zemi Bádensko-Württembersko. Žije zde okolo 25 000 obyvatel. Město bylo založeno Římany, stopy sahají až 2 000 let zpátky. Do roku 1803 to bylo svobodné císařské město. Z názvu města pochází jméno pro psí rasu – rottweiler.\n\n\n\n"}
{"id": "83873", "url": "https://cs.wikipedia.org/wiki?curid=83873", "title": "Praha 8", "text": "Praha 8\n\nPraha 8 označuje jednotku několika způsobů členění hlavního města Prahy, které mají pokaždé jiné územní vymezení.\n\nMěstská část Praha 8 je jednotka místní samosprávy územně členěného statutárního města Prahy, která je spravována voleným zastupitelstvem, radou a úřadem městské části. Prahu 8 v tomto rozsahu tvoří celá katastrální území Bohnice, Čimice, Karlín a Kobylisy a části katastrálních území Libeň, Troja, Střížkov, Nové Město a Žižkov.\n\nSprávní obvod Praha 8 je území, na kterém vykonává městská část Praha 8 (jednotka územní samosprávy) určitý rozsah státní správy v přenesené působnosti. Územně spadají do této kompetence úřadu městské části Praha 8 i městské části (a zároveň katastrální území) Praha-Březiněves, Praha-Dolní Chabry a Praha-Ďáblice.\n\nMěstský obvod Praha 8 je jednotka územního členění státu na podobné úrovni jako okres. Funguje na ní řada článků řízení z jiných než administrativně správních oblastí (např. Obvodní soud pro Prahu 8). Městský obvod Praha 8 tvoří městské části Praha 8, Praha-Březiněves, Praha-Dolní Chabry a Praha-Ďáblice. Obvod se spádovým centrem v Libni označený arabskou číslicí poprvé existoval v letech 1949–1960 jako jeden z 16 městských obvodů, podruhé byl v odlišném vymezení ustaven zákonem o územním členění státu s účinností od 1. července 1960 jako jeden z 10 městských obvodů. Od roku 1990 byl předefinován výčtem městských částí.\n\nPraha se člení na celkem 57 městských částí. Městské části poprvé stanovil s účinností od 24. listopadu 1990 dnes již zrušený zákon č. 418/1990 Sb., o hlavním městě Praze. Postavení a působnost městských částí v současné době upravuje zákon č. 131/2000 Sb., o hlavním městě Praze, zvláštní zákon a obecně závazná vyhláška č. 55/2000 Sb. hl. m. Prahy. Městská část je samostatný celek spravovaný voleným zastupitelstvem, radou a úřadem městské části. Stejně jako hlavní město Praha i každá městská část sama hospodaří s vlastním rozpočtem, který je sestavován individuálně dle potřeb dané městské části.\n\nÚzemí městské části Praha 8 zahrnuje celá katastrální území Bohnice, Kobylisy, Čimice a Karlín a části katastrálních území Libeň (hlavní část), Troja (horní část), Střížkov, Nové Město (malá část v oblasti ÚAN Florenc) a Žižkov (neobydlené území - část kolejiště Nového spojení nad Sluncovou).\n\nÚřad městské části má sídlo v Libeňském zámečku a v tzv. Bílém domě, kde zasedá i zastupitelstvo Prahy 8.\n\nPo obecních volbách konaných na podzim 2018 se 14. listopadu toho roku stal starostou městské části Ondřej Gros (ODS + Svobodní). Koalici tvoří ODS + Svobodní, TOP 09 + STAN a Patrioti pro Prahu 8. Ve funkci vystřídal Romana Petruse (ČSSD). \n\nMěstská část Praha 8 vykonává některé přenesené působnosti státní správy i pro městské části Praha-Březiněves, Praha-Dolní Chabry a Praha-Ďáblice, tj. pro celé území obvodu Praha 8. Území Prahy 8 jako jednoho z 22 pražských správních obvodů podle systému zavedeného 1. ledna 2002 je tak totožné s územím Prahy 8 jako jednoho z 10 obvodů členění Prahy v rámci územního členění státu.\n\nPoprvé existoval obvod Praha 8 označený arabskou číslicí v rámci šestnáctiobvodového uspořádání Prahy v období 1. dubna 1949 – 30. června 1960 na základě vládního nařízení č. 79/1949 Sb. Tvořily jej větší část Libně, malá část Karlína (Rustonka), část Troji, Kobylisy, Střížkov a Bohnice.\n\nŘímské číslo VIII. označoval Libeň jako osmou část Královského hlavního města Prahy už po jejím připojení 12. září 1901. Poté, co k 1. lednu 1922 byla vytvořena Velká Praha, zavedlo k 17. lednu 1923 vládní nařízení č. 7/1923 Sb. její členění do 19 číslovaných obvodů (fakticky 13 volebních, od roku 1947 i státosprávních obvodů), přičemž do VIII. obvodu byly k Libni z nových částí připojeny ještě Střížkov, Kobylisy, Troja a Bohnice. V rámci správní reformy v roce 1949 byla dolní část Troji přeřazena do obvodu Praha 7, části Libně do obvodu Praha 7 a Praha 9, naopak z dosavadního obvodu Praha X - Karlín přeměňovaného na obvod Praha 3 byla do Prahy 8 přeřazena část Karlína (okolí Rustonky).\n\nOd 11. dubna 1960 zákon č. 36/1960 Sb. vymezil v Praze 10 obvodů. Jedním z nich je i obvod Praha 8. Ten vznikl v podstatě sloučením dosavadních obvodů Praha 8 (viz výše) a Praha 3 (Karlín a malá část Nového Města, pozůstatek někdejšího obvodu X.). Zahrnul tak Bohnice, Čimice, Karlín, Kobylisy, Nové Město (malou část mezi Karlínem a Žižkovem), Střížkov, většinu Libně a horní část Troji.\n\n11. července 1960 přibyla do obvodu nově připojená osada Čimice, současně došlo i k úpravě hranic s některými sousedícími mimopražskými obcemi (Dolní Chabry, Ďáblice). K 1. lednu 1968 se obvod rozšířil o nově připojené obce Ďáblice a Dolní Chabry. V rámci rozšiřování Prahy zákonem ČNR č. 31/1974 Sb. od 1. července 1974 přibyla do Prahy 8 Březiněves. Části připojené od roku 1968 si zachovaly vlastní úřady a samosprávu. Obvod tak od roku 1990 zahrnuje 4 městské části: Praha 8, Praha-Ďáblice, Praha-Dolní Chabry a Praha-Březiněves.\n\n\nNa území Prahy 8 se nachází 10 chráněných území na celkem 35 hektarech.\n\n\nNěkteré tyto cenné přírodní lokality jsou ohrožené plánovanou výstavbou severozápadní části silničního okruhu okolo Prahy (varianta J). Alternativní trasa \"Ss\" se Praze 8 zdaleka vyhýbá.\n\n\nNa území Prahy 8 se momentálně nachází obchodní centrum Krakov v Bohnicích, a řada menších obchodních domů (Ládví, Odra), atp.\n\nNa území Prahy 8 se nachází více než 10 zahrádkářských kolonií: Koráb, Pod Plynojemem, Libeňský ostrov, Kotlaska, Kuchyňka, Labuťka, Košinka (u Thomayerových sadů), Troja (podél ulice Nad Trojou), Okrouhlík (podél ulice Na Okrouhlíku), Drahaňské údolí, U Drahaně (Bohnice), nebo Střížkov (podél ulice Střížkovská).\n\n\n"}
{"id": "83874", "url": "https://cs.wikipedia.org/wiki?curid=83874", "title": "Valentinianus I.", "text": "Valentinianus I.\n\nFlavius Valentinianus známý jako Valentinianus I. (321 Cibalae – 17. listopadu 375 Brigetio) byl římský císař vládnoucí od roku 364 až do své smrti a zakladatel valentiniánské dynastie. Krátce po získání trůnu učinil svým spolucísařem vlastního bratra Valenta, jemuž svěřil do správy východní provincie, zatímco sám si podržel kontrolu nad západní polovinou římské říše.\n\nVětší část panování se se značným nasazením věnoval obraně impéria, vystavenému vnějším útokům. Vedl četná tažení proti Alamanům, napadající Galii, a později proti Kvádům a Sarmatům, kteří na římskou říši utočili z území severně od Dunaje. Byl jedním z posledních císařů, kteří pronikali na území barbarů za Rýnem a Dunajem. Podnikl také rozsáhlé stavební práce k zesílení a zdokonalení systému opevnění podél hranic říše, když neváhal vybudovat pevnosti i na nepřátelském území. Jeho vojevůdce Theodosius starší odvrátil nebezpečí hrozící Británii napadené Sasy, Pikty a Skoty a potlačil Firmovo povstání v severní Africe.\n\nValentinianus vyznával křesťanství v jeho nicejské podobě a v náboženských záležitostech zaujímal oproti svým předchůdcům velice tolerantní postoj. Ve vnitřní politice se ukázal být příliš závislý na okruhu svých stoupenců, které pozvedl do vysokých státních funkcí a o jejichž loajalitu se opíral jeho režim. Po jeho smrti v roce 375 připadla vláda nad západem jeho synům Gratianovi a Valentinianovi II.\n\nValentinianus se narodil v roce 321 v panonském městě Cibalae (dnešní Vinkovci). Jeho otec Gratianus sloužil v armádě, v níž se vypracoval až k nejvyšším hodnostem. Valentinianus vyrůstal společně s mladším bratrem Valentem na rodinném statku, kde se mu dostalo jistého vzdělání, ačkoli disponoval jen omezenými znalostmi řečtiny. Později následoval svého otce, jmenovaného do funkce \"comes Africae\", a pod jeho dohledem získal patřičnou průpravu k vojenskému povolání. Gratianus starší odešel dočasně z armády poté, co upadl v podezření ze zpronevěry. Posléze působil ještě jako \"comes Britanniarum\". Po definitivním propuštění z vojska Constantius II. zkonfiskoval jeho majetek, neboť mu vytýkal, že stranil jeho protivníkovi, uzurpátorovi Magnentiovi.\n\nTřebaže jeho otec upadl v nemilost, Valentinianovu počínající vojenskou kariéru tato skutečnost nijak nepoznamenala a ve druhé polovině padesátých let sloužil v Galii jako tribun jezdectva. Intriky nadřízených ho však připravily o velitelskou hodnost a proto se odebral zpět do rodné Panonie. Jeho první manželka Marina Severa mu zde v roce 359 porodila prvorozeného syna Gratiana. Constantiův nástupce Julianus, prosazující návrat k pohanství, svěřil Valentinianovi kvůli jeho křesťanské víře pouze bezvýznamný post v egyptských Thébách. V roce 363 ho Julianus povolal k připravovanému tažení proti perské říši. Výprava do Persie, jež skončila pro Římany pohromou, přivodila ve Valentinianově životě zásadní zvrat. Julianus v průběhu kampaně padl, načež se novým císařem stal Jovianus. Ten vyslal na západ říše svého tchána Lucilliana, aby mu zajistil věrnost tamějšího vojska. Nicméně Lucillianus přišel při nepokojích v Galii o život a Valentinianus, jenž ho doprovázel, jen stěží unikl smrti. Po Valentinianově návratu ho císař povýšil na tribuna oddílu tělesné stráže. Nedlouho nato Jovianus během cesty do Konstantinopole v maloasijském městě Dadastana 17. února 364 náhle zemřel.\n\nJen pár měsíců po Julianově smrti se Římané ocitli znovu bez císaře. Nejvyšší civilní a vojenští představitelé říše se tudíž sešli v Nikaji, aby rozhodli o Jovianově nástupci. Pohanští přívrženci Juliana a jeho rodiny se při tom stavěli proti křesťanství nakloněným stoupencům Constantia II. Shromáždění hodnostáři zvažovali jako možné uchazeče trůnu Equitia, jehož odmítli pro jeho neotesanost, a jednoho Jovianova příbuzného, ale jejich volba nakonec padla na Valentiniana jako kompromisního kandidáta. Přestože nepatřil k nejvyšším velitelům armády, hovořila pro něho mimo jiné znamenitá pověst, jíž se těšil jeho otec Gratianus starší. Valentinianus se tehdy zdržoval se svými muži v Ankyře (Ankara), odkud ho povolali do Nikaje. Tam vyčkal, než skončí přestupný den, a 26. února 364 ho legie provolaly za augusta. Pečlivě zaranžovanou ceremonii narušil hluk mezi vojáky, dožadujícími se okamžitého ustavení druhého císaře, avšak Valentinianus zvládl kritickou situaci a svojí rázností a příslibem jmenování kolegy uklidnil vojsko.\n\nJakmile ho potvrdili v císařské hodnosti, Valentinianus se s důstojníky radil o vhodném spolucísaři. Pokrevní příbuzenství, zaručující svornost mezi panovníky, doporučovalo jeho bratra Valenta. Mezi veliteli vyvstávaly jisté pochybnosti, jež směle vyjádřil generál jezdectva (\"magister equitum\") Dagalaifus, vybízející císaře, aby zvolil někoho mimo svoji rodinu. Valentinianus nedbal jeho názoru a povýšil Valenta na představeného císařských stájí. Vojsko zanedlouho dorazilo do Konstantinopole a nedaleko odtud 28. března 364 Valentinianus formálně prohlásil Valenta císařem. Ammianus Marcellinus se v souvislosti s tím zminil o Valentově zjevné podřízenosti. Bratři se pak vydali na západ a v červnu se zastavili ve městě Naissus (Niš), kde si rozdělili říši a vojenské sbory. Valentinianovi připadly prefektury Galie a Itálie s Afrikou a Illyrikem, ohrožované útoky barbarů, zatímco Valentovi prefektura Orient. V červenci se císařové rozešli v Sirmiu a zamířili do svých rezidencí: Valentinianus do Mediolana (Milán), Valens do Konstantinopole. Podobně jako při předchozích děleních říše ani v tomto případě nešlo o rozdělení státu, nýbrž o vymezení správy jeho jednotlivých částí. Veškerá oficiální akta nadále nesla jména obou císařů a rovněž zákonodárství, měna, počítání let podle konzulů či latina jako úřední jazyk zůstaly pro celé impérium shodné.\n\nNa počátku roku 365 se císařové společně ujali konzulátu. Valentinianus se až do léta zdržoval v Mediolanu, odkud se vypravil do Galie. Tamější provincie ohrožovali germánští Alamani, jejichž bojovnost pozvedla zpráva o Julianově smrti v Persii. Agresivita těchto barbarů ještě vzrostla poté, co se jejich vyslancům nedostalo u císařského dvora takových darů, jakých se dožadovali. Za pobytu v Parisiích (Paříž) se Valentinianus na podzim 365 dozvěděl o útoku Alamanů a o povstání Procopia, posledního mužského příslušníka konstantinovské dynastie, proti Valentovi. Císař se chystal pomoci bratrovi a podniknout tažení na východ proti uzurpátorovi. Od tohoto záměru ho odrazovali jeho důvěrníci, naléhající na něho, aby chránil Galii před Alamany. Valentinianus tedy ponechal potlačení Procopiovy uzurpace plně na Valentových bedrech. Římský senátor Quintus Aurelius Symmachus Eusebius po zdolání Procopiovy vzpoury vyzdvihl jeho rozhodnutí setrvat v Galii, když označil Alamany za nepřátele celé říše, kdežto Procopia pouze za soukromého nepřítele.\n\nProti Alamanům vyslal nejprve dva pohraniční velitele, kteří barbarům podlehli a přišli ve střetu s nimi o život. O nic lépe se s nimi nevypořádal ani Dagalaifus. V roce 366 ho nahradil \"magister equitum\" Jovinus, jemuž se podařilo uštědřit Alamanům dvě citelné porážky, třebaže i jeho muži utrpěli nemalé ztráty. Díky těmto vítězstvím mohli Římané osvobodit tisíce provinciálů, zajatých a zotročených barbary. Valentinianus pokračoval v odrážení útočníků až do léta 367, kdy ho schvátilo těžké onemocnění. Jeho zdravotní stav se ukázal natolik vážný, že velitelé galského vojska začali uvažovat o určení jeho nástupce. Veškeré spekulace ukončilo teprve císařovo zdárné uzdravení. Aby předešel možným budoucím komplikacím v otázce následnictví, 24. srpna 367 ustavil v Ambianu (Amiens) svého nedospělého syna Gratiana augustem.\n\nAlamanský náčelník Rando mezitím využil probíhajícího křesťanského svátku k přepadení Mogontiaka (Mohuč), hlavního města provincie Germania Prima, a odvlekl odtud velký počet obyvatel. Valentinianus pak zosnoval vraždu jiného z alamanských náčelníků jménem Vithicabius, zatvrzelého protivníka Římanů. Celou následující zimu Římané shromažďovali vojenské sbory k připravovanému vpádu na alamanské území, přičemž povolali i italské a ilyrské legie. Na jaře 368 Valentinianus společně s Gratianem překročil v čele vojska Rýn a pustošil nepřátelskou krajinu. Při jednom barbarském přepadu bezmála přišel o život, avšak v nastalé bitvě u Solicinia se mu podařilo nad Alamany zvítězit. Po tomto úspěchu Římané odtáhli zpět za řeku, načež se císař odebral do Trever (Trevír), v nichž strávil převážnou část svého pobytu v Galii.\n\nVedle válečných tažení se s neztenčenou energií věnoval i posílení fortifikací chránících rýnskou hranici impéria od Raetií až k Severnímu moři. Obranný systém Galie zdokonaloval renovací a zvětšováním stávajících kastelů, strážních postů, valů a věží a budováním nových. Zároveň zřizoval i opevněná předmostí na barbarském teritoriu jako třeba u řeky Neckar, ovšem tím popouzel blízké Alamany. Při jedné příležitosti barbaři dokonce vyslali delegaci protestující proti římským stavebním aktivitám. Když byly jejich výtky odmítnuty, Alamani překvapivým úderem zničili jednu dosud nehotovou pevnost a pobili tamější posádku.\n\nV roce 370 napadli Toxandrii na severu Galie Sasové, jejichž náporu Římané nebyli schopni zpočátku odolat. Později proti nim zakročil generál pěchoty (\"magister peditum\") Severus, jenž zastrašil barbary a pod příslibem volného návratu je přiměl k uzavření příměří a odevzdání rekrutů. Římané ale nedodrželi dohodu a stahující se Sasy zrádně přepadli a zmasakrovali. Zhruba v téže době se Valentinianus chystal k výpravě proti mocnému alamanskému náčelníkovi Macrianovi. Za tímto účelem podněcoval k válce s Alamany jejich germánské nepřátele Burgundy, s jejichž přispěním hodlal Alamany sevřít ze dvou stran. Spojenectví s Burgundy se rozpadlo z důvodu císařova odmítnutí připojit se k plánovanému společnému tažení. Blízkost burgundských válečníků přesto poutala pozornost Alamanů, čehož magister equitum Flavius Theodosius využil k tomu, aby jim přes Raetii vpadl do zad. Přitom usmrtil mnoho barbarů a získal četné zajatce, kteří byli usazeni jako \"laeti\" v okolí řeky Pád.\n\nValentinianus usiloval několik dalších let o zdolání Macriana. V roce 372 se ho rozhodl zajmout a provedením tohoto záměru pověřil Theodosia. Macrianus jen stěží unikl římským pronásledovatelům, kteří vydrancovali široký pás alamanského území. Snaha nahradit Macriana jedním z alamanských šlechticů nakloněným Římu se rovněž nesetkala s úspěchem. Císař pokračoval v pustošení barbarské země ještě dva roky, než ho zhoršující se poměry na Dunaji donutily sjednat s Macrianem roku 374 mír.\n\nPodobně jako Galie trpěla nájezdy a loupežením barbarů také Británie. Tu ničily svými pravidelnými vpády kmeny Piktů, Skotů a Attakotů z dnešního Skotska a Irska. Současně Sasové a Frankové podnikali námořní útoky, při nichž plenili západní a jižní pobřeží ostrova. Zvláště aktivity Sasů byly tíživě pociťovány, neboť narušovali dovoz obilí z Británie do oblastí na dolním Rýně. Povážlivá situace v Británii se notně zhoršila v létě 367, kdy Sasům padli za oběť dva z nejvyšších římských velitelů, \"comes litoris Saxonici\" Nectaridus a \"dux Britanniarum\" Fullofaudes. Jakmile se Valentinianus dozvěděl o těchto neblahých událostech, vyslal na ostrov Severa, jehož ale brzy odvolal. Lépe se nedařilo ani Jovinovi, jenž se vzápětí vrátil do Galie, aby požádal o nezbytné posily.\n\nV roce 368 se z císařova pověření vylodil v Británii Flavius Theodosius. Po přistání v Rutupiích (Richborough) se s vybranými legiemi vydal do Londinia (Londýn). V krátké době zbavil jižní Británii nájezdníků, shromáždil rozptýlené místní vojáky a obnovil lokální správu. Se sebraným vojskem vytáhl v následujícím roce na sever od Londinia a vyčistil tamější kraje od barbarů. Při tom napravoval napáchané škody a obnovoval města a pevnosti. Někdy v témže čase Theodosius zabránil hrozícímu povstání panonského vyhnance jménem Valentinus, zneužívajícího dosud trvající nestability. Poté pokračoval v rekonstrukci poničených opevnění, do nichž vložil posádky, a dokonce získal zpět provincii, již na počest císaře přejmenoval na Valentia. Vděčný císař povýšil Theodosia po jeho příchodu do Galie na velitele jezdectva na místo Jovina.\n\nV severní Africe se už za Jovianova panování dal do pohybu pouštní kmen kočovných Austorianů, plenících úrodnou provincii Tripolitanii a okolí města Leptis Magna. Tamější občané se obrátili se žádostí o pomoc na nejvyššího římského velitele v oblasti, jímž byl \"comes Africae\" Romanus. Ten však jakoukoli akci proti útočníkům podmínil opatřením značného množství potravin a tisíců velbloudů, což obyvatelé Lepty nedokázali zajistit. Poslali tudíž delegaci k Valentinianovi, aby ho informovali o Romanově netečnosti. Romanus měl na císařském dvoře vlivného přímluvce v osobě představeného císařských kanceláří (\"magister officiorum\") Remigia, jehož prostřednictvím znemožnil vyslancům přednést jejich sdělení. Jelikož útoky Austorianů neustávaly, císař přikázal svému hodnostáři Palladiovi, aby vyšetřil věc na místě. Austoriani mezitím Leptu několik dní obléhali, načež zoufalí měšťané vyslali k císaři další poselstvo. Když Palladius, uplacený Romanem, ujistil Valentiniana, že se jejich stížnosti nezakládají na pravdě, císař nechal některé z předních občanů Lepty a správce provincie popravit.\n\nRomanus si vysloužil nelibost pronásledováním schizmatických donatistů, majících v severní Africe četné stoupence. Počátkem sedmdesátých let vypukly dynastické spory uvnitř romanizovaných kmenů v Mauretánii, během nichž se nejmocnějším z maurských náčelníků stal Romanův osobní nepřítel Firmus. Romanus proti němu vznesl u císařského dvora řadu obvinění, jimiž podnítil Firma, obávajícího se o svůj život, k odpadnutí od Říma a k přijetí císařského titulu. Proti odbojníkovi byl v roce 373 vyslán Theodosius s nevelkým počtem zkušených galských vojáků. Vojevůdce uvrhl nedlouho po svém příchodu Romana do vězení a pokusil se konflikt s Firmem vyřešit mírovou cestou. Vzbouřený Maur nejprve jevil ochotu podrobit se, posléze ovšem obnovil boj, nabývající podoby gerilové války. V té ho podporovali i místní donatisté, zakoušející dříve útrapy perzekucí ze strany Romana. Ačkoli Firmus měl nad Theodosiem výraznou převahu, jeho barbarské zástupy nepředstavovaly pro římské vojáky rovnocenného soupeře. Po dvou letech obtížného válčení ve vyprahlé zemi Theodosius nahlodal soudržnost maurských kmenů, v důsledku čehož Firmus upadl zrádně do zajetí. Nicméně dříve, než mohl být vydán Theodosiovi, spáchal sebevraždu.\n\nValentinianus se na rozdíl od svého bratra nezapletl do náboženských kontroverzí a po celé své panování zastával v otázce víry na dobu pozdní antiky pozoruhodně tolerantní postoj, čímž se výrazně odklonil od vyhraněné politiky Constantia II. a Juliana. Již krátce po získání vlády vydal edikt, jímž všem svým poddaným zaručil náboženskou svobodu, protože každému dovolil mít vyznání dle své volby. Jeho nestrannost vyzdvihuje i Ammianus Marcellinus, jenž se o něm jinak vyslovuje poměrně kriticky. Valentinianus nijak nezakročil proti vzrůstajícímu vlivu ariánství na východě a propustil delegaci nicejských biskupů vyzývajících ho, aby v této věci intervenoval u Valenta, podporujícího ariány. Zasáhl pouze proti manichejcům zákonem z roku 372, jímž nařídil přísně trestat účastníky jejich shromáždění. Valentinianově umírněnosti nahrávala i skutečnost, že konfesijní spory na západě říše nedosahovaly takové intenzity jako ve východních provinciích. Jediný vážnější incident nastal v roce 366 v Římě, kde se strhly pouliční násilnosti mezi stoupenci dvou uchazečů o uprázdněný biskupský stolec. Městský prefekt (\"praefectus urbi\") Viventius se zdržel jakýchkoli akcí, dokud rozbroje neutichly. Poté se postavil celou vahou své autority za vítězného kandidáta, jímž byl Damasus. V jedné z římských bazilik bylo nalezeno více než sto obětí těchto nepokojů.\n\nValentinianus nastoupil na trůn, aniž by disponoval okruhem lidí, na něž by se mohl plně spolehnout při řízení státu. Záhy proto pozvedl do vysokých vojenských a civilních hodností ty jedince, jejichž přispěním se domohl vlády, a z těchto mužů, pocházejících převážně z Panonie a Galie, chtěl vytvořit oporu svého rodícího se režimu. Jelikož leckteří z nich vykonávali své funkce řadu let, vznikla poměrně neměnná a nepříliš početná skupina hodnostářů, jimž náležely klíčové pozice na císařském dvoře, v provinciích a v armádě. Poctěni císařovou důvěrou dosáhli moci, již leckdy zneužívali k osobnímu prospěchu. Valentinianus vystupoval proti korupci a přehmatům ve správě, nebyl ale schopen prohlédnout či potrestat chyby těch, jež sám povýšil. Současně narážel na neproniknutelnou bariéru byrokratických struktur, následkem čehož se ocitl v naprosté závislosti na úřednících a dvořanech, určujících komu se u císaře dostane slyšení.\n\nCísař usiloval o posílení prestiže a významu armády, přičemž zvýšil sociální status velitelů vojska (\"magistri militum\"), a co do vážnosti je postavil na roveň pretoriánským prefektům. Sedm generálů, včetně čtyř barbarů, navíc obdařil konzulátem. Naproti tomu ze zástupců tradiční aristokracie pověřil výkonem tohoto úřadu pouze dva senátory. Valentinianus sice prokazoval římskému senátu formální respekt, ovšem jeho vztahy s ním se vyznačovaly zjevným napětím. Do úřadu městského prefekta, vyhrazeného v minulosti členům staré italské nobility, neváhal jmenovat provinciály, jejichž prostřednictvím řídil ze vzdálené Galie záležitosti ve městě. Osobně Řím za dobu své vlády ani jednou nenavštívil a se senátem udržoval jen písemný styk. V roce 369 vypukl vážný skandál, když byli při vyšetřování jistého případu travičství obviněni četní římští aristokraté z užívání magie, cizoložství a korupce. Císař dokonce nařídil, aby podezřelí z těchto zločinů byli podrobeni mučení, ačkoli senátoři nesměli být vystavováni této formě vyšetřování. Během soudních procesů padlo mnoho rozsudků smrti, vyhnanství nebo konfiskace majetku nad příslušníky senátorského stavu.\n\nVětším sympatiím se císař těšil mezi širšími vrstvami provinciálního obyvatelstva, přestože ve druhé polovině svého panování provedl výrazné navýšení daňových odvodů, které ospravedlňoval nezbytností financování rostoucích vojenských výdajů. Snažil se rovněž zajistit spravedlivější rozvržení daňové zátěže, takže rušil výjimky zvýhodňující bohatší osoby na úkor prostých lidí.\n\nValentinianus neposiloval hranice říše jenom na Rýně, nýbrž dal stavět pevnosti také na území barbarů nalézajícím se za Dunajem. Toto počínání Římanů notně pobouřilo zvláště germánské Kvády, kteří se po d vedením Gabinia dožadovali vyjednávání a zrušení výstavby pevnosti na jejich území. V roce 374 jim bylo přislíbeno vyjednávání a tak se dostavili k pohraničnímu veliteli v panonském Bregetiu. Po skončení hostiny byl kvádský náčelník Gabinius na příkaz Ammiana Marceellina úkladně zavražděn, což jeho soukmenovce a jejich sarmatské spojence podnítilo k překročení Dunaje a ke zpustošení Panonie a Moesie. Barbaři sice nedokázali ztéci hradby opevněných sídel, nicméně svými nájezdy zdevastovali špatně chráněnou venkovskou krajinu a odvlekli zástupy zajatců. Do jejich zajetí téměř padla i dcera Constantia II. Constantia, cestující tehdy na západ kvůli svatbě s mladým Gratianem. \"Magister militum per Illyricum\" Equitius vyslal proti nepřátelům dvě legie, jež nedokázaly zkoordinovat svůj postup a podlehly Sarmatům.\n\nO nepříznivém vývoji na středním Dunaji se císař doslechl nedaleko nynější Basileje, načež přezimoval v Treverách a na jaře 375 se vydal do Panonie. Doprovázela ho jeho druhá manželka Justina, s níž se oženil kolem roku 370 po rozvodu se Severou, a jeho mladší syn Valentinianus. Zprávy o jeho příchodu přiměly Sarmaty, aby vyslali poselstvo žádající o prominutí předchozích akcí. Císař potom dorazil do města Carnuntum, kde se chystal na nadcházející tažení. Jeho přítomnosti využili lokální představitelé ke vznesení stížností proti daňovému útisku, v důsledku něhož mnozí přední šlechtici uprchli, spáchali sebevraždu anebo zemřeli na popravišti. Jakmile císař dokončil potřebné přípravy, podnikl trestnou expedici proti Kvádům. Část svých sil poslal plenit jejich teritorium, zatímco v čele jiných sborů vytáhl do Aquinca (Budapešť). Tam zřídil z lodí most přes Dunaj a zaútočil na Kvády od jihovýchodu. Na podzim 375 se vrátil zpět za řeku a zbudoval zimní tábor v Brigetiu (poblíž Komárom).\n\nDne 17. listopadu 375 se dostavili vyslanci Kvádů, kteří prosili o mír a výměnou za něj nabízeli rekruty pro římské vojsko. Vyslancům bylo dovoleno předstoupit před císaře, avšak svými tvrzeními, jimiž omlouvali své útoky, ho značně rozlítili. Rozzuřeného Valentiniana vzápětí stihl prudký záchvat mrtvice a ještě týž den zemřel. Tělo mrtvého císaře bylo po nezbytných smutečních ceremoniích dopraveno do Konstantinopole a pohřbeno. Ve shromážděném vojsku se rozhostila nervozita, neboť Gratianus pobýval v Galii, a proto hrozilo nebezpečí uzurpace. Za této napjaté situace civilní hodnostáři povolali generála pěchoty Merobauda. Během následné porady bylo z Merobaudova podnětu rozhodnuto o jmenování čtyřletého syna zesnulého, Valentiniana II., za Gratianova a Valentova spolucísaře.\n\nAmmianus Marcellinus, jehož dílo představuje důležitý pramen doby Valentinianovy vlády, zaujímá k tomuto císaři poměrně vyvážené stanovisko. Na jedné straně mu vytýká jeho nevraživost vůči vzdělanějším a urozenějším jedincům, jeho tvrdost a touhu po penězích. Zároveň oceňuje panovníkovu zdrženlivost v náboženských otázkách a uznává jeho zásluhu na uhájení hranic říše. Církevní prameny se o něm vyslovují převážně pozitivně a zdůrazňují jeho oddanost křesťanské víře za Juliana. Moderní badatelé ponejvíce kritizují jeho neschopnost vymanit se z nadměrné závislosti na lidech, již ho dosadili na trůn. Zásadní význam je přisuzován jeho rozhodnutí přenechat východ impéria bratru Valentovi, protože od tohoto momentu je patrná pozvolná tendence k vytváření oddělených a veskrze samostatných správních struktur v obou polovinách říše. Valentinianův největší úspěch je spatřován v úspěšné obraně celistvosti a integrity západních provincií. I přes opakované vnitřní krize, odehrávající se nedlouho po jeho smrti, výsledky jeho vojenských tažení a opatření ke zpevnění rýnské hranice zabezpečily této části impéria stabilitu v několika dalších desetiletích.\n\n\n"}
{"id": "83876", "url": "https://cs.wikipedia.org/wiki?curid=83876", "title": "Antonín Bajaja", "text": "Antonín Bajaja\n\nAntonín Bajaja (* 30. května 1942 Zlín) je český spisovatel.\n\nNarodil se v rodině lékaře. Vystudoval Vysokou školu zemědělskou v Brně, poté pracoval v oboru: v letech 1965–1973 jako zootechnik v JZD v Želechovicích nad Dřevnicí, později jako zaměstnanec zemědělské laboratoře.\n\nV roce 1991 se stal redaktorem brněnské redakce Československého rozhlasu, od roku 1992 působil v deníku \"Prostor\", později v časopise \"Týden\" a souběžně byl redaktorem Svobodné Evropy. V letech 2011 až 2014 byl členem Rady České televize.\n\nOd roku 1996 vedl semináře tvůrčího psaní na Univerzitě Palackého v Olomouci a na Univerzitě Tomáše Bati ve Zlíně. Je spoluzakladatelem časopisu pro kulturu a společenské dění Zlínského kraje \"Zvuk\" a byl také u vzniku pěveckého spolku Wlastenci při Českém centru Mezinárodního PEN klubu.\n\n\nBajajův román \"Zvlčení\" byl přeložen do ruštiny, běloruštiny, bulharštiny, slovinštiny a maďarštiny. \n\nJeho román \"Na krásné modré Dřevnici\" vyšel v listopadu 2016 v anglickém překladu jako \"Burying the Season: Blue Dřevnice Waltz\". Překlad pořídil David Short a předmluvu napsal Rajendra Chitnis. Poté byl v roce 2017 vydán i v polštině pod názvem \"Nad piękną modrą Dřevnicą\".\n\n\n"}
{"id": "83881", "url": "https://cs.wikipedia.org/wiki?curid=83881", "title": "Budyšín", "text": "Budyšín\n\nBudyšín (, , ; do roku 1868 oficiálně ) je velké okresní město v německé spolkové zemi Sasko, které leží na horním toku řeky Sprévy v Zemském okresu Budyšín. S počtem obyvatel je druhým největším městem historického území Horní Lužice a zároveň jeho neformální metropolí. Sídlí zde významné kulturní a spolkové instituce Lužických Srbů, k nimž se dnes hlásí asi 5–10 % obyvatel města. V historickém centru se nacházejí význačné památky (hrad Ortenburg a část hradeb, obranné věže, kostely a dominanta města: tzv. simultaneum – konkatedrála sv. Petra, kterou využívá katolická i evangelická církev). Pro město obklopené Oblastí hornolužických rybníků a vřesovišť na severu a Hornolužickou vrchovinou na jihu je charakteristická z dálky patrná malebná silueta.\n\nNa území Budyšína pobývaly již ve 3. století našeho letopočtu východogermánské kmeny, v 9. století se tu usadil západoslovanský kmen Milčanů, jehož potomky jsou Lužičtí Srbové. Roku 1075 daroval císař Jindřich IV. Budyšínsko loajálnímu českému knížeti Vratislavu II. V roce 1158 bylo říšské léno Horní Lužice císařem Fridrichem I. Barbarossou definováno jako vedlejší země Království českého, zachovalo si ale povahu relativně samostatné územní jednotky. Po roce 1243 byla Horní Lužice spravována panovnickým rodem Askánců vládnoucím v Braniborském markrabství. V roce 1319 začalo období vlády českých králů z dynastie Lucemburků, kteří tolerovali vznik Hornolužického šestiměstí a Budyšínu poskytli důležitá privilegia. Za nedostatečnou vojenskou podporu ve Šmalkaldské válce v letech 1546–1547 potrestal Ferdinand I. Habsburský Budyšín a další členy Šestiměstí v rámci tzv. ztrátou privilegií a pozemků. V průběhu třicetileté války pak postoupil Ferdinand II. Štýrský Horní i Dolní Lužici Saskému kurfiřství jako splátku dluhu za vojenskou pomoc. Za saské vlády proběhla v Budyšíně změna městského uspořádání a postupná industrializace. Temnou stránkou budyšínské minulosti ve 20. století je někdejší pobočný tábor koncentračního tábora Groß-Rosen, v letech 1945–1950 potom zvláštní tábor sovětské okupační mocnosti a jejího Lidového komisariátu vnitřních záležitostí (NKVD).\n\nBudyšín se vyznačuje jedinečnou okolností soužití dvou kultur, jimiž jsou většinová kultura německá formovaná žitou tradicí reformace, literatury, hudby a výtvarného umění a menšinová lužickosrbská kultura se svébytnou literaturou a folklórem. Institucí, kde se obě kultury pozoruhodně prolínají, je např. Německo-srbské lidové divadlo. Ve městě s dvojjazyčně značenými ulicemi a veřejnými prostranstvími se konají turisticky atraktivní události, jako jsou např. velikonoční jízdy, představení divadla a Srbského lidového souboru, pouliční festival nebo dětský festival postrkování velikonočních vajec na Protschenbergu. Pro svou historickou architekturu bývá Budyšín označován jako \"„saský Norimberk“\", popř. \"„město věží“\".\nMěsto leží v Sasku na horním toku Sprévy uprostřed historického území Horní Lužice, respektive v její německé části. Nejbližšími velkými městy jsou Drážďany (přibližně 50 kilometrů na západ), Chotěbuz (přibližně 60 kilometrů na sever) a Zhořelec (Görlitz), přibližně 40 kilometrů na východ. V severní části města se nachází údolní přehrada vybudovaná v roce 1974. Na jejím místě dříve stály vesnice Malsitz (hornolužickosrbsky: ) a Nimschütz (). Asi osm kilometrů jižně od města vytéká Spréva z Hornolužické pahorkatiny nazývané na české straně hranice jako Šluknovská pahorkatina do údolí mezi vrchy Drohmberg () a Mönchswalder Berg (). Oblast města se nachází ve středu Hornolužické nivy. Přírodní prostor je na jihu obklopen Hornolužickou pahorkatinou, na severu Oblastí hornolužických rybníků a vřesovišť. Prostředí Hornolužické nivy je utvářeno zvlněnou sprašovou pahorkatinou a asi 12 až 15 km širokým pásmem před Středoněmeckou vysočinou. To je charakteristické mírně skloněnými plochami předhůří, jež začínají ve výšce 300 a 260 m n. m.. a klesají v severním směru na 160 a 190 m n. m. Četné potoky a říčky člení nivu do relativně širokých neckovitých údolí se širokým plochým dnem a se zřetelně vyvinutou údolní nivou na sprašových půdách. Hornolužická niva je krajinou chudou na lesy, v níž dominuje zemědělské využití krajiny.\n\nÚzemí Budyšína leží na jižním okraji zvlněné Hornolužické desky, který je na jihu utvářen Hornolužickou pahorkatinou. Nejvyšší vyvýšeninou z celé dnešní rozlohy města je vrch Chorberg (268 m n. m.) v městské části Salzenforst (). Dále horské pásmo podél ulice Alte Straße jižně od dálnice A4 (260,4 m n. m.), vrch Hennersberg (249,8 m n. m.) a Windmühlenberg (248 m n. m.) stejně jako Himberg u obce Boblitz (244,4 m n. m.) a horské pásmo ležící jižně od Boblitz (245,4 m n. m.). Naopak nejníže položeným místem je hladina Budyšínské vodní nádrže se 156,4 m n. m., luh Albrechtského potoka (\"Albrechtsbach\") u obce Basankwitz se 160 m n. m. a luh potoka Bolbritzer Wasser se 170 m n. m. Území města má nepatrně až mírně zvlněný reliéf s průměrnou výškou 180–200 m n. m. Pouze Spréva zde vykrajuje strmé údolí, jehož srázy dosahují výšky 40 m.\n\nZákladem podloží Hornolužické nivy je lužický granodiorit, který se blíží k povrchu v oblasti vrchů a kopců, v údolí Sprévy se pak objevuje ve formě otevřených skalních útvarů. V období pleistocenního zalednění (glaciály Elster a Saale) došlo k tomu, že morény a písky z ledovců přeformovaly a překryly krystalinikum v podloží. Tyto ledovcové písky a štěrky vystupují v oblasti vrchů a kopců částečně na povrch, což je patrné v městských částech Salzenforst/Großwelka, ale také v částech Oberkaina, Strehla stejně jako Nadelwitz, Niederkaina a Burk. Jak lužický grandiorit, tak písky a štěrky se v městské oblasti stavebně využívají (lom Oberkaina, Kiesabbau v části Salzenforst apod.). Pozůstatkem poslední doby ledové, konkrétně období Weichsel (glaciál), jsou z části velmi silné vrstvy spraše, které překrývají rozsáhlé oblasti Hornolužické nivy. Mocnost této vrstvy dosahuje průměrně 1 m, na severu nivy pak téměř 2,5 m. Na území města činí mocnost sprašové vrstvy 0,6 až 2,5 m, v průměru tedy asi 1 m. Spraš je výchozím materiálem pro složení zdejší půdy. Městskou oblastí pak procházejí potoční údolí, která jsou vyplněna lužními zeminami na písečném a štěrkovém podkladu. Mocnost těchto vrstev je maximálně 1–3 m.\n\nPůdy v městské oblasti se v zásadě vyvíjely ze spraší a sprašových hlín, v nichž převažují sprašové parahnědozemě a sprašové parahnědozemě s podílem hnědé pseudogleje. Tyto půdy zpravidla nejsou přemokřené, jejich povrch je zamokřen pouze z 20–40 %. Podle indexu kvality orné půdy jsou průměrně oceňovány mezi 50 až 60 body. Jihozápadně od budyšínské přehrady se vyskytují horské písčité a sprašové hnědozemě a horské sprašové pseudogleje, přičemž se jedná převážně o půdy zamokřené a hodnocené indexem kvality orné půdy průměrně na 50–60 bodů. V lužních oblastech Sprévy a větších potoků převládají zamokřené lužní hlíny, bahnité gleje a povrchové lužní gleje. Podzemní voda tu sahá 1 až 0,6 m pod povrch plužiny.\n\nNejvýznamnějším vodním tokem v prostoru Budyšína je řeka Spréva, která městskou oblastí protéká z jihozápadu na severovýchod v částečně hluboce vykrojeném a úzkém údolí. Protilehlé svahy se zde k sobě přibližují na vzdálenost 50 m a mají sklon téměř 70 °. Průměrná výška svahu je kolem 30 m. Původní průběh Spévy je dnes regulován 6 zábranami. Řekou proteče v průměru 3,25 m vody za sekundu. Severně od centra města je Spréva zadržována v Budyšínské vodní nádrži, která může pojmout až 49 milionů m. Tato přehrada slouží jako rekreační areál a zároveň poskytuje útočiště mnoha druhům ptactva. Vedle přehrady se nachází v Budyšíně a jeho okolí v okruhu 25 km 111 vodních ploch a toků. Povodí Sprévy tvoří několik menších potoků, ke kterým patří zvláště potok Boblitzer Wasser, jenž se v jiné části svého průběhu nazývá Albrechtský potok (\"Albrechtsbach\"), dále Wuischker Wasser a konečně přítoky Boblitzer Wasser: Neuteichnitzer Wasser, Milkwitzer Wasser, Temritzer Wasser, Jordanbach a Stiebitzbach. Albrechtský potok ústí do Sprévy na východním okraji města. Přírodní rybník o rozloze 1 ha se nachází v Nadelwitz, další rybníky, tůně a mokřiny leží v luzích potoků. Ve městě je od roku 2003 vymezeno několik povodňových oblastí podle saského Zákona o vodách, jenž zde zakazuje stavbu obytných budov. Dne 7. srpna 2010 došlo na Sprévě a četných dalších vodách v Budyšíně a okolí k největší povodni za více než 100 let. Podzemní voda směřuje do města z hor na jihu od Budyšína směrem na sever. Tato voda proniká pleistocenními vrstvami písku a štěrku. Pitná voda, která byla původně zajišťována např. ve vesnici Strehla, je z velké části dopravována dálkovým vodovodem z vodního díla v obci Sdier (). Vedle tohoto zdroje existuje na území města ještě jedno místo, odkud je získávána pitná voda, které leží jihovýchodně od městské části Schmochtitz. Dříve významný pramen v kotlině Gesundbrunnen už je nepoužitelný.\n\nV oblasti města Budyšína převažuje kontinentální vnitrozemské podnebí s maritimními vlivy. Jsou pro ně typická chladná vlhká jara a léta, dlouhý teplý podzim a zima s velmi častými, ale spíše krátkými sněhovými obdobími (ca. 54 sněžných dní). Průměrná roční teplota naměřená v letech 1960–2017 je 8,4 °C. V nejteplejším měsíci červenci dosahuje průměrná teplota 17,7 °C. Nejchladněji je v lednu s průměrnými teplotami kolem -1.5 °C. Rozdíl mezi těmito dvěma měsíci je tedy 19,2 °C. S průměrným ročním úhrnem srážek 603 mm má Budyšín středně suché klima. Území města leží v nejteplejších oblastech ve východní části Saska. V údolí Sprévy převládají především v zimě často silné jižní větry, vanoucí z Čech a sílící v úzkém údolí Sprévy. Již ve středověku byl Budyšín známý pro své zdravé povětří, což dokládá i přísloví: „Když vítr neví, kudy kam, fouká přes Budyšín.“ (). V topografickém ohledu je lokální klima utvářeno prouděním studeného vzduchu na západě a jihozápadě od městské části Stiebitz, jihovýchodně od vesnice Strehla a na severozápadě od části Teichnitz. Tento studený vzduch se od léta až do prvních mrazů drží v údolí Sprévy a v kotlině Gesundbrunnen. K hromadění studeného vzduchu obsahujícího škodlivé emise produkované dopravou, průmyslem a vytápěním obytných domů dochází zvláště v zimě během inverze. V létě vane vítr ze západu. V zimě ale v Budyšíně panují zvláštní větrné poměry, kdy vane vítr zejména z jihu po celý den a se značnou silou. Na základě těchto podmínek vznikají v některých suchých stráních údolí Sprévy a na hradě Ortenburgu malé tepelné ostrovy, ve kterých bývá o 2–3 °C vyšší teplota. Proto tu také rostou teplomilné rostliny. Přehrazení Sprévy, které ovlivňuje proudění studeného vzduchu, však tyto chladné a tepelné ostrovy nivelizuje.\n\nNa jihovýchodě města se nachází „Přírodní park Budyšín“ (\"Naturpark Bautzen\"), jehož majitelem se město stalo po roce 1989. V letech 2003/04 byl park obnoven. Územím, které je podle vyhlášky Krajského ředitelství v Drážďanech hodno zvláštního obecního zájmu je „Oblast Sprévy nad Budyšínem“ (\"Spreegebiet oberhalb Bautzen\"), v níž žijí volně rostoucí rostliny a divoká zvířata, na které se vztahuje Směrnice o stanovištích. Dalšími chráněnými územími v blízkém okolí jsou přírodní rezervace „Wollschank und Zschark“ u 20 km vzdálené obce Commerau (), a 11 km severovýchodně vzdálená Oblast hornolužických rybníků a vřesovišť (\"Biosphärenreservat Oberlausitzer Heide- und Teichlandschaft\"), což je biosférická rezervace v rámci mezinárodního programu UNESCO. Zde se vyskytuje přes 1000 druhů rostlin. V dubových a březových lesích tady rostou atlantické a subatlantické druhy, v borových lesích zase druhy boreální a ve vlhkých listnatých lesích druhy subkontinentální. Charakteristickými a/nebo vzácnými druhy rostlin je např. smil písečný (\"Helichrysum arenaria\"), violka močálová (\"Viola uliginosa\"), vachta trojlistá (\"Menyanthes trifoliata\"), rákos obecný (\"Phragmites australis\") a bublinatka menší (\"Utricularia minor\"). Fauna je zastoupena více než 3200 druhy bezobratlých, dále 33 druhy ryb, např. sekavec písečný (\"Cobitis taenia\"), piskoř pruhovaný (\"Misgurnus fossilis\") a mihule potoční (\"Lampetra planeri\"). V biosférické rezervaci žije 15 druhů obojživelníků, např. kuňka obecná (\"Bombina bombina\"), rosnička zelená (\"Hyla arborea\") a čolek velký (\"Triturus cristatus\"). Z 6 druhů plazů lze uvést např. užovku obojkovou (\"Natrix natrix\"), zmiji obecnou (\"Vipera berus\") a užovku hladkou (\"Coronella austriaca\"). Pro mnohé návštěvníky jsou ovšem tím nejzajímavějším ptáci, kterých tu žije až 160 druhů. Jsou to mimo jiné orel mořský (\"Haliaeetus albicilla\"), bukač velký (\"Botaurus stellaris\"), hohol severní (\"Bucephala clangula\"), jeřáb popelavý (\"Grus grus\"), ledňáček říční (\"Alcedo atthis\"), lelek lesní (\"Caprimulgus europaceus\"), skřivan lesní (\"Lullula arborea\") a rákosník velký (\"Acrocephalus arundinaceus\"). V rezervaci pobývá více než 100 druhů stěhovavých ptáků. Na přelomu září a října dosahuje počet vodních ptáků v této oblasti až 30 000. Z 59 druhů savců je významně zastoupena vydra říční (\"Lutra lutra\"). V podvečer lze pozorovat 14 druhů netopýrů, vzácněji se objevuje los evropský (\"Alces alces\"). Nedílnou součást svého teritoria však z rezervace učinil vlk obecný (\"Canis lupus\"). Zónami relativně neporušené přírody na bezprostředním území Budyšína jsou potom bývalé hradební valy mezi Lauskou a Bohatou branou (\"Lauengraben\") se zahradně upravenou plochou 18000 m², na níž jsou ovocné stromy, vrby, lípy a topoly včetně importovaného morušovníku bílého (\"Morus alba L.\"), a konečně vrch Protschenberg, kde rostou četné teplomilné rostliny.\n\nDo území Budyšína zasahují celkem tři chráněné krajinné oblasti. Jsou to „Hornolužická pahorkatina“ jihovýchodně od městské části Oberkaina, „Údolí Sprévy“ na jihozápadě od města a „Sprévská nížina“. Zde jsou chráněny některé biotopy a ve Sprévské nížině u městské části Malschitz také zdejší ptactvo. V roce 2006 byla ve městě naměřena koncentrace imisí: PM dosahovaly hodnoty 27 μg/m³, oxid dusičitý 27 μg/m³, což je podle Směrnice Evropské unie č. 1999/30 tolerovatelná hodnota. Hluková zátěž byla měřena u spolkové dálnice A4 v blízkosti městské části Salzenforst a na západním okraji města. Při mapování hluku bylo zjištěno malé překročení limitů, které činilo 65 dB ve dne a 55 dB v noci. Během rekonstrukce dálnice byly některé místní obytné lokality chráněny protihlukovými bariérami. Z územního rozvoje města byly vyňaty povodňové oblasti podél Sprévy a jejích ramen Stiebitzbachu a Albrechtského potoka. Na zastavěném území Budyšína byl v roce 2006 v některých oblastech konstatován nedostatek veřejné zeleně a otevřených prostranství. V roce 2015 bylo zjištěno sulfátové znečištění Sprévy následkem těžby hnědého uhlí v Lužickém hnědouhelném revíru.\n\nBudyšínské staré město se rozprostírá na skalní plošině nad Sprévou, jehož vrcholem je hrad Ortenburg. Původně bylo ohraničeno městskými hradbami. Později vystavěné nové čtvrti na východě města se přimykají k někdejším hradbám, po jejichž odstranění se město rozšířilo východním i západním směrem. V sedmdesátých letech 20. století byly na východě vybudovány nové čtvrti Gesundbrunnen a Allende­viertel. Od roku 1990 bylo potom do města začleněno několik sousedních obcí. Rozloha města je 66,63 km², hustota osídlení na jeho území 590,4 obyvatel/km². Při územním rozvoji města je respektováno, že Budyšín leží v německo-srbské oblasti osídlení, které má své historické a kulturní zvláštnosti. Specifickou roli při tom má používání hornolužické srbštiny a pěstování lužickosrbské kultury. V saské ústavě z roku 1992 je zakotveno právo lužickosrbského národa na ochranu, uchovávání a podporu jeho národní identity a jazyka. Budyšín, který je sídlem srbských institucí, proto ve svých rozvojových konceptech usiluje o zachování bikulturního rázu tohoto regionu.\n\nBudyšín se dělí na 25 městských částí (v závorce jsou stejně jako dále v textu uvedeny názvy v hornolužické srbštině). Vlastní jádro s téměř 35 000 obyvateli se skládá z prvních šesti uvedených částí:\n\nPoprvé byl název města zmíněn v roce 1002 jako \"civitas Budusin\". Původ tohoto jména je nejasný: někteří odborníci se kloní k názoru, že vychází z praslovanského základu „bud“, „bod“ nebo „budeč“, tedy „místo na hranici“, jinou rozšířenou variantou je to, že sídliště bylo pojmenováno podle slovanských knížat jména \"Budissentius\" (popř. \"Budestaus\"), resp. \"Budislav\" či \"Budimír\". Mohlo být však odvozeno také z ženského jména „Budiša“ nebo „Budy“ (sídliště z chatrčí). Jedna budyšínská pověst potom praví, že v místě, kde dnes leží Budyšín, se během cesty zastavila těhotná česká kněžna a ke svému překvapení tu přivedla na svět dítě. Přispěchal k ní její manžel a zeptal se: „Bude syn?“ Až do 15. století se v písemných dokumentech objevují téměř výhradně následující varianty: \"Bawdysen\", \"Baudyssen\", \"Paudescheyn\", \"Baudissyn\", \"Budessen\", \"Baudissin\", \"Bauwdiczen\", \"Buditcynn\" a \"Bawdycyn\". Tento původní název dodnes žije v hornolužické i dolnolužické srbštině, v češtině a polštině. Od poloviny 15. století byly stále častěji používány germanizované varianty, jmenovitě \"Bucen\" (1450), \"Boytzen\" (1512), \"Pautzen\" (1519) a roku 1523 poprvé \"Bautzen\". Až do 19. století zde usazené obyvatelstvo užívalo obě takto vzniklá jména \"Budissin\" a \"Bautzen\" paralelně, přičemž latinizovaný název \"Budissin\" byl vyhrazen pro úřední písemnosti. Na základě saského ministerského dekretu bylo 3. června 1868 město přejmenováno na \"Bautzen\". Toto jméno bylo na počest města přiděleno asteroidu „(11580) Bautzen“. Označení „Bautzen/Budyšin“ nese také jeden vlak Intercity-Express.\n\nOkolí města patří k nejdéle osídleným oblastem Horní Lužice, v údolí Sprévy a tedy v městské části Burk (\"Bórk\") na severovýchodu a poblíž vsi Niedergurig () jsou doložena lidská sídla již v období mladšího paleolitu, ale také v neolitu, době bronzové a železné. Ve 3. století našeho letopočtu v krajině pobývaly východogermánské kmeny. Od 7. století se v oblasti začal usazovat slovanský kmen Milčanů. Bavorský geograf působící v 9. století informuje o 30 hradních okrscích (\"civitates\") Milčanů, mezi nimiž měl Budyšín bezpochyby vedoucí úlohu. Se zavražděním míšeňského markraběte Ekkeharda v roce 1002 začalo třicetileté období bojů o Budyšínsko (\"terra Budissiensis\") mezi Němci a Poláky. Téhož roku je hrad Ortenburg v Budyšíně poprvé písemně zmíněn jako \"budusin civitatem\" u kronikáře Dětmara z Merseburku coby hlavní centrum Horní Lužice a zároveň středisko Milčanů. V roce 1008 \"civitas Budusin\" obléhal a dobyl polský kníže Boleslav Chrabrý. Dne 30. ledna 1018 byl na Ortenburgu podepsán tzv. Budyšínský mír mezi císařem Svaté říše římské Jindřichem II. a Boleslavem Chrabrým. V roce 1029 se snažil Poláky mezitím důkladně opevněný hrad dobýt římský císař Konrád II. Sálský. Po rozkladu polského státu bylo roku 1032 Budyšínsko opět začleněno do Míšeňské marky. Tehdy byl na místě dnešního Chrámu svatého Petra postaven kostel zasvěcený Janu Křtiteli. Hrad byl v té době správou panství zahrnujícího kolem 250 malých slovanských vesnic, celá oblast měla asi 6500 obyvatel.\n\nV souvislosti s bojem o investituru daroval císař Jindřich IV. v roce 1075 Budyšínsko loajálnímu českému knížeti Vratislavu II., jenž je zase předal jako věno Wiprechtu z Grojče, který se oženil s jeho dcerou Juditou. Když v roce 1135 Wiprechtův syn Jindřich z Grojče zemřel bezdětný, připadl tento kraj zpět českému knížeti. V letech 1144–1157 jej ovšem římský král Konrád III. přenechal míšeňskému markraběti Konrádovi. Teprve po té, v roce 1158, bylo území Horní Lužice jakožto říšské léno císařem Fridrichem I. Barbarossou definováno jako vedlejší země Království českého. Nebylo však k zemím České koruny přivtěleno, ale zachovalo si povahu relativně samostatné územní jednotky. Po roce 1200 byly osídleny lesní oblasti na jihu Horní Lužice, a z tohoto důvodu se ukázalo bezprostřední spojení i zeměpanská příslušnost k Čechám nezbytností. Ve 13. století spadalo město pod tři různé jurisdikce: pod zeměpanské fojtství, budyšínskou kapitulu založenou v roce 1221 a zemské hejtmanství. V této době probíhala německá kolonizace Horní Lužice. Již v rané fázi městského stavebního vývoje vzniklo v místě ulice Heringsgasse (původně Judengasse) židovské osídlení, které však v důsledku vyhnání Židů v letech 1407 a 1439 zaniklo. Význam Budyšína byl podtržen jmenováním královského dvora, který sídlil na místě dnešního náměstí Holzmarkt. Na současném půdorysu starého města je patrno plánovité rozšiřování města na jihovýchodě, přičemž hlavní osou města byla již tehdy ulice Reichenstraße. Privilegium českého krále Přemysla Otakara I. z roku 1213 zjevně počítalo s dalším rozšiřováním města. Z počátku 13. století pochází historická mapa světa \"Die Ebstorfer Weltkarte\" (1235), na níž je Budyšín označen jako královské město (\"Budisin ci[vitas] regio\") pod zobrazením tří věží obklopených hradbou. Protože město spravované podle německého práva leželo uprostřed oblasti obydlené toho času výhradně Lužickými Srby, přijímalo také lužickosrbské osídlence, kteří se ve 13. století usadili v oblasti dnešní uličky Wendische Gasse. Kolem roku 1400 již byl předpokládaný podíl Lužických Srbů téměř 40 %. Počet obyvatel v tomto roce dosahoval podle dochovaných záznamů (\"Geschoßbuch\") ve starém městě 2035, na předměstí 3300 osob. Budyšín byl tudíž jedním z tehdy největších měst na východě (po roce 1945 spíše kulturně chápaného) Středního Německa. Z listiny ze dne 17. dubna 1357 je zřejmé, že budyšínští radní zavedli magdeburské právo, které lépe odpovídalo potřebám rozvíjejícího se města. Důležitou roli pak hrála nejrůznější privilegia, jež se týkala celního práva, mincovního regálu, práva na trh apod. Po svatbě braniborského markraběte Otty III. s dcerou českého krále Václava I. v roce 1243 přešla Horní Lužice jako zástava Askáncům, což byl panovnický rod vládnoucí v braniborském markrabství. V roce 1268 byla braniborským markrabětem ve městě oficiálně zřízena mincovna, kterou v témže roce doplnila nově založená mincovna zhořelecká, s níž se měla v ražbě každý rok střídat. V roce 1282 osvobodili braniborští markrabí Ota a Konrád občany Budyšína od tržního cla, které museli platit, aby na městském tržišti mohli prodávat svoje zboží. Roku 1284 tito markrabí povolili budyšínským měšťanům stavbu prvního kupeckého, respektive soukenického domu v Horní Lužici. Poslední markrabě z rodu Askánců Waldemar potom v roce 1307 městu poskytl právo volit si svého rychtáře a konečně roku 1310 osvobodil měšťany od soudní podřízenosti zemskému fojtovi ve věcech týkajících se smírčí přísahy.\n\nKdyž v roce 1319 vymřela braniborská linie Askánců, připadla Horní Lužice českému králi Janu Lucemburskému. Ten 31. srpna téhož roku udělil městu privilegium, které upravovalo půlmílové právo, jež mělo chránit podnikání měšťanů a zároveň do města začleňovat usedlosti v jeho okolí. 22. května 1329 Jan dodatečně rozhodl, že v okolí jedné míle od města Budyšína nesmí nikdo provozovat hostince, ani řemesla. Toto mílové privilegium bylo potvrzeno Karlem IV. v letech 1372 a 1374. Dalším opatřením bylo osvobození od zeměpanského solného monopolu, které bylo vydáno Janem Lucemburským už v roce 1335. Svědectví o právech a povinnostech měšťanů poskytuje tzv. srbská měšťanská přísaha („Burger Eydt Wendisch“) z počátku 16. století – nejstarší písemné svědectví o hornolužické srbštině. V roce 1346 rozhodla městská rada Budyšína spolu s dalšími pěti svobodnými či královskými městy Horní Lužice Zhořelcem, Žitavou, Lubání, Löbau a Kamencem o vytvoření Hornolužického šestiměstí, jehož cílem byla společná obrana proti loupeživým rytířům.\n\nJiž od poloviny 14. století docházelo v Budyšíně k rozmíškám mezi městskou radou a měšťany, což se Karel IV. pokusil v letech 1355–1356 řešit tím, že měšťanům nařídil poslušnost radě. Ta byla až do roku 1391 tvořena výhradně členy patricijských rodin. Měšťanské právo ovšem náleželo jak patricijům, tak řemeslníkům, což bylo příčinou častých nepokojů. V roce 1391 řemeslníci uspěli, Václav IV. na jejich popud změnil uspořádání radnice a zavedl tzv. grémium, které se vedle 12 členů obce skládalo vždy ze dvou zástupců každého cechu. Zároveň měšťanům umožnil, aby si volili radu tak často, jak to bude nutné. Situace se však přesto nezklidnila, neboť před rokem 1408 došlo k několika povstáním, když se tito řemeslníci domáhali svých práv. V roce 1408 přijel Václav IV. do Budyšína a potrestal povstaleckou radu: 78 osob nechal okamžitě zatknout, a z nich 15 nebo (podle jiných výpovědí) 18 stít. Ostatní byli omilostněni, museli však město opustit. Následovala další změna městského uspořádání, která de facto povolovala svobodné volby radních. V roce 1429 a 1431 byl Budyšín neúspěšně obléhán husity. Podle legendy město zachránil archanděl Michael, proto byl na jeho počest před hradbami postaven kostel sv. Michala. V rozmezí let 1469 a 1490 patřil Budyšín na základě Olomoucké smlouvy z roku 1479 spolu s dalšími vedlejšími zeměmi Uhersku. Na to ještě dnes upomíná reliéf na východní straně Matyášovy brány na Ortenburgu, na němž je vypodobněn uherský král a katolickými stavy zvolený český vzdorokrál Matyáš Korvín. Po jeho smrti se stala Lužice opět součástí Českého království. Nesoulad ve vztazích mezi českými králi a Šestiměstím vyvolalo až reformační hnutí, které se rozšířilo po celé Horní Lužici. Lužické stavy totiž uplatňovaly princip , takže města vyhlásily protestantským územím, zatímco vesnice a klášterní pozemky zůstaly katolické. Po přihlášení se k evangelické konfesi tak byla města v opozici vůči svému zeměpánovi, katolickému českému králi. Čeští králové v první polovině 16. století (Ludvík Jagellonský, Ferdinand I. Habsburský) však byli příliš slabí, protože museli válčit s Osmanskou říší.\n\nZa neposkytnutou vojenskou pomoc ve Šmalkaldské válce v letech 1546–1547 potrestal Ferdinand I. Habsburský Budyšín a další členy Šestiměstí souborem trestních opatření, který je znám pod pojmem \"Pönfall\" (1547). Ten hluboce změnil dosavadní právní a hospodářské struktury těchto měst. Král si zástupce Šestiměstí nejprve pozval do Prahy, kde jim oznámil zneplatnění všech privilegií a následně jim uložil peněžitý trest ve výši 100 000 guldenů, z nichž 20 000 připadlo na Budyšín. Zároveň bylo městu zkonfiskováno 24 usedlostí a statků, a jeho soud byl podřízen pražskému Apelačnímu soudu. Zástupci Šestiměstí se tehdy museli podvolit „milosti a nemilosti“ krále, což mělo za následek citelné zchudnutí měst. Teprve v roce 1559 došlo k určitému zmírnění a znovu bylo obnoveno právo volby radních. Ferdinandův záměr omezit zvláštní výsady Šestiměstí se ovšem minul účinkem. Budyšínská městská rada se nadále sama označovala jako \"respublica Budissinensis\", jejím purkmistrem byl \"consul\" a radní \"senatores\". V letech 1599–1604 docházelo v Budyšíně k pronásledování čarodějnic: v těchto procesech byly obviněny tři osoby, dvě ženy byly sťaty. Za třicetileté války byl cílem lužických stavů toleranční patent, kterým by České království legalizovalo jejich evangelické vyznání. Ferdinand II. Štýrský se po potlačeném povstání vrátil na český trůn, ale protože neměl na válku dostatek prostředků, uzavřel v roce 1623 spojenectví s kurfiřtem protestantského Saska Janem Jiřím I. Ten byl 24. června 1623 se slavnostním holdováním přijat lužickými stavy a městskou radou na budyšínské radnici. Válečné události však město postihly 2. května 1634, kdy nechal před svým odchodem císařský plukovník Svobodný pán von der Goltz v listopadu dobyté město vypálit, přičemž přišlo o život přes 600 obyvatel. V roce 1635, po podepsání tzv. \"Immissionsrezeßu\", došlo k předání Horní a Dolní Lužice Sasku, čímž český král Ferdinand II. splatil svůj dluh za vojenskou pomoc. Český král ovšem nadále zůstal garantem práv menšinových katolíků v Horní Lužici. Po holdování stavů prostřednictvím hejtmanů budyšínského a zhořeleckého kraje se stal kurfiřt Jan Jiří uznaným zeměpánem a uživatelem příjmů z obou markrabství. Pražský mír (1635) potom v rámci třicetileté války ukončil konflikt mezi císařem a říšskými stavy.\nV následujících letech probíhala stavební obnova města poškozeného požárem a válečnými událostmi. V roce 1666 zřídil kurfiřt Jan Jiří II. (1556–1680) mincovnu v dnešní ulici Hohengasse. Roku 1672 byl jmenován zemským fojtem Horní Lužice korunní princ Jan Jiří, pozdější kurfiřt Jan Jiří III. (1680–1691). Jelikož městská rada věřila, že si Budyšín vyvolí za svou rezidenci, nechala v Chrámu svatého Petra zřídit Patronátní lóži. Roku 1676 bylo město opět postiženo těžkým požárem, který zničil 415 domů. V roce 1678 byl v rámci markrabství Horní Lužice ve městě zřízen kurfiřtský vrchní poštovní úřad. Bylo to zřetelné uznání Budyšína jako hlavního města markrabství uvnitř Saska: privilegium, kterého se dostalo kromě Budyšína jen Lipsku. Za sedmileté války byly na město uvaleny vysoké kontribuce. V roce 1774 došlo k založení první kartounky, což byl počátek následné industrializace. Téhož roku začaly vycházet také první politické noviny \"Budissiner Fragen und Antworten nebst anderen Nachrichten\". Roku 1780 byla založena Dobrovolná občanská hasičská společnost (\"Freiwillige Bürger Feuer Compagnie\"), která je dnes jednou z nejstarších v Sasku. Na počátku 19. století se odehrál nejslavnější budyšínský kriminální případ Jana Karáska (1765–1809), vůdce loupežnické bandy působícího na pomezí Čech a Lužice, který byl v letech 1800–1803 vězněn ve věži vodárny na Ortenburgu. Jeho případ poskytl látku či inspiraci mnohým populárním dílům. Byl nazýván „saským Rinaldem“, což je asociace s románovým bestsellerem \"Rinaldo Rinaldini\" od Christiana Augusta Vulpia (1762–1827). V novější době jej znovu ztvárnil Egon Erwin Kisch ve své knize \"Pražský pitaval\". V průběhu osvobozovacích válek se u Budyšína v roce 1813 (na dnešním území města a na místě sousedních vesnic na východě) odehrála bitva mezi protinapoleonskou koalicí a Francouzi, která skončila vítězstvím Napoleonových vojsk. Po porážce Napoleona v roce 1815 potom rozhodl Vídeňský kongres o rozdělení Horní Lužice ve prospěch Pruska. Města Zhořelec a Lubáň se tak stala součástí pruského státu, čímž Šestiměstí zaniklo. Dne 2. února 1832 pak bylo zavedeno nové saské městské uspořádání, které změnilo dosavadní strukturu budyšínského městského zastupitelstva.\n\nS rozdělením Horní Lužice, jejíž centrální správa dosud sídlila na budyšínském Ortenburgu, došlo k citelnému zmenšení markrabství a ztrátě jeho politického významu. Od roku 1817 proto probíhal proces postupného začleňování markrabství do saského království. Po vyhlášení saské ústavy (1831), platné i v Horní Lužici, však přesto musela saská vláda s lužickými stavy uzavřít separátní dohodu, která upravovala zvláštní výjimky. V polovině 19. století probíhala výstavba nových škol, divadla a budov zastupitelství, která pozměnila středověký obraz města a měla za následek rozšíření jeho plochy. Počet obyvatel během hospodářského rozmachu vzrostl z 6 200 (kolem roku 1800) na 10 500 v roce 1849, dále 13 200 roku 1871 a konečně 17 500 v roce 1880. Revoluční léta 1848/1849 s sebou přinesla zvýšený zájem o nejrůznější národní vlastenecké spolky a rovněž diskusi o dvojím názvu města Budissin, resp. Bautzen. Dne 3. června 1868 pak byl „Budissin“ úředně přejmenován na nový oficiální název „Bautzen“. Do 20. století město dovedl první primátor (\"Oberbürgermeister\") Konrad Kaeubler, jenž byl jmenován v roce 1900, v úřadu označovaném jako \"Stadtoberhaupt\" byl však již od roku 1890. Stavba Saské zemské věznice (Bautzen I) byla dokončena v roce 1904 a podle plánu začala plnit svůj účel. V běžně mluveném jazyce se tato instituce nazývá „Žlutá bída“ (\"Gelbes Elend\") kvůli použitému žlutému slínku. Zároveň bylo vytvořeno zadržovací středisko Bautzen II, které patřilo okresnímu soudu. Přibližně ve stejnou dobu, v roce 1900, založila izraelská náboženská obec židovský hřbitov na předměstí v místě ulice Muskauer Straße. Bohoslužby obce se konaly v pronajatých místnostech. V roce 1915 saské úřady zrušily Budyšínský okres, takže město bylo vyňato z Budyšínského hejtmanství jako tzv. město bez okresu, dokud nevznikl Zemský okres Budyšín v roce 1946.\n\nV přechodném období po první světové válce, kdy existovala tzv. Saská republika rad, abdikoval poslední král z rodu Wettinů Fridrich August III., načež v roce 1919 vznikl Svobodný stát Sasko coby spolkový stát Výmarské republiky. Nový budyšínský primátor Hermann Niedner se v roce 1920 snažil neúspěšně zabránit zrušení zvláštních práv Horní Lužice, které se připravovalo v souvislosti s obnovením saské ústavy. Ta vešla v platnost 1. listopadu 1920. Ve dvacátých letech Niedner z důvodu poválečné inflace prosazoval politiku úspor. 1. července 1931 bylo Budyšínské okresní hejtmanství sloučeno s okresním hejtmanstvím v Drážďanech, čímž došlo k faktickému rozpuštění Horní Lužice v Sasku a ztrátě její 1000 let trvající samostatnosti. Ortenburg zůstal pouhým sídlem archivu a působištěm kriminálního oddělení zemské policie. Když se v lednu 1933 chopila moci NSDAP, došlo brzy ke změnám v městské správě. Nestranickému primátorovi Niednerovi byl v březnu odňat jeho úřad a po jmenování jeho nástupce Waltera Förstera převládli v zastoupení města členové NSDAP. Změněná situace byla překryta oslavami tisíce let, po které měla Horní Lužice přináležet k německému říšskému území. Tyto oslavy se odvolávaly na jízdu Jindřicha I. Ptáčníka do Dolní Lužice kolem roku 932. Tím mělo být vytvořeno volné spojení s Horní Lužicí. Vrcholem této události pak bylo udělení čestného občanství Adolfu Hitlerovi. Tentýž rok bylo ve městě zatčeno mnoho politických odpůrců, socialistů a komunistů, ale také svědků Jehovových. Měděný hamr () v ulici Talstraße se stal „táborem ochranné vazby“ () pro 500 německých a srbských odpůrců Hitlerova režimu. Ke stejnému účelu sloužily i dům odborů na dnešní Dr.-Maria-Grollmuß-Straße a dům v Lauenstraße 33. V období nacionálního socialismu byl Budyšín rovněž sídlem státního dozoru nad národním hnutím Lužických Srbů, tzv. Wendského oddělení (\"Wendenabteilung\"). V letech 1943–1944 byl před transportem do koncentračního tábora Buchenwald v objektu Bautzen I vězněn komunistický politik Ernst Thälmann. Také v zadržovacím středisku Bautzen II byla internována řada politických vězňů, např. Julius Fučík. Na jihu města – přímo u Sprévy – se nacházel pobočný tábor koncentračního tábora Groß-Rosen, v němž 1000 až 1500 vězňů, převážně Židů, vykonávalo nucené práce při výrobě zbraní pro \"Waggonbau- und Maschinenfabrik vorm. Busch (Wumag)\", což byla součást Flickova koncernu. Na konci druhé světové války utrpělo město zvláště mezi 19. a 26. dubnem 1945 značné škody. Byly zničeny báně Lauské věže (\"Lauenturm/\") a kostela sv. Michala, téměř všechny mosty byly vyhozeny do povětří, železniční viadukt ovšem až po 4. květnu. Dne 26. dubna 1945 proběhl v bitvě o Budyšín poslední větší německý tankový útok druhé světové války; město bylo dobyto zpět a až do kapitulace zůstalo v německých rukou.\n\nPo prvních poválečných volbách v sovětské okupační zóně v červnu 1946 byla v Budyšíně opět obnovena regulérní komunální správa. Odvrácenou stranou těchto voleb však bylo znerovnoprávnění lužickosrbského obyvatelstva. Domowina, která byla respektována pouze jako kulturní zajímavost, byla zbavena práv na politické zastoupení, takže do voleb nekandidovala žádná srbská strana. Tato tendence pokračovala i po novém zemském uspořádání Saska v roce 1947. Zemská věznice v Budyšíně se tehdy stala zvláštním táborem sovětské okupační mocnosti a jejího Lidového komisariátu vnitřních záležitostí (NKVD), resp. „Zvláštním táborem č. 4“ (od konce roku 1948 č. 3). V budovách byli umístěni vězni odsouzení sovětským vojenským soudem, zatímco takzvaní „internovaní“, tj. vězni bez rozsudku, byli ubytovaní venku v dřevěných barácích. Při celkovém počtu 27 300 vězňů a průměrné vytíženosti cca 6 500 internovaných přišlo podle registrace v táborových kartotékách sovětského vedení tábora v letech 1945–1950 o život nejméně 3 000 lidí. Jejich jména jsou uvedena v \"Budyšínské knize mrtvých\", kterou publikoval Památník Budyšín. Nejčastější příčinou jejich úmrtí byla dystrofie, tuberkulóza, tyfus a úplavice. Existují však odhady, které uvádějí mnohem vyšší počty. Podle zpráv očitých svědků, které shromažďuje organizace Bautzen-Komitee e. V., jsou mrtví údajně pochováni na tzv. „Karnickelbergu“. Při průzkumných výkopech byly však v roce 1992 v bezprostřední blízkosti tábora nalezeny kosterní pozůstatky jen 176 mrtvých. Podle jedné z teorií byl „Karnickelberg\" v oblasti, kterou zaplavila přehrada. Nejméně 4 000 budyšínských vězňů bylo deportováno do sovětských táborů na nucené práce. V budyšínských věznicích bylo zadrženo mnoho odpůrců režimu, např. spisovatelé Walter Kempowski a Erich Loest. V roce 1992 byl objekt Bautzen II uzavřen. Dnes se tu nachází Památník Budyšín.\n\nJiž od konce 40. let i po vyhlášení NDR pokračovala v městském zastupitelstvu výrazná dominance Sjednocené socialistické strany Německa (SED) spojená s ideologizací celého státního aparátu. Všichni starostové až do roku 1990 byli členy této strany. Budyšín, který v roce 1946 znovu získal status zemského okresního města, se potýkal s dopravními problémy, nedařilo se např. prosadit výstavbu již kdysi plánované dálnice do Zhořelce. Kvůli nedostatku stavebních hmot bylo zanedbáváno historické centrum, jehož byty se stávaly neobyvatelnými. Pro nedostatek bytů byla v sedmdesátých letech založena nová sídlištní čtvrť Gesundbrunnen. V roce 1989 žilo ve městě 52 053 obyvatel, více než třetina z nich v této nové čtvrti. V období NDR byly ve městě hlavními zaměstnavateli velké státní podniky „VEB Waggonbau Bautzen“ (nyní Bombardier Transportation), továrna na řezací stroje „Perfecta“, telekomunikační společnost a kombinát na výrobu stavebních hmot. Dále byl založen Srbský učitelský institut a Institut pro srbský folklór coby pobočka Akademie věd NDR. Kulturní dům „Mezinárodní solidarita“, který existoval v letech 1953–1963, byl zařízením pro podporu a politické využití dezertérů přeběhlých ze Spolkové republiky Německo. Roku 1979 pak bylo sídlo katolického biskupství přeloženo do Drážďan.\n\nPanující společenské i politické poměry a rostoucí nespokojenost obyvatelstva vedly na konci 80. let ke stále častějším demonstracím, které vyvrcholily politickým převratem na podzim roku 1989. Dne 7. listopadu bylo také v Budyšíně na bázi demokratického dialogu založeno „Nové fórum“ a nejrůznější diskuse probíhaly i v srbských organizacích, církevních obcích a v divadle. Starosta Heinz Wagner (SED) odstoupil v lednu 1990. Od roku 1990 byl obnoven titul primátora a zároveň se změnila struktura městské správy. V roce 1990 byla zrušena Důstojnická vysoká škola Otto Lilienthala, která zde sídlila od osmdesátých let. Ve spolupráci se Zemským okresem Budyšín a Svobodným státem Sasko byla zahájena rozsáhlá rekonstrukce starého města. Hospodářská situace ve městě však byla stejně jako v celé Horní Lužici obtížná. Mnoho obyvatel města ztratilo své dosavadní zaměstnání a muselo se odstěhovat za prací. Roku 1991 bylo opět obnoveno Hornolužické šestiměstí a Nadace pro srbský lid. Dne 1. září 2002 oslavil Budyšín slavnostním průvodem 1000 let od první písemné zmínky.\n\nBěhem migrační krize vzbudilo město pozornost násilnými činy proti uprchlíkům a uprchlickým ubytovnám. Saský úřad pro ochranu ústavy poukázal v roce 2015 na to, že v Zemském okrese Budyšín jsou aktivní pravicoví extrémisté. Dne 21. února 2016 byl neznámými osobami zapálen bývalý hotel „Husarenhof“, který byl určen jako ubytovací zařízení pro žadatele o azyl. Přihlížející při tom vyjádřili „neskrývanou radost“. Dne 13. prosince 2016 bylo vrženo pět Molotovových koktejlů do areálu azylové ubytovny.\n\nBudyšín byl v raném středověku jedním z největších měst tzv. Středního Německa. Přibližně od 15. století však vývoj obyvatelstva stagnoval. Relativně pozdní industrializace přinesla nové impulzy a také za časů NDR město zaznamenalo přírůstek obyvatelstva. Od politické změny v roce 1990 se populace snížila z 52 000 (1989) na přibližně 39 000 kvůli obyvatelům, kteří se vystěhovali, a nízké porodnosti. Od roku 2000 se však tento klesající trend výrazně zpomalil. V roce 2017 byl Budyšín podle populace osmým největším městem Saska. Od historických dob zde žijí Lužičtí Srbové, potomci slovanských zakladatelů města z kmene Milčanů. Od 11. století se sem stěhovali německy hovořící obyvatelé především z Franska a Hesenska. O podílu jednotlivých národnostních skupin je málo známo. Podle pramenů z roku 1400 mohli Lužičtí Srbové tvořit jednu třetinu obyvatelstva (zde je však nutné brát v úvahu také asimilaci a smíšené rodiny). V současné době je srbská populace v Budyšíně mezi 5 a 10 %. Podíl Němců se srbskými předky je mnohem vyšší, ale také mnoho Srbů má německé předky. Katoličtí Srbové měli v roce 2001 nepatrně vyšší porodnost než Němci. Po roce 1989 však dochází k jejímu poklesu v souladu se saským popřevratovým trendem. V době protireformace pak do Budyšína emigrovalo rovněž určité množství protestantských Čechů, v tomto sídelním městě katolického děkanátu ale nevznikla komunita srovnatelná svým významem s českou obcí v Žitavě.\nMezi věřícími občany města převažují protestanté, třetina obyvatelstva je ovšem bez konfese. Ve městě je největší protestantská komunita v Sasku: církevní obec sv. Petra, která má asi 5800 členů. Z ní vzešla komunita „Bautzen-Gesundbrunnen“, která se v roce 1994 stala nezávislou protestantskou farností. Dvojjazyčná katolická farnost svatého Petra patří se svými ca. 5000 členy k největším svého druhu v drážďansko-míšeňské diecézi. Obě křesťanské komunity sdílejí Chrám svatého Petra, který je nejstarším simultánním kostelem v Německu a zároveň jedním z největších tohoto typu.\n\nOd srpna 2015 je primátorem města Alexander Ahrens (SPD). Ten vystřídal Christiana Schramma (CDU), který byl starostou od roku 1990, od roku 1995 pak působil jako primátor. Ahrens, který byl tehdy ještě bez stranické příslušnosti, porazil ve volbách v roce 2015 jako společný kandidát SPD, Die Linke a Bürger Bündnis Bautzen se 48,1 % kandidáta CDU Mathiase Knaaka (35,3 %). Kromě primátora má Budyšín dva starosty odpovědné za dílčí oblasti správy: Robert Böhmer (hospodářství, finance, vzdělání a sociální věci) a Juliane Naumann (výstavba). Městská rada Budyšína je složena z 34 členů. Zasedá buď na radnici, nebo v historickém Soukenickém domě (\"Gewandhaus/\"). V okrajových částech města (Niederkaina, Stiebitz, Kleinwelka, Salzenforst-Bolbritz) existují čtyři místní rady , jejichž čestní členové jsou voleni na pět let. Složení městské rady je následující:\n\nMěstský znak patrně vychází z korouhve Wiprechta z Grojče z 11. století (kolem roku 1080), ačkoliv jeho původ není zcela objasněn. Nejstarší známé vyobrazení tohoto znaku se objevuje na dvou pečetích prince Václava IV., jemuž chtěl císař Karel IV. zajistit následnictví trůnu. První pečeť tehdy dvouletého prince je z roku 1363. Její součástí je nápis: \"Wenceslaus quartus dei gracia Boemie rex, Brandenburgensis et Lusacie marchio, Luczenburgensis et Slesie dux.\" Druhá pečeť je o deset let mladší (1373) a její nápis je nepatrně obměněn: \"Wenceslaus, dei gracia Boemie rex, Brandenburgensis marchio, Luczenburgensis, Slezie et Lusacie dux.\" Nejstarší zpráva o používání znaku k reprezentaci města pochází z Augsburské kroniky, podle níž byl tento znak zástupci Budyšína použit při pohřební ceremonii na počest Karla IV. v roce 1378.\n\nBlason: Znak se skládá ze štítu (který se někdy samostatně používá jako znak), přilby, ozdoby přilby (obsahující ozdobné prvky křídla a opakování štítu) a pokrývky přilby, která štít úponkovitě rámuje. Mezi ozdobou a přilbou se nachází trojitá koruna. Jádrem znaku a jeho nejstarší částí je štít, na němž je umístěna zlatá hradba na modrém poli, patrně budyšínská městská hradba, která zaujímá polovinu štítu zakončenou třemi cimbuřími. Kvůli zvláštnímu významu města v raném středověku byly elementy tohoto znaku, zejména štítu, v různých obměnách přejímány do jiných znaků v regionu. Tento znak byl v minulosti používán pro celou Horní Lužici, což lze doložit např. v Praze na výzdobě Staroměstské mostecké věže. Také dnes je tento znak neoficiálním znakem celého regionu. Pečeť Budyšína v dobách Šestiměstí zahrnovala kromě hradby také dvě věže, bránu s padací mříží a české lvy. Na základě skutečnosti, že je věznice Bautzen I postavena ze žlutých pálených cihel, byla někdy v běžném povědomí identifikována s budyšínským městským znakem.\n\n\nOd roku 1994 tvoří Budyšín společně s městy Zhořelec (Görlitz) a Hoyerswerda městský svaz regionálních center Saska, tzv. „Oberzentraler Städteverbund“ (OZSV). Toto společenství vzniklo v rámci státního rozvojového plánu a zabývá se rozvojem infrastruktury, ekonomickou stabilizací regionu a regionálním marketingem.\n\nZ celkem sedmi kostelů v historickém centru města se pro bohoslužby využívá pět (chrám svatého Petra, kostel svatého Michala, kostel svatých Marie a Marty, Tuchorský kostel (\"Taucherkirche\"), kostel Panny Marie), zbylé dva jsou v ruinách (Mnišský kostel a kostel svatého Mikuláše). Dále je zde malý klášterní kostel svaté Kláry s moderním designem interiéru od Fredericka Presse, ústavní kostel ve věznici Bautzen I, jedno jako kostel sloužící církevní komunitní centrum se zvonicí v městské části Gesundbrunnen, dvě kaple a menší církevní stavby v některých městských částech, například v Kleinwelce.\n\n\nNa hlavním náměstí středověkého centra je nejvýznamnější barokní soubor v Budyšíně zachovaných měšťanských domů. Domy na západní straně ulice Lauenstraße mezi Lauskou věží a radnicí jsou ve stylu saského „vysokého“ baroka, které bylo typické pro předválečné Drážďany. U stavby na Lauenstraße 6 (fasáda se čtyřmi alegorickými postavami) je doložen vliv Permoserova stylu. Na hlavním tržišti se nachází také Soukenický či kupecký dům (\"Gewandhaus/\"), z původního objektu je však zachován jen pozdně gotický sklep, jehož hvězdová klenba spočívá na jediném žulovém osmibokém centrálním sloupu. Pro dějiny Lužických Srbů má zvláštní význam Monseho dům (\"Monse-Haus\"), v němž byla v roce 1552 založena první budyšínská tiskárna, která roku 1574 vytiskla první knihu v lužické srbštině: katechismus s církevními písněmi. Turistickou zajímavostí je Čarodějnický domek (\"Hexenhäusel\"), což je bývalá rybárna z roku 1604, k níž se váže pověst o Cikánce, která zde byla příznivě přijata a svým požehnáním ochránila dům před požáry. V ulici Wallstraße se nachází Vila Britze (\"Britze-Villa\"), rodiště a někdejší bydliště malířky Marianne Britze. Dnes je tu sídlo Srbského institutu. Na rohu ulic Wallstraße/Weigangstraße je pozoruhodná secesní Weigangova vila (\"Villa Weigang\") z roku 1903.\n\n\nPodél bývalých hradeb, které oddělovaly centrum města od východních a jižních městských částí, se rozkládá rozsáhlý hradební park s dřevinami z různých částí světa. Pět kilometrů od historického centra města leží Kleinwelka s největším německým bludištěm, zahrnujícím dobrodružný a hádankový labyrint, dinopark a dinozahradu a park miniatur, jehož součástí je tzv. „Klein-Ossi-Land“. Zmíněný dinopark zahrnuje také dinosauří kino, archeologické pracoviště a část Universum s tématikou vesmíru a planety Země. Park vytvořil Franz Gruß z Großwelky, který v roce 1978 vymodeloval plastiky dinosaurů. Počínaje rokem 1994 dinopark rozšířil Thomas Stern. Od jeho vzniku sem zavítalo asi pět milionů návštěvníků.\n\nNěmecko-srbské lidové divadlo (\"Deutsch-Sorbisches Volkstheater/\") sídlí na hradě Ortenburgu. Od roku 2003 má jeden sál pro loutkové divadlo a divadlo malých forem, druhý pro vlastní městské divadlo (\"Burgtheater/\"). Je v majetku Zemského okresu Budyšín a částečně ho financuje „Nadace pro srbský lid“. Jedná se o jediné profesionální dvojjazyčné divadlo v Německu. Předchůdcem této instituce je původní budyšínské městské divadlo, které bylo otevřeno v roce 1796 poblíž Lauského příkopu (\"Lauengrabe\"), jenž byl součástí někdejšího opevnění. Tato historická budova však byla zbořena roku 1968 v rámci plánovaného rozšíření Budyšína na moderní socialistické město. Městský soubor se již v roce 1963 sloučil se srbským lidovým divadlem a od roku 1975 sídlí v nové budově na Ortenburgu. Z finančních důvodů mělo v letech 2003–2004 dojít k fúzi divadel v Budyšíně, Žitavě a Zhořelci s Novou lužickou filharmonií, která se ovšem nakonec neuskutečnila. Budova ze sedmdesátých let musela být přizpůsobena novým standardům, přičemž bylo investováno přibližně 18 milionů eur. V sezóně 2016/17 navštívilo celkem 152 434 diváků jednu z 905 akcí pořádaných v Německo-srbském lidovém divadle. Za toto období se konalo 19 premiér činoherních představení a 9 premiér v loutkovém divadle. K divácky nejúspěšnějším kusům patřila hra \"Die Olsenbande und das Gebiss des Grauens\" v režii Lutze Hillmanna. V roce 2018 navštívilo 153 788 diváků některou z 876 pořádaných akcí, mezi nimiž bylo 26 premiér v němčině a hornolužické i dolnolužické srbštině.\n\n\nBudyšín je sídlem řady institucí lužickosrbského národa:\n\nSteinhaus je kulturní centrum na ulici Steinstraße s koncertním sálem, kavárnou, divadelním jevištěm, kinem, ateliérem a galerií, které provozuje spolek Steinhaus e. V. Dodnes největší sociokulturní centrum ve východním Sasku vzniklo z Dětského domu Willyho Mirtschina někdejší FDJ, který byl po roce 1990 přeměněn na otevřený dům pro mládež. Mezi každoroční velké akce patří soutěž rockových skupin „BEAT“, stejně jako Breakdance-Battle či Skate Contest. V letech 2012–2014 byl dům zrekonstruován a rozšířen.\n\nNa jaře se pravidelně konají pouliční oslavy „Bautzener Frühling“. Nadregionální význam má také tradiční postrkování velikonočních vajec na Protschenbergu v západním okraji města. Jedná se o největší dětský festival v regionu. Budyšín je jedním z výchozích bodů pro tzv. „Velikonoční jízdy“ (), což je starý velikonoční zvyk, kdy lužickosrbští muži v tradičním kroji s cylindrem vyjíždějí o velikonoční neděli na koních kolem polí a zpívají přitom náboženské písně, jež mají zajistit úrodu pro následující rok. Zdejší vánoční trh potom patří mezi nejstarší v Německu. Velmi oblíbená jsou venkovní představení letního divadla, která se většinou konají na nádvoří Ortenburgu. Od roku 1993, každý rok v září, se koná „International Bautzener Stadtlauf“, což je největší běžecká událost v Horní Lužici.\n\nŘada restaurací nabízí typickou hornolužickou kuchyni a také srbskou gastronomii. Známá je zvláště budyšínská hořčice, která existuje v různých sortách a recepturách, a podává se v dochucených pokrmech a nápojích například ve speciální hořčičné restauraci (Senfstube) nedaleko náměstí. K typickým místním specialitám patří „Teichelmauke“, což je bramborová kaše se zelím, maštěná lněným olejem, převážně s uzeným masem nebo klobásou. Ke slovanským pokrmům lze počítat pečení perníků, placek zvaných a koláčů ().\n\nV městě sídlí fotbalový klub FSV Budissa Bautzen, který hraje v regionální lize. Lokálně významným klubem, který se soustředí zejména na práci s mládeží, je SV Bautzen. V době NDR byl Budyšín střediskem bowlingu s úspěšnými mužstvy Motor Bautzen a Fortschritt Bautzen. Například od roku 1970 do roku 1990 byl tým Budyšína ve všech bowlingových mistrovstvích NDR vždy mezi prvními třemi. Dále ve městě působí volejbalové oddělení klubu MSV Bautzen 04. Od roku 1989 se zde nachází sáňkařská dráha, kterou spravuje sportovní klub SG Bautzen Nord e. V.\n\nV žebříčku každoročně zveřejňované studie Saské zemské kanceláře zaměřené na hospodářskou sílu saských měst obsazoval Budyšín po dobu několika let první místo. Různé ekonomické charakteristiky, jako jsou daňové příjmy a počet pracovních míst podléhajících odvodu pojistného na sociální zabezpečení se při tom porovnávají s počtem obyvatel. Obrat na jednu firmu sídlící v tomto městě dosahoval v roce 2016 výše 1 180 v jednotkách jednoho 1000 €, což v rámci Saska řadí Budyšín na druhé místo po Chemnitz. Město vděčí za svou relativní hospodářskou sílu především tradičně velmi smíšené odvětvové struktuře místní ekonomiky. Tato strukturální rozmanitost způsobuje poměrně nízkou náchylnost k hospodářských krizím mimo jiné proto, že je založena na společnostech, které zde již z velké části mají dlouhou tradici. Dalším podstatným bodem je skutečnost, že Budyšín je tradičním správním městem, a proto se vyznačuje vyšším zastoupením veřejných činitelů (justiční správy, soudů, vězeňské služby), jakož i velkým počtem advokátů a notářů. S 26 556 zaměstnanci, na něž se vztahuje sociální pojištění, bylo město například v roce 2016, v dostatečném předstihu před lidnatějším Görlitz s 21 921 zaměstnanci. Pracuje zde 69,6 % zaměstnanců, kteří sem dojíždějí za prací z celého regionu a dokonce z Drážďan. Vzhledem k značnému přebytku těchto dojíždějících je míra zaměstnanosti dosti vysoká, činí 666 zaměstnanců podléhajících příspěvkům na sociální zabezpečení na 1 000 obyvatel – což je nejvyšší hodnota v Sasku. Naopak 45 % obyvatel s trvalým bydlištěm v Budyšíně za prací dojíždí do jiných míst v regionu.\n\nK rozvoji podnikání pozitivně přispívá blízkost letiště v Drážďanech. Ve městě jsou dále zastoupena média: V létě 1990 byl založen reklamní list „Bautzener Bote“, dále je zde redakce srbského deníku , které vydává vydavatelství Domowina. O místních událostech informují saské noviny, např. „WochenKurier“ a „Oberlausitzer Kurier“.\n\nBudyšín má spojení se spolkovou dálnicí A4 Drážďany-Zhořelec (přes vjezdy Bautzen-Ost a Bautzen-West a Salzenforst). Po té, co byla v roce 2013 otevřena západní tečna, obchází spolková silnice 6 ve směru od Görlitz centrum města a Mírový most (\"Friedensbrücke\"), kde zejména v odpoledních hodinách doprava vázla. Silnice B 96 z Žitavy do Berlína také vede od jihu města přes západní tečnu k západním předměstím předtím, než opustí městskou oblast na severozápadě. Silnice B 156 z Weißwasseru obchází městskou oblast na nově vybudované trati z roku 2003. Dálniční přístup pro severní okruh a Hoyerswerdu je od roku 2006 optimalizován také dálničním přivaděčem.\nŽelezniční stanice Bautzen byla otevřena v roce 1846. Je zastávkou pro tratě železničních společností Die Länderbahn GmbH („Trilex“) a Ostdeutsche Eisenbahn GmbH (ODEG). Na železniční trati Drážďany-Zhořelec, částečně i dále do Vratislavi, jsou přímá vlaková spojení. Přímé spoje do Berlína a Chotěbuzi (přes Hoyerswerdu), Žitavu a Bad Schandau byly v posledních dvou desetiletích zrušeny; město tak ztratilo status významného železničního uzlu Horní Lužice. Do roku 1972 existovala železniční trať Löbau-Radibor, která vedla do Weißenbergu. Do budoucna má být konkurenceschopnost Horní Lužice podpořena elektrifikací železničních tratí.\n\nRegionální autobusový dopravce Regionalbus Oberlausitz GmbH, který je součástí skupiny „Rhenus Veniro“, provozuje v Budyšíně sedm městských autobusových linek. S okolními obcemi je město spojeno několika regionálními autobusovými linkami téže společnosti. Tato Svobodným státem Sasko dotovaná autobusová síť bude do roku 2021 rozšířena z Weißenbergu a průmyslového parku Schwarze Pumpe do Drážďan. Společnost FlixBus provozuje dálkový autobusový spoj z Budyšína do Berlína a zpět (délka jízdy cca 3,5 hodiny). Regionální autobusy zastavují u centrálního autobusového nádraží na náměstí August-Bebel-Platz, dálkové autobusy potom na příměstském parkovišti Schliebenstraße.\n\nPozemní komunikací, která je vyhrazena pro cyklistickou dopravu a turistiku je „Sprévská cyklostezka“ (\"Spreeradweg\"), jejíž trasa je dlouhá 420 km. Cyklostezka vede polními cestami s lužními lesy od jednoho ze tří pramenů Sprévy v obci Eibau, která se nachází poblíž hranice s Českou republikou u města Jiříkov, přes historické území Horní Lužice, pokračuje směrem přes Chotěbuz a další města a končí v Berlíně v místě zvaném Rybářský ostrov (\"Spreeinsel\"), kde se Spréva vlévá do řeky Havoly. Budyšín je jednou ze zastávek trasy, která prochází nejen atraktivním přírodním prostředím biosférických rezervací Oblasti hornolužických rybníků a vřesovišť či Sprévského lesa (\"Spreewald\"), ale také Lužickým hnědouhelným revírem s Elektrárnou Boxberg. Na cestě je řada možností k přenocování, popřípadě k opravě kola.\n\nPři hodnocení turistického potenciálu města Budyšína je třeba brát v potaz nejen historickou architekturu a jedinečnou okolnost soužití dvou kultur se širokým spektrem nabídky místních specifik (velikonoční jízdy, Německo-srbské lidové divadlo, Srbský lidový soubor, obranné věže apod.), ale také atraktivní přírodní okolí a místní podnikání. Rozvoj individuálního profilu cestovního ruchu spojený s vytvářením zvláštní turistické značky je však podle analýzy městem pověřené poradenské firmy BBE Retail Experts z roku 2009 méně dynamický, než je tomu ve srovnání s konkurencí Zhořelce (Görlitz). Zatímco totiž Zhořelec dosáhl zvýšení turistické poptávky o 63,1 %, Budyšín pouze o 31,5 %. V hotelnictví zde působilo 20 firem, indexovaný vývoj hotelnictví dosahoval 98,3 %. Kapacita lůžek činila v průměru 57 lůžek na jedno ubytovací zařízení. Na rozdíl od negativního trendu v této cestovní oblasti, Budyšín vykazuje pozitivní vývoj při využití kapacity lůžek, které dosahuje 38,6 %, zatímco saský průměr je 30,3 %. Index přenocování a využití těchto lůžek byl za rok 2008 v Budyšíně 131,5/118,7, ve Zhořelci 163,1/144,2. Intenzita cestovního ruchu (=počet přenocování na 1000 obyvatel) byla v témže roce 3684, ve Zhořelci 2976. Cílovými skupinami turismu v Budyšíně jsou turisté se zájmem o kulturu, události, nákupy a cykloturistiku, dále poutníci, milovníci přírody, obchodní cestující, cestující za vzděláním, rodiny, spolky a školní třídy. Potenciál obratu z turistiky byl v roce 2008 24,1 milionů eur.\n\nBudyšín má šest základních škol, čtyři střední školy, pět gymnázií (Schiller-Gymnasium, Philipp-Melanchthon-Gymnasium, Srbské gymnázium a dvě odborná gymnázia) a dvě speciální školy. Více než 500 studentů studuje na Berufsakademie Sachsen – Staatliche Studienakademie Bautzen, která nabízí tříleté vzdělání zakončené bakalářským titulem ve studijních oblastech finančního řízení, veřejného managementu, podnikové informatiky, elektrotechniky, lékařství a průmyslového inženýrství. Od roku 2018 škola disponuje novou laboratorní budovou za 8,7 milionů eur. Příležitosti na trhu práce pro absolventy „Berufsakademie“ jsou dobré: v posledních letech získalo po ukončení studia zaměstnání 85 až 90 % absolventů.\n\n\n\n\n"}
{"id": "83887", "url": "https://cs.wikipedia.org/wiki?curid=83887", "title": "Česká strana národně socialistická", "text": "Česká strana národně socialistická\n\nČeská strana národně socialistická, zkratka ČSNS 2005, je česká levicová strana založená v prosinci roku 2005 členy České strany národně sociální poté, co se ČSNS ocitla v konkurzu. Její původní název při registraci v prosinci 2005 zněl Česká strana národně sociální 2005.\n\nDne 4. března 2006 se strana na ustavujícím sjezdu v sále Leteckého klubu hotelu DUO v Praze 9 přejmenovala na svůj nynější název. Podle výpisu o straně na stránkách ministerstva vnitra si však stále ponechala svou původní zkratku ČSNS 2005.\n\nPředsedou strany je Ing. Karel Janko.\n\nČeská strana národně socialistická se hlásí k historii České strany národně sociální, vzniklé v roce 1897, například přejímá číslování sjezdů. Hlásí se rovněž k její nástupkyni Československé straně národně socialistické, jejíž členkou byla Milada Horáková, popravená v politickém procesu komunisty. V úctě k ní, spolu s Masarykovou demokratickou stranou, připravuje pomník Miladě Horákové a ostatním, kteří byli popraveni z politických důvodů. Jeho základní kámen stojí v parku na náměstí Pražského povstání.\n\nProgram strany se zaměřuje na zachování sociálního státu, zajištění pořádku a bezpečnosti, zlepšení vymahatelnosti práva, zejména u rodinného práva, zeštíhlení byrokracie, státem garantované zdravotnictví a bytovou otázku a ekologicky prozíravou politiku. V otázce rodinného práva se přiklání k zrychlení řízení týkajících se práv a povinností k nezletilým dětem a za právo dětí mít oba rodiče, aby nezletilému dítěti byl zaručen po rozvodu rodičů pravidelný a častý styk s rodičem, s kterým nežije ve stejné domácnosti. Je stranou z hlediska politického profilu národní a sociální. Zastává názor, že politický profil strany vyplývá vždy z jejích členů a přání voličů. Staví se proti \"vlastenecky nezakotvenému nadnárodnímu evropanství\", za \"národovectví bez nenávisti k ostatním národům a nemarxistický socialismus. Nacionalismus, tak jak je podle ní obvykle chápán (přehnaný vztah k národu), zásadně odmítá. Národovectví chápe jako ochranu zájmů své vlasti, tak jak to podle názoru strany chápali zakladatelé Československa.\" \"Stejně tak odmítá jakékoliv projevy xenofobie. Ze stejného důvodu odmítá jakoukoliv spolupráci s Národní stranou a Dělnickou stranou, stejně jako s ostatními organizacemi hlásajícími nacionalismus a xenofobii. Odmítá jakékoliv projevy marxistického socialismu a odmítá jakoukoliv spolupráci s komunisty.\"\n\nPodle bývalého předsedy strany Jiřího Stanislava je ČSNS \"historicky strana levicová [...] odmítající jednoznačně spolupráci s komunisty, další možnosti jsou otázkou dohod\".\n\nVe volbách do Sněmovny 2006 kandidovala pouze ve dvou krajích, ve zbytku republiky podpořila kandidátky České strany sociálně demokratické. V senátních a krajských volbách 2008 spolupracovala se Stranou zdravého rozumu.\n\nNa přelomu roků 2010-2011 začalo nejvyšší vedení strany (Přemysl Votava, Karel Janko a Bohdan Babinec) v tajnosti vyjednávat s některými členy ČSSD o jejich možném přestupu do ČSNS 2005. Z počátku hlavní postavou ČSSD při vyjednávání byl Jiří Vyvadil, který také v únoru 2011 do strany přestoupil, což bylo vedením ČSNS 2005 prezentováno jako vítané posílení strany návratem starého národního socialisty. Vyvadil se netajil tím, že je v úzké spolupráci s Jiřím Paroubkem a že hodlá kandidovat na předsedu ČSNS 2005 během nastávajícího dubnového sjezdu. Na sjezdu strany došlo k nečekané události, kdy Vyvadil jako kandidát během projevu kritizoval Jiřího Paroubka a v kuloárech se vyjádřil, že Paroubek krátce předtím volal 1. místopředsedovi strany a žádal, aby členové ČSNS 2005 nevolili za předsedu Vyvadila. Novým předsedou byl zvolen dosavadní Karel Janko, Jiří Vyvadil se stal prvním místopředsedou. Během následujících dvou měsíců pokračoval Vyvadil přes média v kritice Jiřího Paroubka a jeho vztah s původním vedením strany, které z velké části na sjezdu obhájilo své pozice, se začal rapidně zhoršovat. V červnu byl Jiří Vyvadil obviněn členem Ústřední rady Bohdanem Babincem, že jedná a vystupuje na veřejnosti svévolně bez souhlasu vedení strany a ještě téhož měsíce byl vedením strany vyloučen. V tomto období (únor-červen), vstoupilo do strany několik desítek nových členů, zejména v Ústeckém kraji, z nichž značná část byli přistoupivší členové ČSSD (Jaroslav Andres, Milan Bartůněk). Jiří Paroubek i nadále zůstal v kontaktu s vedením strany. Během září se předseda strany Karel Janko distancoval od jednání s Jiřím Paroubkem a po určité době se proti vstupu Jiřího Paroubka postavil. Za obratem pravděpodobně stálo Paroubkovo odmítnutí radikálních politických názorů Karla Janka jako součásti nového programu. Karel Janko následně bez souhlasu vedení strany prezentoval v médiích své odmítavé názory - coby názory strany - na vstup Paroubka do ČSNS 2005. Byl proto ústřední radou strany dne 8. října 2011 zbaven své funkce a vyloučen ze strany.\nNa sjezdu konaném 12. listopadu 2011 bylo schváleno sloučení strany s nově vzniklým subjektem Národní socialisté – levice 21. století (LEV 21), vedeným Jiřím Paroubkem. V den ustavujícího sjezdu nové strany Národní socialisté – levice 21. století 26. listopadu však Jiří Paroubek sloučení s ČSNS 2005 odmítl slovy: \"„Ale o slučování s jinou stranou neuvažujeme. Neproběhlo ani sloučení se stranou ČSNS 2005, jen někteří její členové přišli k nám.“\"\nKe dni 1. 1. 2009\n\n\n\n\n"}
{"id": "83902", "url": "https://cs.wikipedia.org/wiki?curid=83902", "title": "Václav Vydra (1876)", "text": "Václav Vydra (1876)\n\nVáclav Vydra (29. dubna 1876 Plzeň – 7. dubna 1953 Praha) byl český divadelní herec, režisér, autor memoárové literatury a úvah o divadle.\n\nNarodil se 29. dubna ve Svaté Dobrotivé u Hořovic, odkud pocházela jeho matka Kateřina, rozená Sládková a pokřtěn byl 3. května v Plzni. Byl synem vojenského hudebníka a kapelníka. Dětství prožil v Linci a ve Vídni. Po návratu do Plzně studoval německou reálku, kterou však nedokončil, neboť v roce 1893 odešel k divadlu. Do roku 1907 pak působil v různých divadelních společnostech (Fr. Zöllner, J. Muška, V. Žákovský, A. Frýda, L. Chmelenský, A. Chlumský, J. Drobný). V letech 1907 až 1913 měl angažmá v divadle v Plzni.\n\nV období 1913 až 1922 byl hercem a režisérem ve Vinohradském divadle a krátce zastupoval i šéfa činohry za K. H. Hilara, který odešel do Národního divadla. Od roku 1922 byl angažován v Národním divadle v Praze (v letech 1940 až 1945 jako stálý host) a působil zde i jako režisér. Vytvořil zde řadu výrazných postav, např. v divadelních hrách \"Král Lear\" a \"Julius Caesar\" od W. Shakespeara, \"Bílá nemoc\" od Karla Čapka a další. Za Pražského povstání v květnu 1945 byl pověřen správou činohry ND a v letech 1945–1949 byl ředitelem Národního divadla.\n\nJe autorem dvou knih (\"Prosím o slovo\", 1940, \"Má pouť životem a uměním\", 1948, 2. rozšířené vydání 1954), posmrtně vyšly soubor jeho publicistických prací po názvem \"Z hercova pera\" (1955) a výbor z korespondence \"Hercův listář\" (1956).Pro divadelní společnosti, ve kterých působil, přeložil několik divadelních her z němčiny a další upravoval.\n\nV letech 1922 a 1929 hostoval umělecky v Lublani, v roce 1930 ve Varšavě, v roce 1934 navštívil divadelní festival v Moskvě.\n\nOjediněle vystupoval ve filmu (např. \"Bílá nemoc\", \"Naši furianti\"), uplatnil se příležitostně herecky a recitačně i v rozhlase.\n\nVe třicátých letech se sblížil s politickou levicí, v roce 1945 vstoupil do KSČ.\n\nJeho první ženou byla dcera ředitele divadelní společnosti F. Zöllnera Eliška Zöllnerová (*1881 - 1940), se kterou měl tři děti: nejstarší Václav (*1902) se stal rovněž hercem a divadelním ředitelem, druhorozená byla Eliška (*1904), nejmladší Jiřina Vydrová (*1910) se stala historičkou umění, vědeckou pracovnicí Uměleckoprůmyslového muzea v Praze se specializací na historický textil, zejména gobelíny a krajku. 27. července 1940, se v Praze na Vinohradech, oženil s Helenou Houdkovou (1897 - 1975)\n\n\nFrantišek Götz\n\nJindřich Honzl\n\nJaroslav Kvapil\n\nRůžena Nasková\n\nOlga Scheinpflugová\n\n\n"}
{"id": "83904", "url": "https://cs.wikipedia.org/wiki?curid=83904", "title": "Valašská Polanka", "text": "Valašská Polanka\n\nValašská Polanka je obec v okrese Vsetín Zlínského kraje, nachází se cca 10 km od města Vsetín a leží na březích řeky Senice. Žije zde obyvatel. Ve vesnici je základní škola a kostel. Nedaleko leží Čertovy skály. První písemná zmínka o obci pochází z roku 1361 v listu papežské kurie z Avignonu. V roce 1663 byla obec výrazně poničena vpádem Tatarů. Obec proslavila valašská lidová píseň \"A já su synek z Polanky\".\n\nObcí prochází od roku 1928 železniční trať Hranice na Moravě – Púchov, v celé trase dokončená až roku 1937 a elektrifikovaná roku 1960. Je zde železniční stanice \"Valašská Polanka\". Existují plány na vznik železničního uzlu přivedením trati od Zlína.\n\n\n\n\n"}
{"id": "83909", "url": "https://cs.wikipedia.org/wiki?curid=83909", "title": "Týřovský potok", "text": "Týřovský potok\n\nTýřovský potok, někdy nazývaný Hubenovský potok, je potok v Plzeňském kraji, levý přítok Kralovického potoka.\n\nTýřovský potok pramení severovýchodně od hospodářského dvora Hubenov v severovýchodní části okresu Plzeň-sever. Rozlehlý dvůr obtéká z východní strany a napájí malý rybník před vstupní branou. Potok kříží místní komunikace a ten pokračuje 1 km jihovýchodním směrem napříč loukou, později polem mělkým údolím. Tok se stáčí k jihu a spojuje se s drobným pravostranným potokem přitékajícím ze svahů Olešky. Od soutoku se směr opět stáčí k jihovýchodu a potok tvoří hranici katastrálních území. Po 300 m se Týřovský potok kříží se silnicí spojující Kralovice s Hradeckem a jeho tok se stále více přibližuje východnímu směru.\n\nV místech nazývaných Týřovský rybník se potok stáčí k jihu, protéká pod náspem železniční tratě ČD 162 a teče jjz. směrem k silnici II/229, před kterou přijme drobný pravostranný přítok. Týřovský potok protéká několik desítek metrů souběžně se silnicí, která je v tomto úseku lemována topoly, následně se stáčí k jihovýchodu a napájí kaskádu čtyř rybníčků – největší z nich je třetí jménem Dolíky. Z posledního rybníku vytéká Týřovský potok jihozápadně a po necelých 300 m se vlévá do rybníku Salaš. Pod hrází rybníka začínala hlubší údolí ústící do údolí Kralovického potoka, ale je postupně zasypáváno na pravém břehu skládkou odpadu. Týřovský potok ústí zleva do Kralovického potoka v úseku mezi Prostředním a Podšibenickým Mlýnem jihovýchodně od Kralovic.\n"}
{"id": "83919", "url": "https://cs.wikipedia.org/wiki?curid=83919", "title": "Velká koalice", "text": "Velká koalice\n\nVelkou koalicí je většinou chápáno spojenectví dvou nejsilnějších politických stran, které jsou zpravidla opačných politických ideologií (např. pravice a levice).Pojem velká koalice (tzv. grand coalition) je někdy používán i v širším slova smyslu jako termín označující vlády složené z více než dvou stran, nicméně se pak význam termínu velká koalice úplně ztrácí. To čemu se někdy říká grand coalition se v češtině označuje jako „široká koalice“, či „nadměrná koalice“. Podmínkou velké koalice je tedy spojení dvou velkých politických stran, které jsou ideologicky protikladné a mimo jejich spojení zůstává minimálně jeden další protivník. Toto spojenectví na exekutivní úrovni je uspořádaní v parlamentním systému s více politickými stranami a disponuje nadpoloviční většinou hlasů v legislativním orgánu, kterému je vláda, v níž jsou obě strany zastoupeny, odpovědná. Termín velká koalice je nejběžněji používán v zemích, kde existují dvě dominantní strany s různými ideologickými orientacemi, z nichž žádná ovšem nedisponuje v parlamentu absolutní většinou křesel a několik dalších menších stran, které uspěly ve volbách a mají zastoupení v parlamentu. Obvykle se obě velké strany snaží vytvořit vlastní většinovou vládu s pomocí menších ideově spřízněných stran. Teprve pokud se tato varianta nepodaří, začínají jednat společně o velké koalici. Vzhledem k tomu, že se obě velké strany zpravidla liší v hlavních ideologických otázkách a jsou všeobecně vnímány jako hlavní soupeři, nepatří velká koalice k nejčastějším modelům vládnutí.\n\nVyskytují se situace, ve kterých za normálních okolností může být žádoucí sestavit vládu dvou největších stran z opačných ideologických táborů. Tyto situace mohou nastat například při patovém výsledku voleb (žádná z hlavních politických stran nemůže sestavit vládu sama nebo s podporou malých stran), v případě, že možnost vytvořit koalici je ztížena velkým volebním ziskem extrémistických stran, nebo v případě potřebnosti větší autority vlády.Další možnosti vzniku velké koalice může být hluboká hospodářská krize, válka nebo nutnost prosadit důležitou ústavní změnu. Jedná se tedy většinou o okolnosti, ve kterých lidé pociťují potřebu národní jednoty a stability, která v tu dobu překonává běžné ideologické rozdíly. To platí zejména tam, kde je široká shoda o nejlepší politice s vypořádáním se s krizí. V tomto případě může velká koalice nastat i v situaci, kdy má jedna strana dostatečný počet míst v parlamentu k tomu, aby vládla sama.\n\nDalší možnou příčinou vzniku velké koalice může být, když hlavní strany zjistí, že mají více společného a jsou si navzájem ideologicky blíže než s ostatními menšími stranami, nebo že roztříštěnost menších stran je už tak velká, že žádná jiná koalice by už nebyla stabilní. Příkladem může být Rakousko, kde dominantní politické levicové a pravicové strany často vytvářejí velké koalice, aby udržely krajní levici nebo krajní pravici mimo vládu jak tomu bylo kupříkladu v letech 1945-1966 a 1987-2000 mezi Sociální demokratickou stranou Rakouska (SPÖ) a Rakouskou lidovou stranou (ÖVP).\n\nVláda Kurta Georga Kiesingera působící od prosince 1966 do října 1969 byla koalicí mezi dvěma největšími stranami Spolkové republiky Německa, Sociálně demokratickou stranou Německa (SPD) a Křesťansko-demokratická unie a bavorskou Křesťansko-sociální unií (CDU/CSU). Formálně se tedy jednalo o koalici tří stran, protože CSU je samostatná politická strana. Standardně je ale považována společně s CDU za jednu stranu, neboť CDU působí ve všech spolkových zemích kromě Bavorska, zatímco CSU působí pouze v Bavorsku. K této velké koalici došlo po krizi koalice CDU/CSU a Svobodné demokratické strany (FDP) z důvodu neshod ohledně státního rozpočtu.\n\nDalší velkou koalicí byla vláda v letech 2005-2009 vedená kancléřkou Angelou Merkelovou, jež byla první ženou v Německu zvolená do této funkce. Velkou koalici tvořily- Křesťansko-demokratická unie a bavorská Křesťansko-sociální unie (CDU/CSU) se Sociálnědemokratickou stranou Německa (SPD). Od roku 2013 tvoří strany CDU/CSU a SPD v Německu opět velkou koalici v čele s Angelou Merkelovou.\n\nKlíčem ke startu konsociační demokracie v Rakousku bylo právě vytvoření velké koalice, tedy koalice mezi konzervativními katolíky (ÖVP) a sociálními demokraty (SPÖ). Tato koalice byla vytvořená po druhé světové válce v roce 1945 a po každých volbách byla veřejně deklarována a potvrzována. Vydržela po šest volebních období až do roku 1966.\n\nDruhá velká koalice mezi dvěma největšími stranami v Rakousku- Sociální demokratickou stranou (SPÖ) a Rakouskou lidovou stranou (ÖVP) vládla v letech 1987-2000, přičemž oproti minulému období měla v této koalici převládající roli Sociálně demokratická strana Rakouska (SPÖ).\n\nVelká koalice má své výhody i nevýhody. Začneme-li výhodami, nabízí se především v podobě možnosti vzájemných domluv obou stran prosadit rozumné reformy s velkou šancí na dlouhodobé fungování (protože by byly vyjednány přes politický střed jako kompromisy). Velká koalice nabízí i jistou politickou stabilitu, neboť má pohodlnou většinu a ostatní strany ji nemohou sesadit- to pro koalici znamená vládu bez vážnějších hrozeb. Pokud se takové vládnutí opírá o rozumný vládní program, může být vláda velké koalice přínosem.\n\nCo se týče nevýhod, existuje zde velká pravděpodobnost dělení politické moci. Ve vyspělé demokracii je takové nebezpečí zmírňováno například vyspělou občanskou společností, silnými médii, nezávislými soudy, nebo vlivem nadstranických institucí, jako je centrální banka či Nejvyšší kontrolní úřad. Ve státech demokraticky méně vyspělých to může znamenat jisté nebezpečí. K nevýhodám velkých koalic patří i dočasné potlačení zdravé opozice, které může paradoxně vést k posílení opozičních stran- to by samozřejmě nevadilo v případě, že by se opozice skládala ze stran pouze demokratických. Takového posílení jsme mohli být svědky například v Rakousku, kde dlouholetá velká koalice mezi sociálními demokraty a lidovci nakonec dopomohla k silnému politickému postavení Svobodným demokratům Jörga Haidera.\n"}
{"id": "83922", "url": "https://cs.wikipedia.org/wiki?curid=83922", "title": "Krakovec", "text": "Krakovec\n\nKrakovec (dříve též Krkavec či Červený Zámek) je vesnice v jižní části okresu Rakovník, 11 km jihozápadně od Rakovníka. V celé obci, která zahrnuje i ves Zhoř, žije ve 20 domech obyvatel, zbylých 39 domů je využíváno chalupáři. Katastrální území obce zaujímá 802,91 ha a PSČ všech adres je 270 35. Dominantou vsi je zřícenina středověkého hradu Krakovec, na němž před svým odchodem do Kostnice pobýval Mistr Jan Hus.\n\nPodle dostupných písemných pramenů byla ves Krakovec založena roku 1315 králem Janem Lucemburským.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Krakovec \"(přísl. Zhoř, 325 obyvatel)\" byly v roce 1932 evidovány tyto živnosti a obchody: cihelna, 2 hostince, kovář, lihovar, mlýn, obchod s lahvovým pivem, řezník, obchod se smíšeným zbožím, 2 trafiky, velkostatek Černý.\n\nObec Krakovec se skládá ze dvou částí, které leží v katastrálním území \"Krakovec u Rakovníka\":\n\nDopravní síť\nVeřejná doprava 2011\n\n"}
{"id": "83926", "url": "https://cs.wikipedia.org/wiki?curid=83926", "title": "Chemický reaktor", "text": "Chemický reaktor\n\nChemický reaktor je zařízení v němž probíhají řízené chemické reakce. Reaktory jsou navrhovány s ohledem na mnoho aspektů chemického inženýrství, jako maximální výtěžnost produktu, efektivitu reakce vedoucí k žádanému produktu a dosažení jeho nejvyšší možné kvality při co nejnižších nákladech. Náklady tvoří především vstupní suroviny a energie na udržování potřebné teploty, tlaku a pohybu reakční směsi.\n\nVsádkový reaktor pracuje přetržitě, na začátku cyklu se reaktor naplní reakční směsí a po dosažení dostatečného stupně konverze reakční směsi se reaktor vyprázdní. Teplota se udržuje buď přestupem tepla přes stěnu reaktoru (tzv. duplikátor), nebo pomocí topných či chladicích hadů, jimiž proudí teplonosné médium, ponořených v reakční směsi. Reakční směs je homogenizována míchadlem. Vsádkový reaktor pracuje v neustáleném stavu. Používá se při malokapacitních reakcích v nichž je alespoň jedna složka kapalná.\nReaktorová nádoba i okolní zařízení jsou podobné vsádkovému reaktoru, avšak proces probíhá nepřetržitě a obvykle v ustáleném stavu. Výchozí látky jsou do reaktoru neustále přiváděny a reakční produkty odváděny. Použití je podobné jako u vsádkového reaktoru. Výkon reaktoru je vyšší, ale jeho řízení je složitější. Stupeň konverze reakční směsi závisí na střední době zdržení látek v reaktoru\n\nformula_1\n\nkde formula_2 je objem reakční směsi v reaktoru a formula_3 je objemový průtok na výstupu z reaktoru.\nReaktor vypadá jako „trubka v trubce“. Ve vnitřní trubce probíhá reakce, zatímco ve vnější trubce proudí teplonosné médium, které udržuje teplotní režim v reaktoru. V reaktoru se uvažuje pístový tok reakční směsi. Používá se hlavně při reakcích v plynné fázi. Pracuje obyčejně v ustálením stavu. Stupeň konverze závisí na době zdržení, která je dána stejným výrazem jako u průtočného míchaného reaktoru.\n\nJako materiálu na výrobu reaktorů se používá nejčastěji ocel, dále pak litina či sklo. Materiály lze i vhodně kombinovat, například u silně kyselých reakcí je ocel potažena vrstvou keramického materiálu. Pro odolnost vůči vysokým teplotám se na stěnách používá šamot.\n\n\n"}
{"id": "83935", "url": "https://cs.wikipedia.org/wiki?curid=83935", "title": "Athénský námořní spolek", "text": "Athénský námořní spolek\n\nAthénský námořní spolek nebo také Attický námořní spolek, případně Délský spolek, bylo spojenectví přímořských a ostrovních starověkých řeckých obcí vedených Athénami. Poprvé byl založen v roce 478 př. n. l. a jeho cílem bylo osvobození řeckých oblastí Malé Asie z perského područí. Spolek zanikl roku 404 př. n. l. v souvislosti s úpadkem moci Athén po peloponéské válce.\n\nPodruhé vznikl spolek v roce 378 př. n. l., ale především díky tomu, že Athény příliš uplatňovaly svou suverenitu a navíc volně zacházely s peněžními příspěvky členů, nenabyl zdaleka významu prvního.\n"}
{"id": "83937", "url": "https://cs.wikipedia.org/wiki?curid=83937", "title": "Arabeska (literatura)", "text": "Arabeska (literatura)\n\nArabeska je označení pro literární prozaický žánr úzce související se žánrem povídky (lze dokonce říci, že jde o její druh). Arabeska má jednoduchou stavbu a nekomplikovaný děj a jejím charakteristickým znakem je lehce ironizující pohled na drobné události nebo postavy ze všedního prostředí. Má výraznou pointu, vyznačuje se hravým stylem, fantazií a dekorativností. Hlavním účelem co se týče charakteristiky postav je snažit se charakterizovat osobu nepřímo. Jako arabesky označoval Edgar Allan Poe své hororové povídky (např. Jáma a kyvadlo). Arabesky byly rozšířeny v 19. století spolu s črtou v období realismu. Dnes už je tento termín užíván minimálně, třebaže povídky tohoto druhu se stále píší.\n\nNejznámější české arabesky jsou Povídky malostranské (1878) či Arabesky (1846) od spisovatele Jana Nerudy.\n"}
{"id": "83938", "url": "https://cs.wikipedia.org/wiki?curid=83938", "title": "Rozptyl (statistika)", "text": "Rozptyl (statistika)\n\nRozptyl (též střední kvadratická odchylka, střední kvadratická fluktuace, variance nebo také disperze) se používá v teorii pravděpodobnosti a statistice. Je to druhý centrální moment náhodné veličiny. Jedná se o charakteristiku variability rozdělení pravděpodobnosti náhodné veličiny, která vyjadřuje variabilitu rozdělení souboru náhodných hodnot kolem její střední hodnoty.\n\nRozptyl náhodné veličiny formula_1 se označuje formula_2, formula_3, formula_4 nebo formula_5.\n\nRozptyl je definován jako střední hodnota kvadrátů odchylek od střední hodnoty. Odchylku od střední hodnoty, která má rozměr stejný jako náhodná veličina, zachycuje směrodatná odchylka formula_6.\n\nPro diskrétní náhodnou veličinu je definován následujícím vztahem\nkde formula_8 jsou hodnoty, kterých může náhodná veličina formula_1 nabývat (s pravděpodobnostmi formula_10) a formula_11 je střední hodnota veličiny formula_1.\n\nJe-li pravděpodobnost všech diskrétních hodnot stejná, pak se předchozí vztah zjednoduší na\nkde \"n\" je počet prvků souboru.\n\nPro spojitou náhodnou veličinu je rozptyl definován vztahem\nkde formula_15 je hustota pravděpodobnosti veličiny formula_1.\n\nPro rozptyl součinu náhodné veličiny formula_1 a konstanty formula_18 platí\nRozptyl náhodné veličiny je invariantní vůči posunu formula_20, tedy\nRozptyl součtu i rozdílu náhodných veličin formula_22 je roven\nkde formula_25 značí kovarianci veličin formula_1 a formula_27.\n\nPokud jsou náhodné veličiny nezávislé, jejich kovariance je nulová, a tedy rozptyl součtu (rozdílu) je roven součtu rozptylů jednotlivých náhodných veličin.\n\nObdobná tvrzení platí také pro rozptyl součtu většího počtu náhodných veličin.\n\nPro výpočet rozptylu se často používá následující vztah\n\nMějme kostku a náhodnou veličinu formula_1, která přiřadí každému z šesti možných jevů takové číslo, kolik puntíků je v daném jevu na horní straně kostky (čísla 1 až 6). Máme 6 jevů s pravděpodobností formula_30 a střední hodnota (průměr) je 3,5. Kvadrát rozptylu veličiny formula_1 lze pak podle vztahů výše vypočítat jako\n\nVariace má vysoký dopad na to, s jakou částkou z kasina odejdete. Určuje míru, s jakou vám bude rozpočet při hraní kolísat. \n\nVyskytují se zde menší, ale časté výhry, rozpočet se snižuje rovnoměrně.\n\nVe většině kol můžete očekávat prohru, ale pokud přijde výhra, bude vysoká. Ve hře s vysokou variací lze vyhrát uspokojivou částku v jednom kole. Ale pozor, prohrajete rychleji.\n\nVariaci při automatech výrobci popisují slovy nízká, střední nebo vysoká. Je to z důvodu, že je možné trefit řadu různých výherních kombinací a vyhrát spoustu různých násobku sázky.\nObecně platí pravidlo: čím vyšší variance, tím lépe.\n\n"}
{"id": "83940", "url": "https://cs.wikipedia.org/wiki?curid=83940", "title": "Valentinianus", "text": "Valentinianus\n\nValentinianus je jméno pozdních římských císařů.\n\n"}
{"id": "83947", "url": "https://cs.wikipedia.org/wiki?curid=83947", "title": "Rozptyl", "text": "Rozptyl\n\nSlovo rozptyl má více významů:\n\n"}
{"id": "83948", "url": "https://cs.wikipedia.org/wiki?curid=83948", "title": "Iława", "text": "Iława\n\nIława [iuava] (německy \"Deutsch Eylau\", česky také \"Ilava\") je město v severovýchodním Polsku, ve Varmijsko-mazurském vojvodství. Město leží na jižním břehu jezera Jeziorak [ježjorak] (Iławské pojezeří).\n\nNejstarší známé jméno bylo latinské Ylavia, které se objevilo na zakladatelském dokumentu z roku 1317. V pozdějších dokumentech z let 1333 a 1334 se objevuje Ylav a v roce 1338 varianta Ylau. V 15. století se vyskytla forma Ylow a Ylow Thethonicalis. V letech 1430 a 1438 dokumenty hovořily o Deutschen Ylaw. V letech 1443, 1457 a 1458 se město označovalo jako Ylaw a v roce 1456 se objevila forma Ilau a následně v roce 1459 Eylaw. V roce 1457 se objevil název Deutze Eylau, v roce 1468 jiná forma Dwetsch Eylau. V 16. a 17. století se vyskytují názvy Teutschen Eylau, Deutscheneylau a Theuto Ilavia. V 18. století bylo přijato jméno platné až do roku 1933 - Deutsch Eylau. Od 1. ledna 1934 se změnilo na oficiální název Stadt Deutsch Eylau (\"Stadt\" je německy město). Od roku 1945 je oficiální jméno Iława.\n\n\n"}
{"id": "83958", "url": "https://cs.wikipedia.org/wiki?curid=83958", "title": "Beckov", "text": "Beckov\n\nBeckov může označovat:\n\n"}
{"id": "83963", "url": "https://cs.wikipedia.org/wiki?curid=83963", "title": "Beckovské hradné bralo", "text": "Beckovské hradné bralo\n\nBeckovské hradné bralo ( \"Beckovské hradní bradlo\") je chráněný přírodní útvar – přírodní památka – ve slovenském pohoří Považský Inovec s rozlohou 1,5 ha, který byl vyhlášen v roce 1963.\n\nVýraz \"bralo\" (česky \"bradlo\") označuje kolmo vystupující skalisko. Útvar vznikl z původní druhohorní vápencové kry erozním působením řeky Váh. 60 metrů vysoké skalisko slouží na cvičné lezení. Na vrcholu se nacházejí pozůstatky středověkého hradu Beckov.\n"}
{"id": "83964", "url": "https://cs.wikipedia.org/wiki?curid=83964", "title": "Smalt", "text": "Smalt\n\nSmalt (nebo také email) je křemičitá tavenina příbuzná sklu, ale i porcelánu, která po zahřátí na vysokou teplotu vytvoří na kovu celistvý ochranný povlak hladkého a lesklého charakteru. Teplotou výpalu v peci vykazuje vlastnosti na rozhraní skla a porcelánu. I když je smalt křehký, dokáže bez změny barvy i lesku přečkat stovky let. Dodnes se vyrábí smaltované cedule pro označení ulic a čísel domů.\n\nPůvodně se smaltování používalo především jako zdobící prvek na špercích, později přešlo i jako povrchová úprava kovů litin, plechů, které tak byly chráněny proti korozi a povětrnostním vlivům. Význam má také v zubním lékařství při metalokeramice, kdy je zubní náhrada, zhotovená z kovu, tavením pokryta vrstvou dentální keramiky.\n\nTechnologie smaltování byla již používána ve starověkých zemích dálného východu (Japonsko, Indie, Čína a v Egyptě). Výraznější zlom v použití smaltu nastal v období Byzance, kdy se jím zdobily reliéfy z kovů (technikou cloisonné). V 5. až 7. století n. l. technologie smaltování byla přenesena i do Evropy.\n\nV českých zemích je nejstarší použití smaltu zaznamenáno na českých korunovačních klenotech (svatováclavská koruna) a na kříži Přemysla Otakara II. V ozdobnictví byly nejdříve používány barevné smalty na zlatě, výjimečně na stříbře. Až později s výrobou smaltovaných odznaků se objevuje na tombaku, což je vlastně mosaz Ms90 resp. Ms95 (číslo udává procentuální zastoupení mědi ve slitině, zbytek je zinek) velmi vhodná pro tváření. A to buď smalt průhledný, připomínající barevné sklo nebo neprůhledný – jakási barevná intarzie. Speciální odnoží ozdobnického smaltéřství je tzv. limožský smalt. Jde o ruční malbu, většinou miniatur, štětcem, za použití vypalovacích keramických barvítek na bílý již vypálený smalt, který se s barvítky opět vypaluje. Jednou z mála firem na světě, která tuto techniku ještě v současné době ovládá je firma Radka Aljančiče v Jizerských horách.\n\nSmalt jako povrchová úprava kovů je použita v 19. století (kolem r. 1850). Smaltovaly se nejdříve železné nádoby na vodu, pak i pekáče, kbelíky a i celé litinové vany na koupání. Smaltované nádoby odolávaly rzi a bylo možné je keramickými barvami zdobit. K nanášení smaltu se používalo sypání suchého smaltu sítkem nebo později máčení v mokré smaltové kaši, což byl vlastně vířený smaltový pudr ve vodě. Smalt se poté před vypálením musel pečlivě vysušit. Teplota pro vypalování smaltu na kov leží mezi 750–850 °C a její působení je velmi krátké. Teplota vypalování keramických barvítek do smaltu je mezi 700–750 °C.\n\nNěkdy jsou jako smaltované označovány také vodiče pro vinutí cívek elektrických strojů. Ani zde nejde o pravý smalt, ale o vypalovací lak, který musí být pružný, tak aby bylo umožněno navíjení cívek.\n\nVlastnosti smaltu ovlivňuje složení smaltéřských surovin.\n\nPodle podkladového materiálu \n\nPodle použití\n\nV minulosti byla v českých zemích technologie smaltování značně rozšířena a smaltovny bývaly dosti časté, nicméně obvykle se jednalo o menší provozy z nichž do dnešních dnů zůstaly zachovány třeba smaltovny v Tupesích (Uherskohradišťsko), Želechovicích (Zlínsko) nebo Záluží (Českobudějovicko) – všechny využívají tradiční technologii máčení plechu ve smaltárenské břečce a následný výpal, tj. mokrý výrobní postup.\n\nK velkým smaltovacím provozům můžeme zařadit pouze smaltovnu v Ostravě (Vítkovice ENVI a.s.), dále Českých Budějovicích (bývalý Sfinx dnešní Belis), který se specializoval na oblévané varné nádoby a jediná průmyslová smaltovna na našem území, která je stále v provozu je v Mariánském Údolí u Olomouce (MORA Moravia s.r.o.). Zde se jedná o vysoce moderní provoz s ročním objemem produkce cca 6 000 000 ks dílců, kdy je v automatizovaném režimu stříkacími pistolemi nanášen práškový smalt na ocelové plechové výlisky a ty jsou následně vypáleny v jedné ze 3 tunelových pecích při teplotách 820-840 °C (suchý výrobní postup).\n\n"}
{"id": "83965", "url": "https://cs.wikipedia.org/wiki?curid=83965", "title": "Beckov (hrad)", "text": "Beckov (hrad)\n\nBeckov (původně též \"Blundus, Bolondos\") je zřícenina hradu na strmém, 60 metrů vysokém bradle, nad městečkem Beckov. Hrad je Národní kulturní památkou SR. Areál hradu je přístupný veřejnosti.\n\nO hradu se jako o starém se zmiňuje už uherská Anonymova kronika z 12. století. Potvrdil to i archeologický výzkum, podle kterého nejstarší osídlení skaliska pochází z pozdně laténského období, z období na přelomu letopočtu.\n\nVápencový útes nad brodem na pomezí Trenčínské a Nitranské župy měl značný strategický význam, a proto na něm byl ve 13. století vybudován kamenný hrad. Tvořila jej čtyřhranná věž s ochrannou zdí, k níž přiléhal dvoupatrový palác. V čase rozmachu moci Matúše Čáka Trenčanského byl Beckov jeho majetkem.\n\nV druhé polovině 14. století se na hradě objevují páni ze Štibořic, původem z Polska. Ti v té době představovali jeden z nejmocnějších uherských rodů. Za jejich vlády zažil hrad, který se stal střediskem jejich rozsáhlých majetků, svůj největší rozmach. Na přelomu 14. a 15. století přistoupili k jeho honosné přestavbě, při níž byly zvýšeny hradní věže a postaven horní gotický palác s rytířskou síní a kaplí.\n\nV polovině 16. století byl hrad vzhledem k hrozícímu tureckému nebezpečí opevněn. Tehdy byla na dolním nádvoří vybudována dělová věž a došlo i ke zvýšení obvodových zdí hradu. V té době byl již hrad majetkem rodu Bánffyů. Po jejich vymření v roce 1646 si hrad a panství rozdělili jejich nástupci. Ti se však už nestarali o údržbu a opravy a hrad začal pomalu chátrat. Požár, který zde vypukl roku 1727, zničil většinu budov a od té doby je hrad opuštěný.\n\nRuiny horního a dolního hradu jsou pozůstatkem paláců, hospodářských a obranných budov a opevnění. Pozoruhodná je otevřená neukončená velká dělová bašta na dolním nádvoří. Typologicky zvláštní je horní, pravidelně vymezené nádvoří, dříve přístupné podjezdem, obklopené zbytky palácových konstrukcí a dřívější vstupní fasádou kapličky.\n\n\n"}
{"id": "83966", "url": "https://cs.wikipedia.org/wiki?curid=83966", "title": "Reaktor", "text": "Reaktor\n\nReaktor je zařízení, ve kterém probíhají chemické či fyzikální reakce. Rozeznáváme:\n\n"}
{"id": "83969", "url": "https://cs.wikipedia.org/wiki?curid=83969", "title": "Ladislav Novák (umělec)", "text": "Ladislav Novák (umělec)\n\nLadislav Novák (4. srpna 1925, Turnov – 28. července 1999, Třebíč, publikoval i pod pseudonymem Ladislav Hadlíz) byl český malíř a spisovatel.\n\nNarodil se do rodiny spolumajitele jirchárny v Třebíči, mezi lety 1936 a 1944 studoval na Gymnáziu Třebíč (i s Antonínem Bartuškem). V roce 1941 se stal členem tamního surrealistického kroužku. Odmaturoval v roce 1944 a nastoupil do rodinného podniku a učil se na jircháře. V roce 1945 pak nastoupil na Filozofickou fakultu Univerzity Karlovy, kde studoval češtinu a dějepis, studia ukončil v roce 1950 s diplomovou prací \"Rým a asonace v díle Vítězslava Nezvala\". \n\nNezískal zaměstnání v Praze a tak nastoupil v roce 1950 do střední školy chlapecké v Turnově jako učitel, od roku 1950 do roku 1951 pak působil v jednotřídce ve Smržově u Českého Dubu. Následně nastoupil na povinnou vojenskou službu, tu ukončil v roce 1954 a nastoupil jako zástupce ředitele ve škole v Rovensku pod Troskami. Podle jiných zdrojů nastoupil na vojenskou službu roku 1950 a ukončil ji v roce 1952. Roku 1951 se oženil s Eliškou Bumbovou a v roce 1952 se narodil syn Petr. \n\nV témže roce se však vrátil na západní Moravu a začal učit na škole v Budišově. Mezi lety 1954 a 1961 pak působil jako učitel na tehdejší SVVŠ v Třebíči (nynější gymnázium Třebíč). Mezi lety 1961 a 1964 pak působil na základní škole v Hasskově ulici v Třebíči a od roku 1964 do roku 1979 opět působil na SVVŠ a později Gymnáziu Třebíč. Po nuceném odchodu z gymnázia učil mezi lety 1979 a 1985 na Střední průmyslové škole stavební v Třebíči, posléze odešel do důchodu.\n\nV roce 1995 zemřel jeho syn a o několik měsíců později i manželka.\n\nByl předním českým představitelem surrealismu. Vynikl také jako básník, psal konkrétní a fónickou poezii. Ve výtvarném projevu je autorem specifické techniky tzv. froasáže. (Novák nejprve zmuchlal kvalitní akvarelový papír, zmuchlaný papír narovnal a potřel jej zředěnou čínskou tuší, aby zviditelnil vzniklé rýhy. Rýhy, které mu něco připomínaly, zvýraznil tuší a doplnil akvarelem.)\n\nOd poloviny padesátých let působil v třebíčském ochotnickém divadle, mezi lety 1957 a 1958 se začal věnovat konkrétní poezii, od roku 1962 se pak věnovat fonické poezii.\n\nJiž mezi lety 1944 a 1945 publikoval v ilegálním časopise Vítr vydávaném v Třebíči, již tam vydal první sbírku \"Zpívající tulák\". První básně publikoval v roce 1943 v Lidových novinách a následně v časopise Akord. Od roku 1958 pak publikoval v časopisech Světová literatura, Host do domu, Tvář, Sešity pro mladou literaturu, Výtvarná práce, Literární noviny, Orientace a v Kulturním zpravodaji (vydávaný v Třebíči). Mezinárodně pak publikoval např. v časopisech Invencao (Brazílie), Manuskripte (Rakousko), Die Sonde (Německo), Nesyo (Německo), Antipiugiu (Itálie), Akzente (Německo) a dalších. \n\nOd roku 1970 nesměl veřejně publikovat, publikoval tak v samizdatové literatuře, např. byly vydány knihy Z Receptáře či Receptář nebo publikoval ve sbornících Pozdravy Jaroslavu Seifertovi, Zima, Pohledy 1 nebo Na střepech volnosti.\n\nOd šedesátých let působil i jako malíř, vystavoval od roku 1965, jak v Československu, tak i v zahraničí (např. Francie, Belgie, Německo, Švýcarsko, USA, Itálii, Španělsku, ...). Primárně se věnoval muchláži, alchymáži, veronáži a froasáži. Od roku 1962 se věnoval alchymáži, od roku 1963 se pak věnoval topologické kresbě a froasáži.\n\nV 60. a 70. letech napsal textové návody k happeningům a uspořádal několik akcí v přírodním prostředí. V osmdesátých letech se věnoval primárně froasáži, ale od přelomu let 80. a 90. se věnoval tuši, techniku nazval veronáží. V roce 1999 pak vznikl cyklus trhaných růží a také několik topologických kreseb. \n\nPůsobil ve sdružení básníků a malířů Phases (mimo jiné v roce 1964 na velké skupinové výstavě v Bruselu). Působil také ve skupinách Parabola, Svaz československých výtvarných umělců, Syndikát českých spisovatelů, Sdružení výtvarných umělců Vysočiny, TT Klub výtvarných umělců a teoretiků.\n\nByl ovlivněn křesťanským universalismem, mimo jiné tvorbou Jakuba Demla nebo Bedřicha Fučíka.\n\nStálá výstava jeho prací je otevřena v Galerii Ladislava Nováka v Třebíči od roku 2002, kde žil a tvořil po většinu svého života. Nová výstava děl Ladislava Nováka byla otevřena 2. března v objektu Zadní synagogy v Třebíči, nově jsou vystaveny i ukázky fonické poezie. Jeho dílo je součástí různých sbírek, jako jsou např. Národní galerie v Praze, Galerie hlavního města Prahy, České muzeum výtvarných umění, Alšova jihočeská galerie, Galerie Benedikta Rejta, Galerie moderního umění v Hradci Králové, Galerie výtvarného umění v Chebu, Východočeská galerie v Pardubicích, Moravská galerie v Brně, Oblastní galerie Vysočiny v Jihlavě či Muzeum umění v Olomouci.\n\nJeho dílo došlo velkého ohlasu v zahraničí. Za vzor si je vybrala např. finská modernistka Eeva-Liisa Manner. Novákovu tvorbu přímo cituje ve sbírce \"Fahrenheit 121. Runoja\" (Helsinki 1968, báseň \"Tunti X\" (Hodina X)).\n\nV roce 1991 byl o Novákově tvorbě natočen dokument Něžné krutosti Ladislava Nováka (Petr Kotek) a v roce 1997 dokument Ladislav Novák (Karel Fuksa, Hana Vrbová).\n\nRoku 2019 byl v souvislosti s uspořádáním výstavy v Muzeu Vysočiny v Třebíči vydán katalog jeho díla s texty o Ladislavu Novákovi. Vystaveno bylo asi 200 děl, kurátorem výstavy byl Lubomír Kressa.\n\nLadislav Novák vystavoval na mnoha výstavách, autorské jsou vypsány níže.\n\n\n\n"}
{"id": "83979", "url": "https://cs.wikipedia.org/wiki?curid=83979", "title": "Kiranské jezero", "text": "Kiranské jezero\n\nKiranské jezero ( ), je slané bezodtoké jezero v Burjatské republice v Rusku. Leží v dolině řeky Čikoj 30 km východně od města Kjachta. Jeho rozměry jsou značně proměnlivé. Při průměrné úrovni hladiny má rozlohu 0,4 km². Po deštích se zvětšuje na 1 km², zatímco v suchých letech vysychá.\n\nObsahuje skupinu solí (chlorid sodný, síran sodný a uhličitan sodný). Dno je složené z léčivého jílu. U jezera jsou balneologické lázně (koupele a bahno).\n"}
{"id": "83980", "url": "https://cs.wikipedia.org/wiki?curid=83980", "title": "Kizi", "text": "Kizi\n\nKizi ( nebo ) je jezero v Chabarovském kraji v Rusku. Při průměrné úrovni hladiny má rozlohu 280 km², která se mění při kolísání úrovně hladiny. Dosahuje hloubky 3 až 4 m.\n\nJezero se dělí na tři části:\nNa východě je oddělené od Tatarského průlivu nevysokým (55 m) a úzkým (8,5 km) pruhem souše.\n\nJezero leží v úvalu pravého břehu dolního toku Amuru. Je s ním spojené průtokem.\n\nNa jezeře je rozvinutý rybolov.\n"}
{"id": "83983", "url": "https://cs.wikipedia.org/wiki?curid=83983", "title": "Čestmír Adam", "text": "Čestmír Adam\n\nČestmír Adam (10. března 1924 Pardubice – 6. června 1999 Praha) byl český a československý politik, vedoucí funkcionář Československé strany socialistické (do roku 1948 \"Československá strana národně socialistická\").\n\nProfesí byl právníkem a ekonomem. Za nacistické okupace se podílel na odboji.\nV letech 1945–1946 byl poslancem Prozatímního Národního shromáždění za Československou stranu národně socialistickou respektive za poslaneckou skupinu Český svaz mládeže. V letech 1945–1948 byl funkcionářem národně socialistické mládeže. Po únoru 1948 ve straně setrval a byl funkcionářem Československé strany socialistické. Od roku 1974 byl členem jejího předsednictva a v letech 1974–1987 předsedou městského výboru této strany v Praze.\n\nV letech 1971–1990 zasedal za Československou stranu socialistickou v České národní radě, kde v letech 1976 až 1986 působil ve funkci místopředsedy. V roce 1971 byl krátce Českou národní radou vyslán i jako poslanec do Federálního shromáždění ČSSR (Sněmovna národů ČSSR). V České národní radě setrval i po vlně kooptací po Sametové revoluci až do voleb do České národní rady v roce 1990.\n\nPodle Cibulkových seznamů byl agentem StB (krycí jméno EVA).\n\nJeho bratrem byl lékař Milan Adam.\n\n"}
{"id": "83984", "url": "https://cs.wikipedia.org/wiki?curid=83984", "title": "Radek Malý", "text": "Radek Malý\n\nRadek Malý (* 24. července 1977 Olomouc) je český básník, autor knížek pro děti, překladatel a vysokoškolský učitel.\n\nNa Univerzitě Palackého vystudoval obor germanistika a bohemistika. Na germanistice byl žákem Ludvíka Kundery, který se velmi dobře orientoval v německém expresionismu. Radek Malý žije v Olomouci, kde působí jako vysokoškolský pedagog, překladatel z němčiny a redaktor. Publikoval básnické sbírky \"Lunovis\" (2001), \"Vraní zpěvy\" (2002), \"Větrní\" (2005) a \"Malá tma\" (2008). Za sbírku \"Větrní\" dostal cenu Magnesia Litera za poezii, mimo jiné se slovy \"\"Jistě jeden z nepochybných a nejvýraznějších talentů, jaké má česká poezie prvního desetiletí 21. století.\"\" Poezie Radka Malého je ovlivněna expresionismem, avšak obohacena o současnou poetiku. Malého jazyk se vyznačuje hravostí a tvůrčí invencí, časté jsou novotvary, nekonvenční rýmy nebo libozvučně znějící slova. Motiv mravního úpadku moderní konzumní doby se objevuje např. ve sbírkách \"Větrní\" a \"Malá tma\". Častým jevem je také alkohol, v jehož oparech jakoby ležely některé verše nebo básně. Častým tématem jeho básní je cestování, ať už hromadnou dopravou po republice nebo evropskými městy. Básně obsahují také množství odkazů na trauma světové války a intextertuálních odkazů. Malého dvojjazyčnost se v jeho poezii často prolíná v německých slovech a reáliích.\n\nPřekládá poezii Georga Trakla – výbor \"Podzimní duše\" vyšel roku 2005 v nakladatelství BB Art – dále Ericha Kästnera, Rainera Marii Rilka, Paula Celana, Hugo Sonnenscheina a dalších. Ze současných básníků přeložil např. Karla Lubomirského (výbor \"Pták nad hořícím lesem\", BB-Art, 2003), zabývá se i překlady středověkých německých milostných písní. Připravil také antologii německé expresionistické poezie s názvem \"Držíce v drzých držkách cigarety\" (BB Art 2007), do které sám přeložil básně např. Georga Heyma, Jakoba van Hoddise, Georga Trakla nebo Franze Werfela.\n\nPíše rovněž pro děti, spolu s PaedDr. Hanou Mikulenkovou je autorem učebnic českého jazyka a literatury pro první stupeň základní školy (Prodos, 2004), dále autorského \"Slabikáře\" s ilustracemi Matěje Formana (Prodos, 2004). Svými básněmi přispěl i do knihy \"Šmalcova abeceda\" (Baobab, 2005). Dětem je určen i příběh \"František z kaštanu, Anežka ze slunečnic\" (Meander, 2006, ilustrace Galina Miklínová), knížka básniček \"Kam až smí smích\" (Meander, 2009) a „poetický slovníček dětem v příkladech“ s názvem \"Lahůdky\" (2009). V roce 2011 vydal v nakladatelství Albatros obsahově a výtvarně výjimečnou knihu básní pro děti \"Listonoš vítr\", na jejíž podzimní atmosféře se podílela uznávaná osobnost současného komiksu Pavel Čech. Jeho dětská poezie je příznačná humorem a množstvím jazykových nápadů. Ve spojení s originálními ilustracemi (Anna Neborová, Galina Miklínová, Matěj Forman, Petr Šmalec, Pavel Čech) patří k tomu nejlepšímu ze současné knižní tvorby pro děti. Je také autorem scénáře ke komiksu \"Desperáti\", který pro ZOO Olomouc ilustroval Jozef Gerti Danglár.\n\nKnižně dále publikoval literárněvědnou studii \"Spásná trhlina. Reflexe poezie Georga Trakla v české literatuře\" (2007). Je rovněž autorem dvou dramatických textů: \"Pocit nočního vlaku\" (2006, realizováno jako rozhlasová hra) a \"Černé Hoře\" (2008).\n\nOd roku 2011 byl vedoucím Katedry tvůrčího psaní na Literární akademii Josefa Škvoreckého v Praze, kde nahradil ve funkci Ivonu Březinovou (2008–2011) a Alexandru Berkovou (2001–2008). V současnosti vede na Univerzitě Karlově v Praze a na Univerzitě Palackého v Olomouci např. semináře kulturní publicistiky, české literatury pro děti a mládež nebo tvůrčího psaní.\n\n\n\n\n\n\n\n\n\n"}
{"id": "83985", "url": "https://cs.wikipedia.org/wiki?curid=83985", "title": "Vincenc Adam", "text": "Vincenc Adam\n\nVincenc Adam (1865–1938) byl báňský inženýr a advokát v Praze. Specializoval se na horní právo a vodní právo, z těchto oborů publikoval řadu studií. Přispíval do Slovníku veřejného práva československého.\n"}
{"id": "83986", "url": "https://cs.wikipedia.org/wiki?curid=83986", "title": "Kokora", "text": "Kokora\n\nKokora ( ) je jezero v Tajmyrském rajónu v Krasnojarském kraji v Rusku. Má rozlohu 162 km². Leží na severovýchodě Severosibiřské nížiny.\n\nZdrojem vody jsou atmosférické srážky a povrchová voda. Z jezera odtéká řeka Kegerdi (povodí Chatangy)\n"}
{"id": "83987", "url": "https://cs.wikipedia.org/wiki?curid=83987", "title": "Kolvické jezero", "text": "Kolvické jezero\n\nKolvické jezero ( ) je jezero v Murmanské oblasti v Rusku. Má rozlohu 121 km². Leží na jihozápadě Kolského poloostrova v nadmořské výšce 61 m. Průměrná hloubka je 12 m a maximální 20 m.\n\nPobřeží je členité, především na severozápadě. Na západě je prudké, zatímco na východě nížinaté. V jezeře jsou četné menší ostrovy.\n\nZamrzá v říjnu nebo v listopadu a rozmrzá v květnu nebo na začátku června.\n\nZdroj vody je převážně sněhový. Nejvyšší úrovně dosahuje v červnu, nejnižší v únoru. Rozsah kolísání hladiny je 1,8 m. Z jezera odtéká řeka Kolvica, která ústí do Kandalakšského zálivu v Bílém moři. \n\nOdtok je regulován přehradní hrází za účelem splavování dřeva.\n"}
{"id": "83988", "url": "https://cs.wikipedia.org/wiki?curid=83988", "title": "Kapitula", "text": "Kapitula\n\nKapitula (katedrální nebo kolegiátní) je sbor kanovníků, tj. společenstvím kněží konkrétní církve v čele s proboštem, či děkanem. Kapitule přísluší konat slavnostní bohoslužbu (liturgie) v katedrálním nebo kolegiátním kostele. Členové kapituly (\"kapitulárové\") se scházejí k pravidelným sezením v kapitulní síni, dříve měli za povinnost oblékat k této příležitosti shodný oděv a nosit na prsou insignii svého úřadu: shodný kapitulní odznak či kříž. \n\nKapitula kromě toho plní úkoly, jimiž byla nadána právem nebo pověřena diecézním biskupem. Původně byla jednou z klíčových úloh katedrální kapituly volba biskupa, v průběhu dějin však došlo k tužší centralizaci církve a biskupy římskokatolické církve dnes jmenuje do funkcí téměř výhradně papež (právo volby biskupa si dodnes zachovala například mohučská dómská kapitula, tímto právem disponovala od počátku 13. století až do roku 1916 Metropolitní kapitula u svatého Václava v Olomouci). \n\nKatedrální kapituly může zákonně a dovoleně zřídit, změnit nebo zrušit Apoštolský stolec.\n\nV rámci katolické církve existují kapituly pouze v římskokatolické církvi, protože právo řeckokatolické církve a dalších východních katolických církví tento institut nezná.\n\nKapitula se řídí vlastními stanovami (též statutem), které schválí sídelní (diecézení) biskup, při zachování zakladatelovy vůle (donátora) stanoví zřízení kapituly i počet kanovníků. Mimoto dále určí, které bohoslužby liturgie a další služby má kapitula a jednotliví kanovníci (kněží přináležející ke kapitule) konat. Při dodržení ustanovení obecného práva stanoví podmínky vyžadované k platnosti a povolení jednání.\n\nKapitula je mimo to sborem (společenstvím) zasvěcených osob (též řeholníků), které se podílí v řádu či řeholní kongregaci, případně jiné společnosti zasvěceného života, na vlastní správě a životě komunity. Základní součástí klášterů je proto také kapitulní síň.\n\nKapituly byly zachovány taktéž v odloučených církvích, jež odvozují svůj původ od církve římskokatolické, především v anglikánské církvi. Existují také ve švédské luterské církvi, kde však mají charakter ústředních administrativně-právních orgánů diecézí.\n\nKapituly existují také v rámci církevních řádů. Tyto tzv. řádové kapituly představují shromáždění všech, popřípadě jen některých členů (např. delegátů) dotyčného řádu. Taková kapitula se označuje jako \"generální\" (všeobecná), jestliže se jí účastní členové či delegáti ze všech zemí, ve kterých řád působí (nikoliv jen z určité země nebo z určitého regionu).\n\nJako řádová kapitula se v minulosti označovalo také shromáždění nejvýznačnějších nositelů nějakého řádu, které rozhodovalo o tom, komu bude dotyčný řád udělen (v současnosti však uděluje řády a vyznamenání zpravidla hlava státu na návrh určité komise nebo výboru).\n\n\n"}
{"id": "83989", "url": "https://cs.wikipedia.org/wiki?curid=83989", "title": "Kolyvanské jezero", "text": "Kolyvanské jezero\n\nKolyvanské jezero ( ) je jezero u úpatí severního svahu Kolyvanského hřbetu v Altajském kraji v Rusku. Má rozlohu 4,2 km². Je 4 km dlouhé a 1 až 2,4 km široké. Průměrně je hluboké 3 m, maximální hloubku má 28 m. Leží v nadmořské výšce 337 m.\n\nJezero je protáhlé z jihu na sever. Pobřeží je nízké, místy zarostlé křovím. Charakteristické jsou velmi kuriózní tvary břehových žulových skal. Dno je jílové, jehož mocnost dosahuje až 1,5 m.\n\nJezero je průtočné a sladkovodní. Ústí do něj řeka Usť-Kalmanka, která se při odtoku jmenuje Kolyvanka.\n\nNachází se 2 km východně od vesnice Savvuška. Do ní je spojení z Barnaulu autem nebo linkovým autobusem (315 km).\n\nV létě je voda vhodná ke koupání (teplota 21 – 22 °С). V jezeře roste vzácná a chráněná kotvice plovoucí. Na břehu leží dětský letní tábor.\n"}
{"id": "83990", "url": "https://cs.wikipedia.org/wiki?curid=83990", "title": "Kovdozero", "text": "Kovdozero\n\nKovdozero ( , nebo ) je jezero v jižní části Murmanské oblasti v Rusku. Rozloha jezera včetně ostrovů je 294 km² (při obvyklé úrovni hladiny). Bez ostrovů pak 224 km².\n\nJezero má složitý lopatkovitý tvar pobřeží a 580 ostrovů. Jejich celková plocha je 70 km². Největší délka je 48 km a šířka 23 km. Maximální hloubka je 56 m.\n\nPo postavení Knjažegubské vodní elektrárny v roce 1955 se jezero rozšířilo v přehradní nádrž, s jejíž pomocí je regulován odtok řeky Kovdy. Hladina jezera se zvedla o 6,4 m a rozloha se zvětšila na 608 km². Do \"Kovdozera\" ústí mnoho řek. Na jezeře je rozvinuté rybářství, lodní doprava a splavování dřeva.\n"}
{"id": "83992", "url": "https://cs.wikipedia.org/wiki?curid=83992", "title": "Den Země", "text": "Den Země\n\nDen Země je každoroční událost organizovaná 22. dubna a zaměřená na propagaci a podporu ekologie a ochranu životního prostředí ve společnosti. \n\nTento svátek je ovlivněn původními dny Země, které se konaly při oslavách jarní rovnodennosti, 21. března a oslavovaly příchod jara. V moderním pojetí jde o ekologicky motivovaný svátek upozorňující lidi na dopady ničení životního prostředí. Historie vyhlášení tohoto dne sahá do roku 1969, kdy především John McConnell začal volat po vzniku mezinárodního dne Země a v rámci těchto snah vytvořil i vlajku Země. První Den Země byl slaven 22. dubna 1970 v San Francisku. Tato oslava byla pravděpodobně zamýšlena nejen jako ekologicky zaměřený svátek, ale i jako levicově orientovaný happening bojovníků proti válce ve Vietnamu. Kampaň s tímto svátkem spojená si kladla za cíl přenést otázku ekologie do politických kruhů. Cílem bylo zvýšit energetickou účinnost, recyklovat odpadky a hledat obnovitelné zdroje energie. Tato akce měla velký ohlas zejména mezi studenty. \n\nOSN začala Den Země organizovat o rok později (1971). V roce 1990 se k Americe připojil i zbytek světa a 22. duben se stal Mezinárodním dnem Země. Od roku 1990 se Den Země slaví také v České republice.\n\nDnes slaví Den Země víc jak miliarda lidí ve více jak 193 státech světa a stal se tak největším sekulárním svátkem, do kterého jsou zapojení lidé společně bez ohledu na původ, víru či národnost. \n"}
{"id": "84000", "url": "https://cs.wikipedia.org/wiki?curid=84000", "title": "Alien versus Predator", "text": "Alien versus Predator\n\nAliens vs. Predator, zkráceně AvP a česky Vetřelec vs. Predátor je komiksové, knižní, herní a filmové spojení dvou sci-fi mimozemských monster – Vetřelce a Predátora.\n\nObě postavy pochází z poměrně úspěšných celovečerních filmů, avšak ve filmu se setkali paradoxně až jako poslední v řadě. Filmu Vetřelec vs. Predátor z roku 2004 předcházely komiksy, knihy i počítačové hry. Za první jasný náznak spojení se považuje scéna z filmu Predátor 2, kdy trofeje predátorů zahrnují i lebku vetřelce.\n\n\n\n\nKromě oficiálních filmů od 20th Century Fox se objevilo několik filmů amatérských.\n\nHlavní série\n\nOstatní hry\nAliens versus Predator: Evolution (hra pro mobily)\n\n\n"}
{"id": "84001", "url": "https://cs.wikipedia.org/wiki?curid=84001", "title": "Vetřelec vs. Predátor (rozcestník)", "text": "Vetřelec vs. Predátor (rozcestník)\n\nAliens vs. Predator (česky \"Vetřelci vs. Predátor\") může označovat:\n\n\n\n\n\n"}
{"id": "84002", "url": "https://cs.wikipedia.org/wiki?curid=84002", "title": "Kanón (rozcestník)", "text": "Kanón (rozcestník)\n\nSlovo Kanón nebo kanón může mít více významů:\n\n\n\n\n"}
{"id": "84004", "url": "https://cs.wikipedia.org/wiki?curid=84004", "title": "Rebellion", "text": "Rebellion\n\nOznačení Rebellion nese:\n\n"}
{"id": "84010", "url": "https://cs.wikipedia.org/wiki?curid=84010", "title": "Eduard III.", "text": "Eduard III.\n\nEduard III. (13. listopadu 1312 – 21. června 1377) byl jeden z nejúspěšnějších králů Anglie ve středověku. Obnovil autoritu krále po katastrofální vládě svého otce Eduarda II. a změnil Anglii v jednu z nejmocnějších vojenských mocností Evropy. V době jeho dlouhé vlády došlo k velkému rozvoji práva, vlády, vývoji parlamentu i velké morové nákaze označované černá smrt.\n\nPo válečném tažení ve Skotsku si začal roku 1340 činit nárok na francouzský trůn, a zahájil tak konflikt zvaný stoletá válka. Po počátečních problémech se po bitvě u Kresčaku a Poitiers situace obrátila ve prospěch Angličanů a byla uzavřena dohoda z Brétigny. V pozdějším období vlády ale utrpěl některé zahraniční neúspěchy a musel řešit některé spory v Anglii, způsobené jeho častou nepřítomností a špatným zdravím.\n\nNarodil se 13. listopadu ve Windsorském hradu. Ve stáří dvanácti dnů byl jmenován hrabětem z Chesteru a po dvou dalších měsících mu otec přidělil služebnictvo, takže se již v raném dětství dostal do postavení bohatých dospělých šlechticů. Když mu bylo 14 let, jeho matka královna Izabela Francouzská a její milenec Roger Mortimer přinutili abdikovat jeho otce na anglický trůn. Eduard tak byl 1. února 1327 korunován anglickým králem jako Eduard III. a Izabela s Mortimerem byli určeni jako jeho regenti. Mortimer se tak stal de facto vládcem Anglie a mladého Eduarda vystavoval ponížení a neúctě.\n\nMortimer si byl vědom, že jeho postavení je nejisté, hlavně poté, co se Eduardovi a jeho ženě Filipě, narodil 15. června 1330 syn. Mortimer využíval svou pozici k tomu, aby získal majetek a tituly náležející jiným šlechticům. Nicméně jeho arogance proti němu postavila mnohé další vlivné osobnosti. Mladý král nikdy nezapomněl na osud svého otce (uvádí se, že jeho vraždu zorganizovali Izabela a Mortimer) a to, jakým způsobem se k němu chovali jeho regenti. 19. října 1330, těsně před jeho osmnáctými narozeninami, společně se svými přáteli zorganizoval přepadení a uvěznění Izabely a Mortimera, kteří v té době byli na hradu v Nottinghamu. Mortimer byl uvězněn v Toweru a jeho majetek propadl ve prospěch krále. Byl obviněn z převzetí královské moci, bez řádného soudu odsouzen k trestu smrti a popraven.\n\nRozhodl se obnovit vládu nad Skotskem. Odmítl uznat dohodu z Northamptonu, která byla uzavřena jeho regenty, a tím obnovil právo na anglickou svrchovanost nad Skotskem. Eduardovi se podařilo získat zpět hraniční město Berwick a roku 1333 zvítězit v bitvě u Halidon Hill proti skotskému králi Davidovi II. Eduard tak mohl na skotský trůn dosadit Eduarda Balliola a žádat odměnu ve formě půdy v jižních hrabstvích Lothians, Roxburghshire, Berwickshire, Dumfriesshire, Lanarkshire a Peebleshire. Skotové se ale po krátké době vzpamatovali a na konci roku 1335 zvítězili v bitvě u Culbleanu a ztížili tak anglickým okupantům pozici.\n\nI když Eduard sestavil velkou a početnou armádu pro vojenské operace ve Skotsku, byla roku 1337 velká část Skotska osvobozena Davidem II. Angličanům zůstalo pouze několik hradů například Edinburgh, Roxburgh a Stirling. To nebyla vhodná pozice pro pokračování výbojů a na přelomu let 1338 a 1339 se Eduard vzdal myšlenky ovládnout Skotsko a soustředil se na udržení současné situace.\n\nMusel řešit i problémy s Francií. Jednalo se o podporu francouzského krále Skotům prostřednictvím skotsko-francouzské aliance. Filip VI. poskytl Davidovi II. azyl a podporoval skotské tažení v severní Anglii. Francouzské vojsko napadalo anglická pobřežní města a vyvolávalo tak obavy z francouzské invaze. A državy anglického krále na kontinentu byly ohroženy, když Filip zabavil vévodství Akvitánie a hrabství Ponthieu.\nRozhodl se spor vyhrotit a vyhlásil své právo na francouzský trůn jako poslední mužský potomek dědečka z matčiny strany Filipa IV. Francouzi ale, odvolávaje se na staré právo, zpochybnili jeho následnictví prostřednictvím Eduardovy matky. Eduardovou odpovědí bylo použití anglických a francouzských symbolů ve svém erbu. Tento spor byl hlavní příčinou následné stoleté války.\n\nVe válce s Francií vytvořil alianci s císařem Ludvíkem IV., který mu přislíbil podporu. V počátku válečného konfliktu dosáhli Angličané jen malé pokroky, když u Slys zničili francouzské vojsko a získali tak kontrolu nad Lamanšským průlivem. Mezitím finanční náklady na tažení ve Francii způsobily neklid v Anglii. Překvapivě se objevil ke konci roku 1340 v Anglii a poté co zjistil, že královská administrativa je v rozkladu, provedl v ní čistku. Toto opatření ale nepřineslo stabilitu a vyvolalo rozpory mezi králem a Janem Stratfordem, arcibiskupem canterburským. Eduard byl nucen v dubnu 1341 po nátlaku parlamentu přijmout určité finanční limity, ale v říjnu téhož roku tato omezení zrušil a arcibiskup Stratford byl vyobcován.\n\nPo nepřesvědčivých výsledcích na kontinentu se rozhodl roku 1346 k velké ofenzívě. Vylodil se v Normandii s armádou čítající 15 000 vojáků. Zahájil obléhání města Caen a vydal se na pochod severní Francií. 26. srpna se utkal s francouzským vojskem v bitvě u Kresčaku, ve které přesvědčivě zvítězil. Mezitím v Anglii Vilém Zouche, arcibiskup z Yorku, zmobilizoval vojsko proti Davidovi II., který se vrátil do Skotska a v bitvě u Neville's Cross, ho porazil a zajal. Zabezpečení severní hranice podpořilo Eduardovy výpady ve Francii a zahájil obléhání Calais, které vydrželo vzdorovat téměř rok.\n\nPo smrti Ludvíka IV. v říjnu 1347, se snažil jeho syn Ludvík V. přesvědčit Eduarda aby se postavil proti novému králi Karlu IV., ale v květnu 1348 se rozhodl neucházet o německou korunu. Roku 1348 zasáhla Evropu morová nákaza, která zahubila asi třetinu obyvatel Anglie. To znamenalo zastavení vojenského tažení. Mor způsobil velký nárůst ceny pracovní síly, ale země se z této katastrofy vzpamatovala relativně rychle.\n\nRoku 1356 dosáhl jeho nejstarší syn Eduard velkého vítězství v bitvě u Poitiers. Anglické vojsko, které se střetlo s francouzskou přesilou, v této bitvě nejen zvítězilo, ale podařilo se mu i zajmout francouzského krále Jana II. Po tomto vítězství získala Anglie ve Francii velká území a francouzský král byl vězněn v Anglii a francouzská centrální vláda téměř zkolabovala. I když tažení z roku 1359 bylo úspěšné, nevedlo k celkovému vítězství a Eduard souhlasil s ujednáním z Brétigny, které sice uznávalo Eduardův nárok na francouzský trůn, ale zároveň zůstala správa Francie nezávislá.\n\nZatímco počáteční období jeho vlády bylo úspěšné, druhá polovina jeho vlády byla poznamenána bezvládím, vojenskými neúspěchy a politickými spory. Každodenní správa země pro něho byla méně zajímavá, než vojenské výpravy a byl závislý na práci svých podřízených. Jedním z nich byl Vilém Wykeham, který byl roku 1363 jmenován lordem tajné pečeti a roku 1367 i Lordem kancléřem. V důsledku politických problémů způsobených jeho nezkušeností byl parlamentem roku 1371 přinucen na tuto funkci rezignovat.\n\nJeho problémy zvyšovaly i úmrtí jeho nejschopnějších velitelů, kteří podlehli morové nákaze. Jejich nástupci byli spíše spojenci princů než krále samotného. Králův druhý syn Lionel, se pokusil se svým vojskem podrobit Irsko, ale jeho výprava skončila neúspěchem. Ve Francii po dohodě z Brétigny následovalo období klidu, ale 8. dubna 1364 Jan II. ve vězení zemřel. Jeho následníkem se stal energický Karel V., který byl podporován Bertrandem Guesclinem. Roku 1369 byla válka s Francií obnovena a za velitele anglického vojska byl určen Eduardův syn Jan. Neúspěšné tažení bylo ukončeno roku 1375 uzavřením dohody z Brugg, která znamenala pro Anglii ztrátu dříve dobytých území, s výjimkou Calais, Bordeaux a Bayonne.\n\nVojenské neúspěchy v zahraničí a s tím spojené finanční náklady vedly k politickému neklidu. Parlament svolaný roku 1376, byl požádán o vypsání nových daní a především jeho Dolní sněmovna využila možnosti vznést námitky. Kritika směřovala na blízké královy spolupracovníky. Vilém Latimer a Jan Nevil, vysocí královští hodnostáři, byli odvoláni ze svých funkcí. Alice Perrersová, Eduardova milenka, byla pro to, že si přisvojovala příliš velký vliv, vypovězena ode dvora. Eduard i jeho nejstarší syn byli nemocni a tak jejich zástupce Gaunt byl nucen přistoupit na požadavky parlamentu. Nicméně na příštím jednání parlamentu roku 1377 byla většina z opatření přijata předchozím parlamentem zrušena.\n\nEduard III. sám s těmito půtkami neměl mnoho společného a od roku 1375 se o vládu příliš nezajímal. Okolo 29. září 1376 onemocněl a po krátkém období zlepšení zdravotního stavu v únoru 21. června 1377 zemřel. Jeho následníkem se stal jeho desetiletý vnuk Richard II., syn jeho nejstaršího syna Eduarda, který zemřel 8. června 1376.\n"}
{"id": "84014", "url": "https://cs.wikipedia.org/wiki?curid=84014", "title": "Seznam řeckých spisovatelů", "text": "Seznam řeckých spisovatelů\n\n\n\n\n\n\n\n\n\n\n\n\n\n\n\n\n\n\n"}
{"id": "84016", "url": "https://cs.wikipedia.org/wiki?curid=84016", "title": "Ozbrojené síly Spojených států amerických", "text": "Ozbrojené síly Spojených států amerických\n\nOzbrojené síly Spojených států amerických () se skládají ze šesti složek: armády, letectva, námořnictva, námořní pěchoty, vesmírných sil a pobřežní stráže. V aktivní službě je kolem 1 400 000 lidí, s rezervisty pak 3 miliony lidí. Ozbrojené síly Spojených států operují s největším rozpočtem na světě – Spojené státy vynakládají na obranu okolo 50 % veškerých světových nákladů vojenství, spolu se státy NATO je to pak 70 %. Procento HDP amerických výdajů na zbrojení je však jen o něco vyšší než u států západní Evropy. Ozbrojené síly USA jsou v současnosti daleko nejsilnější a technologicky nejpokročilejší bojovou silou, což odpovídá postavení USA coby supervelmoci.\n\nAmerické ozbrojené síly jsou řízeny Ministerstvem obrany Spojených států z Pentagonu. Vrchním velitelem je prezident Spojených států.\n\nArmáda Spojených států (ang. \"United States Army\") má zodpovědnost za pozemní vojenské operace ozbrojených sil Spojených států. Vznikl v roce 1775.\n\nLetectvo Spojených států (ang. \"United States Air Force\") je zodpovědné za vzdušné vojenské operace. Během druhé světové války bylo letectvo součástí Armády Spojených států, od které se oddělilo až v roce 1947.\n\nNámořnictvo Spojených států (ang. \"United States Navy\") je největší na světě. Vzniklo v roce 1775.\n\nNámořní pěchota Spojených států (ang. \"United States Marine Corps\") vznikla v roce 1775.\n\nPobřežní stráž Spojených států (ang. \"United States Coast Guard\") vznikla v roce 1915.\n\nVesmírné síly Spojených států (ang. \"United States Space Force\") vznikly v roce 2019.\n\nOzbrojené síly Spojených států amerických se zapojily do velké části hlavních konfliktů 20. století. Americká armáda pomohla porazit císařské a později i nacistické Německo v obou světových válkách a také společně s námořní pěchotou v závěru druhé sv. války i císařské Japonsko, za použití atomových bomb v Hirošimě a Nagasaki. Po druhé světové válce bojovala americká armáda také v Koreji v letech 1950–1953 a ve Vietnamu, z kterého se americká armáda stáhla po podepsání mírové smlouvy v r. 1973. Americká armáda se také zúčastnila úderů leteckých sil Severoatlantické aliance v zemích bývalé Jugoslávie, a dalších – viz přehled válek v další části.\n\nV současné době mají USA nejlépe vybavenou a nejsilnější armádu na světě. Tento fakt je způsoben vysokými výdaji na obranu (pro rok 2007 – 716 mld dolarů), a v jejich rámci podporovaným rozvojem moderních technologií, jakými jsou například technologie stealth nebo mikrovlnné, sonické a ULF (Ultra-Low Frequency) zbraně, které úspěšně vyvíjejí přední americké korporace. Americká armáda má vysokou bojeschopnost díky dlouholetým zkušenostem (od počátku 20. století, účastnila se přibližně stovky ozbrojených konfliktů nebo intervencí. V poslední době operuje například ve válce v Iráku a v Afghánistánu (v rámci operace Operace Trvalá svoboda a obecnějšího konceptu boje proti terorismu).\n\nArmáda Spojených států má kolem 800 známých vojenských základen mimo území USA, v roce 2016 jejich správa stála 150 miliard z rozpočtu o výši 580,3 mld. USD za tento rok. Z mezinárodních vojenských aliancí patří USA k NATO, jejímž jsou vedoucím a nejsilnějším členem.\n\n\n\n\nMezi lety 1961–1971 používalo americké letectvo ve vietnamské válce na území Vietnamu, Kambodže a Laosu chemické zbraně jako Agent Orange, defolianty a další herbicidy, včetně těch, které obsahují dioxiny. To způsobilo závažná postižení nově narozených dětí v těchto oblastech. Kontaminace dioxiny je i v současnosti na úrovni 300-400 % bezpečných limitů.\n\nPodle článku \"The Energy Bulletin\" z roku 2007 jsou americké ozbrojené složky institucí s největší spotřebou ropy na světě. \"Energy Bulletin\" dále uvedl, že ozbrojené síly Spojených států amerických (k tomuto datu) provozuje 285 bojových a podpůrných lodí, kolem 4000 letadel a přibližně stejný nebo o trochu větší počet bojových vrtulníků, 28 000 obrněných vozidel, 140 000 vysoce mobilních víceúčelových kolových vozidel (High-Mobility Multipurpose Wheeled Vehicles), několik stovek dalších letadel a 187 493 jiných dopravních prostředků. Kromě 80 nukleárních ponorek všechna tato vozidla, plavidla a letadla spotřebovávají ropu – přesněji z ropy vyráběné pohonné hmoty.\n\nUdržování armádního vybavení a angažování v současných vojenských operací stojí jednotlivé složky amerických ozbrojených sil (a potažmo americké daňové poplatníky) nejen obrovské množství peněz (samotná válka v Iráku přibližně miliardu dolarů za každých 5 dní), ale i pohonných hmot. Podle údajů CIA World Factbook z roku 2006 má větší spotřebu ropy než americké ozbrojené síly pouze 35 zemí světa. Spotřeba „per capita“ (15 galonů denně) je ještě markantnější – ta je např. 30× větší než v afrických zemích nebo 10× větší než v Číně. Tato spotřeba se sice oproti 80. letům 20. století asi o 1/5 snížila, ovšem v porovnání s dobou 2. světové války je ovšem stále zhruba 15násobná. O distribuci pohonných hmot armádním strojům se stará okolo 40 tisíc vojáků.\n\nVíce než polovinu z dodaných pohonných hmot představuje letecké palivo (JP-8), čtvrtina jsou ostatní frakční složky, a méně než desetinu tvoří zemní plyn. Motorový benzín představuje jen nepatrný podíl. Největší spotřebu má tedy letectvo. V roce 2006 spotřebovala americká letadla tolik leteckého paliva (letecký petrolej a letecký benzín) jako za celou 2. světovou válku. Například KC-135 Statotanker (který byl navržen na doplňování paliva za letu) má vlastní spotřebu 2650 galonů paliva za hodinu, tanky Abrams na jeden galon ujedou pouhé 0,6 míle (~ 1 km). Velkou spotřebu mají nejen pásová vozidla ale i jeepy a tzv. (Hummer) humvees s 4 mílemi na galon. Ze zbývající necelé poloviny všech dodávaných pohonných hmot (bez letectva) téměř 3/4 spotřebují doprovodná vozidla.\n\nOficiální údaje hovoří o spotřebě 320 000 barelů ropy denně, ale toto číslo nezahrnuje spotřebu smluvních partnerů („kontraktorů“), kteří též používají ropu resp. její deriváty z prostředků ozbrojených sil a jejichž počet zejména po roce 2003 vzrostl na několik tisícovek.\n\nŘeditel Oil Change International, Steve Kretzmann, uvedl data o emisích CO v důsledku posledních válečných konfliktů, do kterých jsou armáda a další složky ozbrojených sil Spojených států zapojeny, a konstatoval, že konkrétně válka v Iráku má na svědomí emise CO ekvivalentní produkci 60 % všech zemí. Dodal: „Tyto informace nejsou běžně dostupné […] protože vojenské emise v zahraničí jsou vyňaty z vyžadovaných národních zpráv podle amerického práva a rámcového sněmu Spojených národů o změnách klimatu.“ (K tomuto výňatku došlo při vyjednávání Kjótského protokolu, na kterém Spojené státy trvaly jménem tehdejšího ministra obrana Williama Cohena a na návrh dr. Jeffreyho Salmona z roku 1997.)\n\nServer EcoWatch ve své analýze z roku 2017 konstatoval, že Armáda Spojených států je největším znečišťovatelem na světě – ať už se jedná o znečištění vody, vzduchu, půdy (při kontaminace benzínu, olova, ochuzeného uranu, pesticidů, defoliantů) nebo vystavení nebezpečné nukleární radiace. Na území USA se armáda potýká s 39 tisíci kontaminovaných území o rozloze 19 milionů akrů, ke znečištění životního prostředí dochází také na vojenských základnách, kterých je kolem osmi set téměř po celém světě.\n\nCo se týká nukleární radiace, Spojené státy, v prvním období Studené války, v letech 1946-1958, provedly více než 60 testů nukleárních zbraní (výbuchů atomových bomb), převážně na tichomořských Marshallových ostrovech a Guamu.\n\nJiný druh dopadu na životní prostředí pramení z používání zbraní a munice z ochuzeného uranu. Konkrétně v Iráku bylo při první válce v zálivu použito kolem 320 tun tohoto materiálu, data o množství ochuzeného uranu ze současného válečného konfliktu nejsou známa, podle pozorovatelů se však mnohem více než v předchozím konfliktu dostal do obydlených oblastí i center hustě obydlených měst. V mnoha oblastech Iráku (nejčastěji je jmenována Fallúdža) byl zaznamenán rekordní nárůst případů rakoviny a rození znetvořených dětí, ohroženi jsou samozřejmě i vojáci, kteří se v postižených oblastí pohybovali.\n"}
{"id": "84017", "url": "https://cs.wikipedia.org/wiki?curid=84017", "title": "Izolacionismus", "text": "Izolacionismus\n\nIzolacionismus (z franc. \"isoler\" – odloučit, osamostatnit) je politická doktrína upřednostňující domácí politiku před zahraniční.\n\nObvykle kombinuje snahu minimálně se angažovat v zahraničí (odmítá vojenské a často i politické intervence ve věcech, které se přímo netýkají vlastního státu) a ekonomický protekcionismus. V dějinách se izolacionismus uplatňoval například v 30. letech 20. století v USA, kdy tehdejší vláda odmítla spolupracovat se státy zapojenými do konfliktů a věnovala se spíše domácím záležitostem. Ke změně tohoto přístupu došlo po druhé světové válce. V současné době praktikují izolacionismus různé státy, které se svým politickým zřízením neshodují se současnou mezinárodní scénou a bývají označované za nesvobodné či totalitní.\n\nV Říši Středu byla tato politika uplatňována ve dvou obdobích:\n\nV říši Ming od roku 1371 po dvě století a stal se významnou součástí bezpečnostní politiky. Hrozby Mongolů na severu a Japonců na jihu tehdy dominovaly politice vojenské i finanční. Politika zakázaného moře oslabovala vládu přesměrováváním zdrojů na nekončící konflikt s obchodníky, poškozovala ekonomiku a omezovala potenciálně obrovský zdroj příjmů z prodeje čínského zboží, ve světě vysoce žádaného a ceněného. Úřady nebyly schopny zákaz prosadit, obchod se zmilitarizoval a pokračoval jako ilegální pašeráctví. Roku 1567 se mingská vláda politiky zakázaného moře vzdala, což přineslo značný nárůst obchodu a ekonomický rozvoj pobřežních oblastí země.\n\nVe druhé polovině 17. století byly zákazy námořního obchodu opakovány říší Čching. Motivovány byly zejména snahou o podlomení pozic Čeng Čcheng-kunga, mingského loajalisty ovládajícího Tchaj-wan, a jeho nástupců.\n\nSakoku (鎖国, \"uzavřená země\") byla izolacionistická zahraniční politika v období Edo (1603–1867). Zakladatel tohoto období Iejasua Tokugawy v zásadě podporoval zahraniční obchod (byť pronásledoval křesťany), jeho nástupci však již razili politiku co největší izolace spočívající nejen v obchodní a politické ale též v oblasti kulturní. Japonci nesměli cestovat za hranice. Nesměli se dovážet cizí knihy a podobně. Spojení se světem bylo omezeno jen na určité styky s Čínou, Portugalskem a Nizozemím prostřednictvím přístavu na ostrůvku Dedžima v Nagasaki. Motivací této politiky bylo rozkladný vliv, který mělo pronikaní katolického křesťanství a politická intervence (španělů, portugalců, nizozemců,) na japonskou společnost. Důsledkem této politiky se z Japonska stala izolovaná země bez vlivu na světové dění, která se v konečném důsledku ani nebyla schopná ani sama bránit.\n\nV roce 1853 přinutil pod hrozbou dělostřelby americký komodor Matthew Perry japonskou vládu otevřít několik přístavů zahraničním lodím. Tento incident postupně přivedl k pádu aktuální vládu a poslední šógunát v Japonsku zanikl. Následovalo období Meidži charakteristické nadšeným přijímáním moderních vymožeností.\n\nUplatňovali v 30. letech 20. století, kdy tehdejší vláda odmítla spolupracovat se státy zapojenými do konfliktů a věnovala se spíše domácím záležitostem. Ke změně tohoto přístupu došlo po druhé světové válce. \n"}
{"id": "84019", "url": "https://cs.wikipedia.org/wiki?curid=84019", "title": "Europanto", "text": "Europanto\n\nEuropanto je makaronský jazykový systém s proměnnou slovní zásobou vybíranou z evropských jazyků na základě volby či potřeb uživatele. Navrhl jej v roce 1996 Diego Marani, novinář, spisovatel a překladatel zaměstnaný v Radě Evropské unie v Bruselu, kterého inspirovalo časté přejímání slov mezi jazyky EU. Marani navrhl europanto v reakci na pociťovanou dominanci angličtiny; jde o simulaci chování studentů cizích jazyků, kteří si často pro jasné vyjádření ve studovaném jazyce pomáhají vkládáním slov a frází ze svého rodného jazyka.\n\nHlavním znakem europanta je, že neexistují žádná pevně daná pravidla — pouze sada doporučení. Díky tomu je technicky každý schopen začít hovořit europantem okamžitě; na druhou stranu je však na zodpovědnosti mluvčího, aby nalezl společnou slovní zásobu a gramatiku, které by umožnily fungující komunikaci.\n\nMarani v minulosti psával o europantu pravidelné novinové sloupky a napsal v něm i román. Od roku 2005 už ho však dále nepropaguje.\n\nNázev \"europanto\" vznikl spojením slova \"Europa\" (název Evropy v některých evropských jazycích) a řeckého slovního základu \"πάντ-\" (\"pánt-\"; česky \"všechno\") a nese záměrnou podobnost s názvem nejrozšířenějšího mezinárodního plánového jazyka esperanto.\n\nDe Europanto Bricopolitik\n\nAls consequence des results van der switsche referendum over die bilaterale agreements mit Europe, der Europanto Instituto van Bricopolitik, in collaboratione mit der Zürcher Zoo, organize eine test zum verify if swisseros esse pronto por join der Europese Unione.\n\n- Diego Marani - \n\nWat esse Euro?\n\nWelches van diese stadt esse der capitalcity des Europese Unione ?\n\nQui zum primero founded der Europese Unione?\n\nPorqué Liechtenstein esse in der Europese Unione nicht ?\n\nWelches esse der objective des Europese Unione ?\n\n\n"}
{"id": "84027", "url": "https://cs.wikipedia.org/wiki?curid=84027", "title": "The X Factor (album)", "text": "The X Factor (album)\n\nThe X Factor je studiové album heavy metalové kapely Iron Maiden. Je to první deska s novým zpěvákem Blazem Bayleyem (původní zpěvák Bruce Dickinson se vydal na sólovou dráhu). Mnoho fanoušků kapely považuje album za nejčernější v historii skupiny; je naplněno osobními tragédiemi baskytaristy Steva Harrise, který se v té době rozvedl a zároveň mu zemřel otec. Jako singly vyšly skladby Man On The Edge a Lord Of The Flies.\n\nPokud není uvedeno jinak, autorem všech skladeb je Steve Harris.\n\n\n"}
{"id": "84037", "url": "https://cs.wikipedia.org/wiki?curid=84037", "title": "Sdružení pro republiku – Republikánská strana Československa Miroslava Sládka", "text": "Sdružení pro republiku – Republikánská strana Československa Miroslava Sládka\n\nSdružení pro republiku – Republikánská strana Československa (SPR-RSČ) je česká politická strana založená 30. prosince 1989, zastoupená v Parlamentu v období let 1992–1998. Předsedou strany a nejvýraznější osobností je Miroslav Sládek. V roce 2013 byla rozpuštěna. V únoru 2016 strana obnovila svoji činnost pod názvem Sdružení pro republiku – Republikánská strana Československa 2016, aby ho vzápětí změnila na název Sdružení pro republiku – Republikánská strana Československa Miroslava Sládka.\n\nSPR-RSČ bývá označována za populistickou a krajně pravicovou stranu, sama sebe hodnotí jako stranu s cílem vybudování demokratického, humánního, silného a ekonomicky prosperujícího státu. Hlásila se k odkazu prvorepublikové Agrární strany a ekonomickým myšlenkám Karla Engliše. Zpočátku byla proklamována ideová spřízněnost s americkými republikány a francouzskými gaullistickými republikány (Rassemblement pour la République neboli \"Sdružení pro republiku\"), nicméně později bylo upozorňováno spíše na podobnost s německými Die Republikaner.\n\nProgram strany a veřejná vystoupení členů (například časté demonstrace) se zakládaly na radikálně opozičním stanovisku vůči poměrům ve státě. Strana SPR-RSČ je známa svými výpady proti Romům a jiným minoritám žijících na území ČR. V jejím programu jsou pasáže věnované přistěhovalectví, které si kladla za cíl omezit na minimum. Požadovala též rovné zákony pro Čechy i Romy.\n\nV programu dále můžeme najít profesionalizaci armády, národní suverenitu a odmítavý postoj vůči EU a NATO. Po listopadové revoluci požadovali republikáni opětovné připojení Podkarpatské Rusi k Československu (později k České republice, M. Sládek argumentoval například vlastnictvím Aljašky Spojenými státy). Právě proti rozpadu Československa vedla Republikánská strana aktivní kampaň.\n\nV ekonomické části programu požadovala revizi všech velkých privatizací, do Ústavy zapracovat pevnou hranici daně (a zrušit progresivní zdanění příjmů), zavést referendum o daňových otázkách a přímou volbu prezidenta, bezplatné školství a investice do rozvoje venkova a výstavby bytů. Podporovala též zúžení státního aparátu a zrušení Senátu a 30% omezení byrokratického aparátu. V kultuře hodlala (hodlá) podporovat obnovení národní hrdosti (hlásí se k husitskému odkazu), v oblasti životního prostředí se staví proti nadnárodním kvótám a tepelným elektrárnám.\n\nLze také podotknout, že republikánský program se během téměř dvaceti let měnil opravdu minimálně (sám Sládek prohlašoval, že není potřeba ho nějakým způsobem obměňovat, protože je vynikající), a to i přesto, že některé body prosadily jiné strany a vlády (např. profesionalizace armády).\n\nSPR-RSČ začala vznikat v listopadu 1989, první sjezd SPR-RSČ se uskutečnil 24. února 1990. Účastnila se již červnových voleb 1990 (spolu s propodnikatelskou Všelidovou demokratickou stranou), ale pouze se ziskem okolo 1 %. Teprve regionální volby na podzim 1990 ukotvily SPR-RSČ na české politické scéně. Republikánským předsedou byl zvolen Miroslav Sládek. Ve volbách roku 1992 získala SPR-RSČ 6,5 % a obsadila 14 křesel ve Federálním shromáždění a též 14 v České národní radě. Postavila se proti dělení ČSFR. Během volebního období 1992 až 1996 opustilo poslanecký klub SPR-RSČ 9 poslanců, kteří se transformovali do Vlastenecké republikánské strany. Předseda M. Sládek též dvakrát neúspěšně kandidoval na prezidenta.\n\nV roce 1996 obhájili republikáni svá křesla ve volbách. Obdrželi 8,01 % hlasů a získali 18 křesel v Poslanecké sněmovně. Krátce poté navrhl její předseda Miroslav Sládek ve sněmovně snížení věkové hranice trestní odpovědnosti z 15 na 14 let. V té souvislosti prohlásil, že zaznívají ohlasy, aby tato hranice byla ještě nižší u dětí romského původu (od deseti let). Chtěl tím údajně zabránit vyhrocení situace. Počátkem roku 1997 přednesl projev před Lichtenštejnským palácem v Praze proti Česko-německé deklaraci, za nějž byl na začátku roku 1998 odsouzen.\n\nV předčasných volbách roku 1998 SPR-RSČ propadla a získala pouze 3,8 %. Na podzim 1998 sice obhájila asi stovku křesel v regionech, ale v roce 2000 jako součást republikánské koalice již tak úspěšní nebyli. SPR-RSČ nebyla brána jako relevantní partner, jen ze začátku 90. let s ní spolupracovaly některé osoby z řad Konfederace politických vězňů a pravicového exilu pro její silně antikomunistický akcent. Naproti tomu se její členové a přívrženci setkávali s komunisty v Klubu českého pohraničí nebo Odborovém sdružení ČMS. Při straně fungovalo Sdružení důchodců České republiky, Sdružení přívrženců a přátel Republikánů, Republikánská nadace PhDr. Miroslava Sládka a Republikánská mládež (ta byla roku 2002 soudně rozpuštěna).\n\nPolitická orientace členů a sympatizantů se rozkládala po celém politickém spektru, podle průzkumů se většina hlásila k pravici (levici reprezentovala například Andrea Cerqueirová, budoucí autorka kritické knihy o straně a někteří lokální členové). Mediálně byly také sledovány sympatie některých stranických činitelů k fašismu a nacismu, včetně propojení s ultrapravicovým křídlem skinheadů (Sládek na stránkách RMS sdělil, že by uvítal integraci Národního odporu do jednoho silného pravicového subjektu).\n\nSPR-RSČ vydávala od roku 1990 týdeník \"Republika\", který zanikl roku 2004. Republikáni udržovali mezinárodní vztahy s evropskou krajní pravicí, například s Liberální demokratickou stranou Ruska či francouzskou Národní frontou.\n\nNa SPR-RSČ byl uvalen konkurz v únoru 2001 a většina členů se přesunula do RMS. Ta neúspěšně kandidovala do PSP v roce 2002 (0,9 %) a do Evropského parlamentu v roce 2004 (0,6 %).\n\n17. května 2008 se na sjezdu republikánského hnutí dohodlo sloučení subjektů Republikánská strana Čech, Moravy a Slezska, Republikánská unie, Radikální republikánská strana, Republikáni, Republikáni Miroslava Sládka a Sdružení pro republiku – Republikánská strana Československa do jednoho subjektu, který přijal staronový název Sdružení pro republiku – Republikánská strana Československa. Ideově se jedná o obnovení někdejší SPR-RSČ. Předsedou strany se opět stal Miroslav Sládek.\n\n7. prosince 2010 Nejvyšší správní soud rozhodl na návrh vlády o pozastavení činnosti SPR-RSČ s odůvodněním, že strana nesplnila svou zákonnou povinnost a nedoložila Poslanecké sněmovně finanční výroční zprávy za roky 2006 až 2009. Z tohoto důvodu, který se i v dalších letech opakoval, pak v říjnu 2012 vláda rozhodla o podání návrhu na úplné rozpuštění strany a dne 15. května 2013 byla Nejvyšším správním soudem rozpuštěna.\n\nV roce 2016 se strana obnovila se jménem Sdružení pro republiku - Republikánská strana Československa 2016 a po necelých dvou měsících se přejmenovala na Sdružení pro republiku - Republikánská strana Československa Miroslava Sládka. \n\nKrátce po volbách do Národní rady se odštěpila Radikální republikánská strana. Ta se roku 1995 sloučila s dalšími odštěpenci z SPR-RSČ (k nimž náleželi i dva poslanci), čímž vznikla Vlastenecká republikánská strana (později Pravá alternativa). Někteří jedinci se spojili s Českým hnutím národní jednoty. Oficiálním nástupcem SPR-RSČ byla strana Republikáni Miroslava Sládka spolupracující s Národní stranou.\n\nK tradici strany se také hlásí Republikánská strana Čech, Moravy a Slezska (RSČMS), založená 24. června 2010 v Olomouci, která se připravovala po volbách v roce 2012 do voleb v roce 2013 i dále. V předčasných volbách roku 2013 ale nakonec nekandidovala. V roce 2016 změnila název na Sdružení pro republiku – Republikánská strana Čech, Moravy a Slezska (SPR–RSČMS).\n\nV roce 2003 skupina lidí kolem Tomáše Vandase, která odešla z SPR-RSČ kvůli skandálům s financováním a údajné neschopnosti Miroslava Sládka, založila Dělnickou stranu. V parlamentních volbách v roce 2013 kandidovali za Dělnickou stranu sociální spravedlnosti, vzniklou po rozpuštění Dělnické strany v roce 2009, někteří bývalí poslanci za SPR-RSČ, např. Rudolf Šmucr nebo Milan Loukota.\n\nProgram strany přitahoval hlavně nižší a střední třídu na venkově, mladé muže se základním a středním vzděláním na severu Čech a důchodce.\n\n\"(výsledky jsou uvedeny v procentech)\"\n"}
{"id": "84040", "url": "https://cs.wikipedia.org/wiki?curid=84040", "title": "Burgundština (germánský jazyk)", "text": "Burgundština (germánský jazyk)\n\nBurgundština je mrtvý východogermánský jazyk, kterým hovořil germánský kmen Burgundů, původně sídlící u Baltského moře. Od konce 5. století se používala v jihovýchodní Galii, mrtvým jazykem se pravděpodobně stala kolem roku 700. \n"}
{"id": "84061", "url": "https://cs.wikipedia.org/wiki?curid=84061", "title": "Metrický tenzor", "text": "Metrický tenzor\n\nV matematice je metrický tenzor zpravidla tenzorové pole druhého řádu na hladké varietě, které dává do souvislosti souřadnice a vzdálenost. Jinými slovy, zvolíme na tečném bandlu hladké variety tenzorové pole druhého řádu. V daném bodě variety přiřadí toto pole dvěma vektorům z tečného prostoru reálné číslo.\n\nDosadíme-li dva různé vektory U,V, realizuje tento přepis jejich skalární součin. Dosadíme-li dva stejné vektory V, definujeme tímto přepisem čtverec velikosti vektoru V. Pokud pro každý vektor V a každý bod variety je toto číslo kladné, označujeme metriku jako Riemannovskou. V obecném případě, kdy může čtverec velikosti vektoru vyjít záporný, označujeme metriku jako pseudo-Riemannovskou. Toto je typické např. pro Obecnou teorii relativity.\n\nDále využíváme souřadnicový zápis vektorů. Kvadrát vzdálenosti dvou bodů je metrickým tenzorem formula_1 dán v závislosti na souřadnicích v diferenciálním tvaru předpisem:\nkde využíváme Einsteinovu sumační konvenci, tedy sčítání přes všechny hodnoty stejných indexů v jednom členu, které mají opačnou polohu. Tento výraz bývá označován jako základní (nebo metrická) forma daného metrického prostoru.\n\nPředpokládejme, že formula_3 představují kartézské souřadnice v formula_4-rozměrném eukleidovském prostoru. V takovém případě lze s použitím Einsteinova sumačního pravidla psát\nPoužijeme-li v tomto prostoru křivočaré souřadnice formula_6, tzn. formula_7, lze metrickou formu přepsat na tvar\n\nVyjádříme-li metrický tenzor jako\npak lze metrickou formu v křivočarých souřadnicích vyjádřit jako\n\nNapř. délku křivky spočteme jako:\nkde formula_12 je parametr křivky. Takto se délka křivky zpravidla definuje pouze pokud je člen pod odmocninou podél celé křivky kladný.\n\nKovariantní tenzor formula_1 bývá také vyjadřován jako\nkde formula_15 představují bázi.\n\nPodobně lze pro kontravariantní složky metrického tenzoru psát\na pro smíšené složky\nkde formula_18 je Kroneckerovo delta a formula_19 jsou prvky sdružených bází.\n\nVelikost vektoru je tedy dána vztahem\n\nÚhel dvou vektorů je zpravidla definován pomocí kosinové věty (jelikož kosinus úhlu sevřeného dvěma vektory je podílem skalárního součinu těchto vektorů a součinu velikostí těchto vektorů) přepisem\njsou-li výrazy pod odmocninou kladné.\n\nMetrický tenzor zajišťuje rovněž přechod mezi tečným prostorem a kotečným prostorem variety. (Často se lze setkat s jiným popisem, totiž že metrický tenzor umožňuje transformovat vektorové a tenzorové veličiny mezi kovariantní a kontravariantní bází daného prostoru. Kovariantní a kontravariantní komponenty tenzorů jsou odlišeny polohou indexů značících složky tenzoru. Odtud zvedání a snižování indexů.) To mj. znamená, že se prostřednictvím metrického tenzoru \"zvedají a snižují indexy\" vektorů a tenzorů, a to následujícím způsobem:\n\nDefinujeme kontravariantní vyjádření metrického tenzoru vztahy\nkde formula_23 je kroneckerovo delta. Složky formula_1 známe, kdežto složky formula_25 jsou touto soustavou jednoznačně určeny. Potom indexy tenzoru (\"m\"+\"n\")-tého řádu formula_26 \"zvyšujeme\" či \"snižujeme\" následujícím způsobem:\n\nMetrický tenzor je symetrický, tzn.\n\n"}
{"id": "84063", "url": "https://cs.wikipedia.org/wiki?curid=84063", "title": "Martin Langer", "text": "Martin Langer\n\nMartin Langer (* 18. července 1972 ve Varnsdorfu) je český básník, fotograf, režisér a scenárista.\n\nVystudoval kvasnou technologii piva a sladu na Střední průmyslové škole potravinářské technologie v Praze, poté pracoval mimo jiné jako knihkupec, sládek, dělník, myč nádobí, mistr v kořenářské výrobě a copywriter. Dnes je režisérem a scenáristou na volné noze, žije v Praze.\nJe držitelem Ceny Jiřího Ortena za rok 2002 za sbírku básní \"Pití octa\".\nSvé básně, fotografie a texty publikuje v těchto periodikách: \"Revolver Revue\", \"Host\", \"Tvar\", \"A2\", \"Weles\", \"Prostor Zlín\", \"Literární noviny\", \"Lidové noviny\", \"UNI\", \"Fragment\", \"Iniciály\", \"H-Aluze\", \"Vokno\".\n\n\n\n\n\n\n\n\n\n"}
{"id": "84066", "url": "https://cs.wikipedia.org/wiki?curid=84066", "title": "Janovice (rozcestník)", "text": "Janovice (rozcestník)\n\nNázev Janovice (německy viz Janowitz) se vyskytuje v názvu více obcí:\n\nnebo částí obcí:\n\n\nnebo zaniklé obce\n\n"}
{"id": "84067", "url": "https://cs.wikipedia.org/wiki?curid=84067", "title": "Višňová (okres Příbram)", "text": "Višňová (okres Příbram)\n\nVišňová je obec v okrese Příbram. Obec na říčce Kocábě leží v nadmořské výšce 411 metrů. Je vzdálena 10 km východně od Příbrami a 9 km jižně od Dobříše. Žije zde obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Višňová \"(577 obyvatel, katol. kostel)\" byly v roce 1932 evidovány tyto živnosti a obchody: lékař, cihelna, obchodník s dobytkem, 2 holiči, 3 hostince, 2 kováři, mlýn, 2 obuvníci, 2 pekaři, obchod s lahvovým pivem, 3 řezníci, 2 obchody se smíšeným zbožím, Spořitelní a záložní spolek pro Višňovou, 2 trafiky, truhlář.\n\nNejvětší památkou obce je zdaleka viditelný raně gotický kostel kostel sv. Kateřiny ze začátku 14. století. Kostel byl v 17. století přestavěn v barokním slohu. Zajímavá je také přízemní pozdně barokní fara z 18. století (v seriálu Chalupáři se objevuje jako \"\"stará škola\"\", která má být adaptována na \"\"družstevní vejminek\"\"). Na hrázi rybníka je skupina tří památných dubů zimních.\nObec se proslavila natáčením oblíbeného televizního seriálu \"Chalupáři\" (z roku 1975). V něm obec vystupovala jako obec \"Třešňová\". Seriál dobře zachycuje vzhled typické české vesnice v polovině 70. let. Byla to doba normalizace, doba 3. pětiletky. Tehdy na českých vesnicích probíhala mohutná výstavba prodejen „Jednoty“, betonových bytovek a budov patřící k JZD, v rámci „zlepšení služeb na vesnicích“ a „přiblížení vesnického bydlení městskému“. Na výstavbě těchto institucí měly výrazný podíl tzv. akce „Z\".\n\n\nJižním okrajem obce prochází silnice I/18 Rožmitál pod Třemšínem – Příbram – Sedlčany – Olbramovice.\n\nObcí vedly autobusové linky např. do těchto cílů: Benešov, Dobříš, Kamýk nad Vltavou, Krásná Hora nad Vltavou, Milevsko, Plzeň, Praha, Příbram, Rožmitál pod Třemšínem, Sedlčany, Tábor.\n\nObcí vede turistická trasa Horní Hbity – Jelence – Višňová – Skalice.\n\n"}
{"id": "84068", "url": "https://cs.wikipedia.org/wiki?curid=84068", "title": "Jaroslav Rudiš", "text": "Jaroslav Rudiš\n\nJaroslav Rudiš (* 16. července 1972 Turnov) je český spisovatel a autor divadelních her a komiksů.\n\nVyrostl v Lomnici nad Popelkou. Navštěvoval gymnázium v Turnově, po něm vystudoval Pedagogickou fakultu Technické univerzity v Liberci (obor němčina – dějepis). Dále studoval v Praze a Curychu. V letech 2001 až 2002 pobýval v Berlíně, kde obdržel novinářské stipendium na Svobodné univerzitě.\n\nPracoval jako učitel, DJ, manažer punkové skupiny, hotelový portýr a naposledy jako novinář v deníku Právo. Od roku 2006 je spisovatelem na volné noze. Příležitostně vystupuje se skupinami U-Bahn a The Bombers, píše také písňové texty (mj. pro skupiny Umakart a Lety mimo). S básníkem a prozaikem Igorem Malijevským pořádá v pražském Divadle Archa pravidelný literárně-hudební kabaret EKG.v Od roku 2014 vystupuje Jaroslav Rudiš v hudebním projektu Kafkaband, který zhudebňuje texty Franze Kafky. Na projektu podílí další hudebníci, jako například Jaromír Švejdík, Tomáš Neuwerth, Zdeněk Jurčík a další. \n\nPrvotina \"Nebe pod Berlínem\" (2002) získala Cenu Jiřího Ortena a byla také oceněna jako Nejkrásnější kniha roku. Román byl přeložen do sedmi jazyků, vznikla podle něho divadelní i rozhlasová adaptace a autor jej načetl také jako audioknihu.\n\nVydal trilogii komiksů \"Alois Nebel\" (spolu s kreslířem \"Jaromírem 99\", tj. Jaromírem Švejdíkem, Bílý Potok, Hlavní nádraží a Zlaté Hory, 2003–2005) o česko-německém výpravčím vlaků, sloužícím na malé stanici v Sudetech. \"Alois Nebel\" byl v roce 2011 zfilmován technikou rotoskopie, byl poprvé uveden na filmovém festivalu v Benátkách. V roce 2012 získal Evropskou filmovou cenu jako nejlepší animovaný film. S germanistou Tomášem Dimterem pro vydání připravil knihu \"Německá čítanka. Gutenbergova čítanka současné německé prózy\" (Labyrint, Gutenberg, 2005). V roce 2015 byl hostem 16. ročníku Měsíce autorského čtení. V roce 2018 v Lipsku získal Cenu literárních domů za rozvoj česko-německého dialogu, kterou společně udělují literární domy Německa, Rakouska a Švýcarska. Za knihu \"Winterbergs letzte Reise\" (česky \"Winterbergova poslední cesta\") z roku 2019 byl nominován na cenu knižního veletrhu v Lipsku v kategorii beletrie. \n\nZ komiksu, který ilustroval a spoluvytvářel Jaromír 99 (Jaromír Švejdík), vznikla divadelní hra, kterou uvádí Činoherní studio Ústí nad Labem (2005). Další hru \"Léto v Laponsku\" napsal ve dvojici s Petrem Pýchou (2005, 2. místo a Cena Českého rozhlasu v dramatické soutěži o Cenu Alfréda Radoka, premiéra v listopadu 2006 ve Slováckém divadle v Uherském Hradišti). Společně napsali i hru \"Strange Love\" (premiéra v březnu 2007 v Činoherním studiu Ústí nad Labem) a \"Lidojedi\" (2017, opět Činoherní studio Ústí nad Labem) a s Martinem Beckerem rozhlasovou hru \"Lost in Praha\" (2007). Podle námětu románu \"Grandhotel\" (2006) napsal pro režiséra Davida Ondříčka scénář ke stejnojmennému filmu (premiéra v říjnu 2006). V prosinci 2007 vydal román \"Potichu\", který se odehrává v Praze během posledního letního dne a spojuje příběhy pětice postav. Podle komiksu \"Alois Nebel\" vznikl také stejnojmenný film (2011) s Miroslavem Krobotem v hlavní roli; režie Tomáš Luňák. Napsal také divadelní hru \"Čekání na konec světa\". Novela Národní třída byla pod stejným názvem zfilmována režisérem Štěpánem Altrichterem (premiéra 2019).\n\n\nPovídkami je Jaroslav Rudiš zastoupen v knihách \"Co z tebe bude\" (2007), \"Tos přehnal, miláčku\" (2009) a \"Povídky o mužích\" (2010). Jeho povídka \"Pankáči na Baltu\" vyšla v \"Respektu\" 21, 32/2010 (9. srpna 2010): strana 42–45.\n\n"}
{"id": "84070", "url": "https://cs.wikipedia.org/wiki?curid=84070", "title": "Věra Rosí", "text": "Věra Rosí\n\nVěra Rosí, vlastním jménem Veronika Schelleová (* 22. května 1976, Brno), je česká básnířka.\n\nAbsolvovala Filozofickou fakultu Masarykovy univerzity (obory bohemistika a germanistika). Žije v Brně.\n\nVydala sbírku básní \"Holý bílý kmen\" (Host, 1999, ISBN 80-86055-66-3), za kterou získala Cenu Jiřího Ortena. Její druhou sbírkou jsou \"Dlouhé nůžky noci\" (Masarykova univerzita Brno, Weles, 2012, ISBN 978-80-87483-03-9) a třetí sbírkou \"Ruka z černobílé fotografie\" (Dauphin, 2016, ISBN 978-80-7272-890-9.\n"}
{"id": "84072", "url": "https://cs.wikipedia.org/wiki?curid=84072", "title": "Bogdan Trojak", "text": "Bogdan Trojak\n\nBogdan Trojak (* 23. března 1975 Český Těšín) je polsko-český básník, publicista a překladatel z polštiny.\n\nAbsolvoval Polské gymnázium v Českém Těšíně, poté studoval a nedokončil Právnickou fakultu Masarykovy univerzity v Brně. Později na olomoucké Univerzitě Palackého vystudoval žurnalistiku.\n\nJako středoškolák byl jedním z iniciátorů polsko-české literární skupiny PaRaNoJa a v roce 1995 založil s Vojtěchem Kučerou WELES (\"Wendryňskou Literárně-Estetickou Společnost\"), která vydávala stejnojmenný poetický magazín který vychází dodnes. Spolupracoval také s redakcí brněnského nakladatelství Host, krátce působil jako šéfredaktor kulturního magazínu Neon a internetového časopisu Lumír.\n\n\n\n"}
{"id": "84074", "url": "https://cs.wikipedia.org/wiki?curid=84074", "title": "Kateřina Kováčová", "text": "Kateřina Kováčová\n\nMgr. Kateřina Kováčová Ph.D. (* 16. července 1982, Příbram) je česká spisovatelka a vysokoškolská pedagožka.\n\nNarodila 16. července 1982 v Příbrami. Vystudovala češtinu a angličtinu na Pedagogické fakultě Univerzity J. E. Purkyně v Ústí nad Labem (v letech 2001–06); během studií spolupracovala s kulturním periodikem Pandora. V roce 2005 získala Cenu Jiřího Ortena za svoji básnicko-prozaickou prvotinu \"Hnízda\" (Ústí nad Labem: CKK sv. Vojtěcha, 2005). V roce 2007 vydala druhou knížku: prózu \"Soumračno\" (Praha: Protis, 2007). V roce 2010 vyšla kniha \"O Lucince a Kouzelné lucerně\", která využívá motivů Kouzelné lucerny od Radka Kučery a slouží jako symbolický rámec pro skautské světlušky. Publikovala v literárních časopisech Host, Psí víno, Pandora, Plž, Tvar a ve sbornících Ty, která píšeš (Vltavín, Artes Liberales 2008) a Antologie české poezie (dybbuk 2007). Na podzim 2015 jí vyšla sbírka \"Sem cejtila les\" v nakladatelství Perplex. V roce 2018 vydala román Největší tma v nakladatelství dybbuk. V letech 2012-2015 vyučovala na Literární akademii. V roce 2016 úspěšně obhájila disertační práci, ve které se věnovala střetu vědomí a nevědomí v literární tvorbě. Od dubna 2015 do května 2016 vedla v Bohnicích Literární dílnu pro lidi se zkušeností s duševním onemocněním.\n\n\n"}
{"id": "84076", "url": "https://cs.wikipedia.org/wiki?curid=84076", "title": "Pentagon", "text": "Pentagon\n\nPentagon je sídlo Ministerstva obrany Spojených států amerických nacházející se v okrese Arlington ve státě Virginie. Jako symbol americké armády je termín Pentagon metonymicky vztahován k Ministerstvu obrany Spojených států spíše než k samotné budově. Budova navržena architektem Georgem Bergstromem a dozorován generálem Lesliem Grovesem. Stavba byla zahájena 11. září 1941 a dokončena 15. ledna 1943.\n\nPentagon je velká kancelářská budova s rozlohou 600 000 m², z nichž je 240 000 využíváno jako kanceláře. V budově pracuje na 28 000 vojenských a civilních zaměstnanců a nejméně 3000 lidí, kteří nejsou zaměstnanci Ministerstva obrany. Budova má 2 podzemní a 5 nadzemních podlaží a pět prstencových koridorů v každém patře, s celkovou délkou 28 km. Komplex Pentagonu zahrnuje také centrální náměstí neoficiálně nazývané „Ground zero“. Tato přezdívka vznikla během Studené války a vychází z přesvědčení, že v případě nukleární války by Sovětský svaz na toto místo zaměřil přinejmenším jednu jadernou hlavici.\n\n11. září 2001 do budovy narazil unesený Boeing 757 Let American Airlines 77, který usmrtil 189 lidí (5 únosců, 59 lidí v letadle a 125 v budově).\n\nPodle svého názvu (z anglického výrazu pro pětiúhelník) je to mohutná čtyřpatrová stavba ve tvaru pěti soustředných pravidelných pětiúhelníkových okruhů (\"rings\", značených A až E, s délkou strany přes 200 m), protnuté na každé straně třemi spojnicemi. Uprostřed celé struktury se nachází zahrada s několika stromy. Zastavěná plocha objektu zabírá 11,6 hektarů, další 2 hektary je výměra zahrady.\n\nProstory Pentagonu jsou jednoznačně určeny kódem, ze kterého se dá snadno vyčíst, kde se přesně nachází. Např. 3D426 znamená 3. patro strany D, 4. chodba, místnost č. 26.\n\nV blízkosti Pentagonu vede silnice dálničního typu, několik stovek metrů od něj je letiště a směrem k Potomacu též malé přístaviště. Poblíž se nachází známý Arlingtonský hřbitov.\n\n\n"}
{"id": "84082", "url": "https://cs.wikipedia.org/wiki?curid=84082", "title": "Abtova výhybka", "text": "Abtova výhybka\n\nAbtovy výhybky jsou speciální výhybky pro výhybny na pozemních lanovkách. Řidčeji se tak označují i výhybky ozubnicové dráhy Abtova systému. \n\nVýhybna s Abtovými výhybkami se nazývá Abtova výhybna.\n\nAbtova výhybka pro pozemní lanové dráhy je výhybka bez pohyblivých částí. Používá se pro vyhýbání protijedoucích vozů na výhybně. Vyžaduje zvláštní konstrukci dvojkolí - jedno kolo má okolek na obou stranách, zatímco druhé, značně širší, nemá okolek žádný. Každý vůz se stranou s okolky drží vnější, nepřerušené kolejnice, kola na opačné straně pak plynule přejíždějí přes mezery pro okolky kol druhého vozu a tažné (případně brzdicí) lano. To umožňuje i náhradu srdcovky pouhým přiblížením kolejnic. \n\nVynalezl ji v roce 1878 švýcarský konstruktér Carl Roman Abt (1850–1933). Poprvé byla použita na lanovce u Brienzského jezera (kanton Bern). Abtovy výhybky jsou v Česku použity například na Petřínské lanovce v Praze či lanovkách v Karlových Varech. \n\nŘidčeji se jako \"Abtovy výhybky\" označují i různé varianty provedení výhybek pro systém ozubnicové dráhy, který si nechal patentovat R. Abt v roce 1882. \n\n"}
{"id": "84088", "url": "https://cs.wikipedia.org/wiki?curid=84088", "title": "Vidám park", "text": "Vidám park\n\nVidám park je zaniklý zábavní park, který se nacházel nedaleko centra Budapešti. Park byl založen v roce 1950 a uzavřen v roce 2013.\nVidám park byl součástí městského parku Városliget, nacházel se nedaleko Széchenyiho lázní a stejnojmenné stanice podzemní dráhy \"Széchenyi fürdő\".\n\nVznikl umístěním pouťových atrakcí do anglického parku. Během své existence prošel mnoha těžkými okamžiky, hrozilo mu přemístění i totální zchátrání. Za 2. světové války byl těžce poškozen, ovšem hlavní atrakce se zachovaly. Od roku 1950 jej spravovala akciová společnost Vidám park. Před uzavřením park nabízel přes 50 atrakcí. Ročně jej navštívilo více než 300 000 lidí. Dne 30. září 2013 byl park uzavřen, aby uvolnil místo přilehlé zoo. Od 29. dubna 2014 byla část parku s nejstaršími atrakcemi, včetně dřevěné horské dráhy, znovu zpřístupněna jako součást zoologické zahrady pod názvem Holnemvolt Park. To však z důvodu rekonstrukce dřevěné dráhy již neplatí a ZOO Budapešť je samostatná bez jakékoliv atrakce.\n\n\n\n\n"}
{"id": "84089", "url": "https://cs.wikipedia.org/wiki?curid=84089", "title": "Humphrey Bogart", "text": "Humphrey Bogart\n\nHumphrey DeForest Bogart (25. prosince 1899, New York, USA – 14. ledna 1957, San Francisco, Kalifornie, USA) byl americký filmový a divadelní herec.\n\nNarodil se v zajištěné rodině jako nejstarší ze třech dětí. Jeho otec, Belmont DeForest Bogart, byl chirurg a jeho matka, Maud Humphreyová, byla úspěšná ilustrátorka. Rodiče jej poslali studovat na soukromé školy a doufali, že půjde studovat na Yale. V roce 1918 byl ale vyloučen z prestižní univerzitní přípravky Phillips Academy. Do konce první světové války sloužil u námořnictva. Poté začal hrát divadlo na Broadway a dostával menší role u filmu. Zlom přišel v roce 1936, kdy získal roli gangstera ve filmu \"Zkamenělý les\". Následovalo mnoho snímků mezi nimiž nejvýznamnější jsou filmy režírované Johnem Hustonem. Spolupráce s tímto režisérem mu přinesla v roce 1951 jeho jediného Oscara za film \"Africká královna\", kde hrál po boku Katharine Hepburnové. Kultovním se stal také film \"Casablanca\", ve kterém ztvárnil cynického antihrdinu, schopného vykonat správný čin v pravou chvíli.\n\nByl čtyřikrát ženatý, ale až poslední manželství s herečkou Lauren Bacallovou, kterou poznal při natáčení filmu \"Mít a nemít\", bylo šťastné. Zemřel v roce 1957 na rakovinu jícnu.\n\n\n"}
{"id": "84093", "url": "https://cs.wikipedia.org/wiki?curid=84093", "title": "Rotštejn", "text": "Rotštejn\n\nRotštejn je zřícenina skalního hradu. Nachází se přibližně 9 km východně od Turnova, na okraji přírodní rezervace Klokočské skály. Zřícenina je částečně zděná a částečně vtesaná do bloků pískovcových skal.\n\nHrad byl krátce po roce 1250 založen šlechtici z rodu Markwarticů. Jako první majitel je uváděn pan Jaroslav z Hrutwice, dnes Hruštice, který nechal hrad vystavět pro svého syna Voka z Rotštejna. Druhý ze synů Zdeněk si postavil Valdštejn a stal se zakladatelem rodu Valdštejnů.\n\n„Nejslavnějším“ majitelem hradu je Vok II. z Rotštejna, jemuž od roku 1312 šlechtici nejen z blízkého okolí různě na majetku a statcích škodili (J.V.Šimák). Vše vyvrcholilo v roce 1318, kdy panství rotštejnské a hrad samý zpustošila veliká přesila vojska, kniha půhonná uvádí 152 šlechticů.\n\nV roce 1360 hrad držel pan Ješek (Jan) z Rotštejna, který od Karla IV. získal povolení pořádat týdenní trhy v blízké vesnici Klokočí. V roce 1415 rod Rotštejnů vymřel a celé panství připadlo Ondřejovi či Vaňkovi Paldrovi z Vařin, jenž celé panství včetně hradu vlastnil po celou dobu husitských válek. Možná husité hrad, na rozdíl od jiných (Valdštejn, Návarov) nevypálili, protože ještě po roce 1430 se sem Vaněk vrátil a našel hrad v použitelném stavu. Podle jiných zdrojů hrad dobyli roku 1426 a domácí pán pak bydlel na statku v nedaleké vsi Klokočí.\n\nK další zkáze přispělo přirozené zvětrávání pískovcových skal. Ve zprávě o prodeji z roku 1514 je již hrad uváděn jako pustý se zdmi a skalami zborcenými do nádvoří. Počátkem 17. století začali „skalní dutiny nově se objevivší při patě skal zámku zborceného“ upravovat vesničané. Postupně zde vznikl unikátní komplex vesnického osídlení.\n\nRotštejn byl poloskalním hradem s výraznými prvky zděné architektury. Přilehlé skály zároveň sloužily jako součást obranného systému. Prvky bezpečnosti byly doplněny obvyklými prostředky tehdejší doby, jako jsou brány, mosty, bašty. Tyto stavební bezpečností prvky se však nedochovaly, lze vidět pouze tesané výklenky. Všechny hradní budovy zanikly, o podobě skalního hradu se ale dochovaly písemné doklady.\n\nOd roku 1988 se o zříceninu hradu stará volné trampské sdružení, dnes zapsaný spolek ochrana Klokočských skal pod vedením kastelánky H. T. Hlubučkové. Byly zde vybudovány dřevěné ochozy a cesty, jimiž se dá dostat až na vrchol hradu, odkud je nádherný výhled na panorama Klokočských skal. Hrad je malým střediskem environmentální a ekologické výchovy. Vstupné je dobrovolné a to jak pro jednotlivce, tak i pro organizované skupiny, minimální výše však byla stanovena na 35 Kč/1 dospělého, a děti do 6let zdarma, od 6 do 12 let 25Kč/osoba\n\n\n\n\n"}
{"id": "84098", "url": "https://cs.wikipedia.org/wiki?curid=84098", "title": "Laura Branigan", "text": "Laura Branigan\n\nLaura Branigan (3. července 1952 – 26. srpna 2004) byla americká zpěvačka a herečka, která se proslavila především hitem \"Gloria\", z jejího debutového alba Branigan. Mezi další známé písně patří \"Self Control\", \"How Am I Supposed To Live Without You?\", nebo \"Solitaire\". Byla celkem čtyřikrát nominována na cenu Grammy. Zemřela ve věku 52 let na následky krvácení do mozku, jež způsobilo nerozpoznané tepenné aneurysma. Tomu předcházely několik týdnů trvající bolesti hlavy, zpěvačka ale nevyhledala lékařskou pomoc.\n\n"}
{"id": "84100", "url": "https://cs.wikipedia.org/wiki?curid=84100", "title": "Ars nova", "text": "Ars nova\n\nArs nova je období „nového umění“ ve Francii a Itálii přibližně od 2. desetiletí 14. století do začátku století patnáctého. Hudba se v té době stala již významnou složkou společenského života jako prostředek ušlechtilé zábavy i coby umělecká forma se stala rovnocennou výtvarnému umění a literatuře. Hudebním umělcům byly prokazovány stejné pocty jako ostatním umělcům a významným projevem popularity hudby byl i velký rozvoj amatérského hudebnictví.\n\nNejslavnějším představitelem francouzské ars novy byl diplomat, básník a hudebník Guillaume de Machaut (mj. sekretář českého krále Jana Lucemburského). Napsal desítky motet, balad, písní (chanson) a virelai. Jeho nejvýznamnějším dílem je ale čtyřhlasá Messe Notre Dame napsaná pro remešskou kapitulu, jíž byl kanovníkem. Jde o nejstarší známé zpracování mešního ordinaria. Mezi další významné představitele patří Phillippe de Vitry. Věnoval se především hudební teorii a je autorem traktátu „Ars nova“, pojednávajícího o rytmu a notaci. Stal se tím vlastně zakladatelem tohoto směru. Památky z této doby se zachovaly v rukopisech, uložených především v pařížské Národní knihovně. Hudebním přínosem francouzské ars novy je svěží melodika, snaha o jednotné rytmické členění hlasů a větší zájem o vertikální vztahy tónů, což je významná událost, neboť tímto krokem dochází k anticipaci a rozvoji harmonie coby jednoho ze základních atributů hudby.\n\nDalší významné novinky přinesla italská ars nova, jejíž středisko bylo ve Florencii. Nejslavnějším autorem je Francesco Landini (též Landino), nejvýznamnější památkou \"Codex Squarcialupi\". K dalšímu zvýraznění melodie a rytmu se objevuje i základní princip pozdější harmonie – odstup od paralelních postupů kvintových a oktávových k terciím a sextám. Důležitou složkou při provozování hudebních skladeb jsou nástroje, i když rozhodnutí, které z nich budou zrovna hrát, záleželo jen na momentálních možnostech, protože skladatelé nástroje ještě nepředepisovali.\n\nV kompoziční technice se v době ars nova poprvé setkáváme s pojmem kontrapunkt.\n\nTypickými formami italské ars nova byly\n\n\n"}
{"id": "84105", "url": "https://cs.wikipedia.org/wiki?curid=84105", "title": "Ivo Čermák", "text": "Ivo Čermák\n\nIvo Čermák (* 29. listopadu 1956) je moravský psycholog, metodolog, agresolog, teoretik vědy. Od roku 1998 je ředitelem Psychologického ústavu Akademie věd České republiky. Je profesorem Fakulty sociálních studií Masarykovy univerzity, má dvě dcery a žije ve Vyškově.\n\n"}
{"id": "84106", "url": "https://cs.wikipedia.org/wiki?curid=84106", "title": "Zimní olympijské hry 1924", "text": "Zimní olympijské hry 1924\n\n1. zimní olympijské hry se uskutečnily v době od 25. ledna do 4. února roku 1924 ve francouzském městě Chamonix.\n\nPod patronací Mezinárodního olympijského komitétu se na úpatí hory Mont Blanc uskutečnil jako předehra 8. letních olympijských her v Paříži \"Týden zimních sportů\", který byl pro svůj úspěch na 8. olympijském kongresu v Praze v roce 1925 zpětně uznán jako první zimní olympiáda.\n\nRoku 1894 se začala psát nová éra v historii olympijských her. Na prvém zasedání MOV v červnu tohoto roku v Paříži bylo schváleno uspořádání novodobých olympijských her v Aténách roku 1896. Původně měl Pierre de Coubertin ve svém seznamu vhodných sportů i krasobruslení, ale Atény neměly ledovou plochu a tak se jeho zařazení na program olympijských her oddálilo až na Letní olympijské hry 1908 v Londýně. Ani pak se však zimní sporty nestaly pevnou součástí olympijských her. Krasobruslení a lední hokej se sice objevily na Letních olympijských hrách 1920 v Antverpách, ale všem bylo jasné, že je zapotřebí uspořádat samostatné zimní olympijské hry v zimním sportům vyhovujícím termínu.\n\nNositeli této myšlenky se staly především Švýcarsko a Kanada, s podporou dalších zemí, proti byly především skandinávské země. Ty totiž pořádaly od roku 1901 každé čtyři roky Severské hry a měly obavy z jejich zániku. Rozhodující střetnutí příznivců a odpůrců zimní olympiády se uskutečnilo 2.–7. června 1921 v Lausanne. Již předtím, na přípravné konferenci konané 26.–27. května, se jednalo čistě o zimních sportech. V Lausanne pak bylo rozhodnuto, po složitých zákulisních jednáních se zástupci severských zemí, že pokud Francie získá právo uspořádat VIII. olympijské hry v roce 1924, připadne jí také právo zorganizovat v Chamonix pod patronátem MOV „Týden zimních sportů“, který však nebude součástí olympiády. Po schválení Paříže za pořadatele VIII. letní olympiády se tak pootevřely dveře i k pořádání zimních olympiád.\n\nDefinitivně bylo rozhodnuto o pořádání zimních olympijských her až na 23. kongresu MOV v Praze roku 1925. Po obrovském úspěchu Týdne zimních sportů v Chamonix rok předtím tak bylo završeno čtvrtstoletí úsilí o jejich pravidelné pořádání. Vždyť již v roce 1899 navrhoval český průkopník sportu, Josef Rössler-Ořovský, jejich uspořádání v Krkonoších. Zároveň také byl zpětně na Pražském kongresu uznán Týden zimních sportů z roku 1924 za zimní olympiádu a přijatá \"Charta zimních olympijských her\" tak olympiádě v Chamonix přidělila pořadové číslo 1. Formálně se akt uznání Týdne zimních sportů za 1. olympijské hry završil na 24. zasedání MOV v Lisabonu.\n\nPro Týden zimních sportů v Chamonix byl navržen plakát legendárním francouzským plakátovým umělcem Augustem Matissem. Bylo ho vytištěno zhruba 5 000 kusů. Protože byl vydán v době, kdy ještě nebylo zpětně rozhodnuto o tom, že se v Chamonix konaly hry první zimní olympiády, ani plakát se o ničem takovém nezmiňuje. Nápis na něm lze volně přeložit jako „připojeno k mistrovským soutěžím VIII. Olympijských her“. Na plakátu je zobrazen mírumilovný pták nesoucí vítězný věnec a letící vysoko nad vysokohorskou scenérií, která zahrnuje také jízdu bobu dolů z hory.\n\n\nV roce 1924 ještě neexistovala tradice olympijské štafety s olympijským ohněm a jeho zapalování při zahajování olympiády. Poprvé plál olympijský oheň z Olympie na letních olympijských hrách roku 1936 v Berlíně, na zimních olympijských hrách se tradiční štafeta s ohněm objevila roku 1948 ve švýcarském St. Moritzi. Do této doby byl olympijský oheň zapalován přímo při zahajovacím ceremoniálu a tak tomu bylo i v Chamonix.\n\nMapa zúčastněných zemí\nAkce se zúčastnilo v hlavních disciplínách 258 sportovců (245 mužů a 13 žen) ze šestnácti zemí. V tzv. ukázkových sportech, které tak byly označeny dodatečně na kongresu MOV v Praze (1925), pak bojovalo dalších 42 mužů. Československo zastupovalo 26 mužů v hlavních soutěžních disciplínách a další 3 v ukázkových sportech.\n\nDo dějiště her dorazili i sportovci z Estonska, Lucemburska a Argentiny (ti se nezúčastnili ani slavnostního otevření her), ale na olympijských sportovištích nestartovali.\n\nProgram hokejového turnaje je uveden již s ohledem na výsledky ve skupinách. Zápasy jsou řazeny v daném dni podle časové posloupnosti, ve které probíhaly.\n\n\nOficiálně se soutěžilo ve čtyřech olympijských a dvou exhibičních sportech. Dělení sportů do odvětví bylo trochu odlišné od dělení nynějšího.\n\nNa následujících stránkách je možné si prohlédnout výsledkové listiny jednotlivých sportovních disciplín:\n\n\nUkázkové sporty\n\nNa 1. zimních olympijských hrách nezískali českoslovenští reprezentanti žádnou ze 43 rozdělených medailí. Přesto si ale nevedli špatně. Nejblíže medaili byl krasobruslař Josef Slíva, který zřejmě jen díky nepřízni rakouských rozhodčích nezískal bronzovou medaili a byl odsunut na čtvrté místo. Ostatně i jury uznala protest československé výpravy proti rozhodování rozhodčích a nejkřiklavěji rozhodujícího rozhodčího, který výbornou volnou jízdu československého reprezentanta ohodnotil jako nejhorší, ze sboru odvolala. Výsledky se však již neměnily.\n\nHokejisté obhajovali bronzové medaile z VII. letních olympijských her v Antverpách. Vzhledem k dlouhotrvajícím rozporům v hokejovém svazu, které byly vyřešeny až těsně před jejich odjezdem, však neodjížděli v optimálním složení a po nedostatečné přípravě. V průběhu turnaje utrpěli největší prohru na olympijských hrách, když podlehli Kanadě 0:30 a nakonec po prohře se Švédskem ze základní skupiny nepostoupili.\n\nVelice slušných umístění naopak dosahovali českoslovenští lyžaři a sdruženáři, kteří jako jedni z mála dokázali aspoň částečně uspět mezi nedostižnými Skandinávci. Nejlepším umístěním lyžařů z Československa bylo šesté místo sdruženáře Josefa Adolfa.\n\n\n"}
{"id": "84113", "url": "https://cs.wikipedia.org/wiki?curid=84113", "title": "Codex Squarcialupi", "text": "Codex Squarcialupi\n\nCodex Squarcialupi, v italském originále \"Codice Squarcialupi\", je nejvýznamnější památkou hudební literatury z období italské ars nova.\n\nJedná se o rukopis antologie tohoto posledního období středověké hudby v jejím středisku Florencii. Shromažďuje tamější tvorbu v rozsahu prvních dvou desetiletí 15. století v počtu kolem 300 písní, madrigalů, ballat a caccií i skladby nejznámějších autorů 14. století.\n\nKodex je členěn do 14 kapitol, které se věnují přímo jednotlivým skladatelským osobnostem, a to v chronologickém pořadí. Jsou zde také skladby nejvýznamnějšího autora období ars nova v Itálii, Francesca Landiniho a jeho učitele Jacopa da Bologna.\n\nPodle posledních historických objevů kniha vznikla ve florentském skriptoriu kláštera Santa Maria degli Angeli v rozmezí let 1410 - 1415. Své jméno ovšem dostala až později, když byla nalezena ve sbírce florentského varhaníka Antonia Squarcialupiho a na prvním listě bylo zaznamenáno “Questo libro è di M° antonio di bartolomeo schuarcialupi, horganisto in sancta maria del fiores\" (\"tato kniha je od Antonia Bartolomea Squarcialupiho, varhaníka u Santa Maria del Fiore\").\n\n\"Codice Squarcialupi\" je nejen významným dokumentem uměleckého nebe hudebního dění daného období, ale má též svou vysokou uměleckou hodnotu v oblasti poezie a výtvarného umění. Iluminační technika knihy kombinuje vysokou úroveň grafického provedení a dokonalost jeho provázanosti s obsahem.\n\n\n"}
{"id": "84116", "url": "https://cs.wikipedia.org/wiki?curid=84116", "title": "Zimní olympijské hry 1928", "text": "Zimní olympijské hry 1928\n\nII. Zimní olympijské hry se uskutečnily ve dnech 11. až 19. února roku 1928. Jejich dějištěm se stal St. Moritz ve Švýcarsku. Zúčastnilo se jich 495 sportovců z 25 zemí.\n\nByly to první samostatné zimní olympijské hry, které nebyly organizovány ve spojení s letními olympijskými hrami. Předchozí hry v roce 1924 byly původně součástí letní olympiády a za zimní olympiádu byly uznány teprve dodatečně.\n\nNejúspěšnějšími sportovci těchto her se stali Nor Johan Grøttumsbråten, který získal v lyžařských disciplinách dvě zlaté medaile, podobně jako v rychlobruslení Fin Clas Thunberg. Ten byl již před čtyřmi lety v Chamonix s pěti medailemi nejúspěšnějším sportovcem a také v St. Moritzi získal zlato v disciplinách 500 m a 1500 m.\n\nPo úspěchu „Týdne zimních sportů“ roku 1924 v Chamonix bylo na 24. zasedání MOV v Praze dne 27. května rozhodnuto o zavedení čtyřletého cyklu zimních olympijských her. Ty se měly konat ve stejném roce jako letní olympijské hry.\n\nPodle tehdy platných řádů směla hostitelská země letní olympiády také pořádat olympiádu zimní, pokud o to měla zájem. Tuto možnost však Nizozemci, jako hostitelé letní olympiády roku 1928, nevyužili a zřekli se pořádání zimní olympiády v témže roce. Godefroy de Blonay ohlásil již v Praze kandidaturu Švýcarska na pořádání zimních her, zatím však bez upřesnění místa konání.\n\nŠvýcarský zemský svaz pro tělovýchovu doporučil v březnu 1925 Švýcarskému olympijskému výboru (SOC) jako místo konání her tři možná místa: Davos, Engelberg a St. Moritz. SOC favorizoval St. Moritz, proslulé alpské středisko zimních sportů již od roku 1860.\n\n6. května 1926 byla na zasedání MOV v Lisabonu projednávána kandidatura všech tří švýcarských měst. Z mezinárodních federací měla pochybnost pouze FIS, a to o Engelbergu, protože prý jeho nadmořská výška 1015 metrů, nezaručuje stabilní sněhové poměry. Davos, tehdejší sídlo ISU, bylo z hlediska bruslení upřednostňováno. Proti St. Moritzi mluvilo to, že nedisponoval skokanským můstkem a lanovkou, kterou by se dopravovaly boby na start. Byla také projednávána varianta, že by olympiáda probíhala v několika místech. Když však de Blonay ohlásil záruky SOC a obce St. Moritz za dobudování nutných sportovišť, rozhodl IOC 22 hlasy pro St. Moritz. Pouze Švéd Clarence von Rosen se zdržel hlasování.\n\nPlakát pro 2. zimní olympijské hry byl vytvořen švýcarským výtvarníkem Hugo Laubim. Na plakátu je v pozadí zobrazen zasněžený vrchol Piz Nair, s nadmořskou výškou 3.057 metrů a před ním plápolající švýcarská a olympijská vlajka.\n\n\nNa výstavbu a renovaci sportovních zařízení bylo vynaloženo celkem 350.000 švýcarských franků, přičemž na stavbu olympijského můstku bylo vydáno 275.000 franků.\n\nV roce 1928 ještě neexistovala tradice olympijské štafety s olympijským ohněm a jeho zapalování při zahajování olympiády. Poprvé plál olympijský oheň z Olympie na letních olympijských hrách roku 1936 v Berlíně, na zimních olympijských hrách se tradiční štafeta s ohněm objevila roku 1948. Do této doby byl olympijský oheň zapalován přímo při zahajovacím ceremoniálu, ale pouze na letních olympiádách. Zimní olympijské hry zažily poprvé olympijský oheň roku 1952 na hrách v Oslu.\n\nNejvětší problém těchto her představovalo počasí. Ačkoli první polovina února byla vždy z hlediska sněhové pokrývky na Engadinu stabilní, museli organizátoři a závodníci během her bojovat s táním. 24. února 1928, čtvrtý den olympiády, způsobil teplý fén vzestup teploty ze 3 °C v 8 na 25 °C v poledne.\n\nVinou tajícího ledu tak musel být zrušen rychlobruslařský závod na 10.000 metrů. Rovněž u běhu na lyžích na 50 km trati vznikaly kvůli tání, a tím pádem obtížnosti správného namazání lyží, velké problémy, kvůli nimž třetina účastníků tohoto závodu vzdala.\n\nNásledující dopoledne byla stále teplota na 10 °C a tak se musely odložit zápasy v ledním hokeji a volné jízdy žen a mužů v krasobruslení. Časový plán některých soutěží se tak musel posunout. Závody bobů kvůli tomu musely být zkráceny ze čtyř na dvě jízdy a rychlobruslařský závod na 10.000 metrů se dokonce už vůbec nepodařilo, pro špatné ledové poměry, zopakovat, takže se v něm nakonec neudílely žádné olympijské medaile.\n\nCelkem bylo pro hry druhé zimní olympiády akreditováno 330 novinářů ze 27 zemí. 88 zástupců médií vyslalo Německo, které tak z tohoto hlediska bylo v St. Moritzi nejsilněji zastoupeno. Přítomni zde také poprvé byli rozhlasoví žurnalisté. Hostitelskou zemi zastupovalo 51 novinářů, Francouzi vyslali 30 reportérů a čtvrté místo v jejich počtu obsadilo Rakousko se 17 novináři.\n\nZe zúčastněných zemí neměly novinářské zastoupení na hrách pouze Argentina a Mexiko. Oproti tomu ze států, které neměli závodníky na startu žádného závodu bylo nejvíce zastoupeno Španělsko s 11 novináři, Řecko 2 a Dánsko stejně jako Turecko jedním novinářem.\n\nSamotná akreditace byla ze strany pořadatelů poněkud velkorysá. Tak v je možno v seznamu akreditovaných nalézt manželky některých ze závodníků jakož i rodiče jednoho z nich.\n\nS 25 zúčastněnými zeměmi se počet účastníků oproti Chamonix zvýšil, i když zůstal za počtem 46 zemí na letní olympiádě téhož roku. Poprvé se her zúčastnila země asijského kontinentu – Japonsko. Poprvé od první světové války se olympiády zúčastnili i sportovci z Německa.\n\nMapa zúčastněných zemí\nOlympiády se zúčastnilo v hlavních disciplinách 464 sportovců (438 mužů a 26 žen) z 25 zemí. V tzv. ukázkových sportech pak bojovalo dalších 36 mužů z 9 zemí. Československo zastupovalo v hlavních soutěžních disciplínách 24 mužů a 1 žena, v ukázkových sportech pak další 4 muži. První československou ženou, která startovala na zimních olympijských hrách se stala krasobruslařka Libuše Veselá.\n\nProgram hokejového turnaje je uveden již s ohledem na výsledky ve skupinách. Zápasy jsou řazeny v daném dni podle časové posloupnosti, ve které probíhaly.\n\n\nOficiálně se soutěžilo ve čtyřech olympijských a dvou exhibičních sportech. Dělení sportů do odvětví bylo trochu odlišné od dělení nynějšího.\n\nNa následujících stránkách je možné si prohlédnout výsledkové listiny jednotlivých sportovních disciplín:\n\n\nUkázkové sporty\n\n\n"}
{"id": "84123", "url": "https://cs.wikipedia.org/wiki?curid=84123", "title": "Podnikání", "text": "Podnikání\n\nPodnikání je na území České republiky činnost vymezená zákonem vedoucí k dosažení zisku. Podle § 420 občanského zákoníku platí: „\"Kdo samostatně vykonává na vlastní účet a odpovědnost výdělečnou činnost živnostenským nebo obdobným způsobem se záměrem činit tak soustavně za účelem dosažení zisku, je považován se zřetelem k této činnosti za podnikatele.\"“\n\nZe zprávy Doing Bussiness, kterou 31. října 2018 zveřejnila Světová banka (SB) vyplývá, že zemí s nejlepšími podmínkami pro podnikání je Nový Zéland. Česká republika je až na 35. místě, čímž se nachází například před Švýcarskem, Japonskem, Izraelem, Itálií, Slovenskem (42. místo) nebo Maďarskem (53 místo), ale zaostává například za Polskem (33. místo), Ruskem, Rwandou, Kazachstánem nebo Ázerbájdžánem.\n\nČeská republika si pak vede dobře zejména v podmínkách pro zahraniční obchod. V této kategorii jí patří první místo. V kategorii, ve které se porovnávají podmínky pro zahájení podnikání, je však až na 115. místě z celkem 190 států.\n\nPodnikání je tedy nějaká soustavná činnost vymezená zákonem a provozovaná samostatně, vlastním jménem, na vlastní odpovědnost, která má přinést nějaký zisk. \n\nSamostatná činnost spočívá v tom, že určitá právnická nebo fyzická osoba samostatně rozhoduje o tom:\n\n\nFyzické osoby mohou podnikat na základě živnostenského listu, nebo nově výpisu ze Živnostenského rejstříku či koncesní listiny, podle toho, zda se jedná o živnost ohlašovací, či koncesovanou. Podnikat se může od zapsání do živnostenského rejstříku. Někdy jsou zapisovány do obchodního rejstříku i fyzické osoby. Existují výjimky popsané v zákoně, kdy nelze podnikat na základě živnostenského listu ani koncesní listiny. Podnikání fyzických osob se dělí na hlavní činnost OSVČ nebo vedlejší činnost OSVČ.\n\nObchodní společnosti (a. s., s. r. o., k. s. či v. o. s.), mohou podnikat také na základě živnostenského listu, ale osoby firmu zakládající musí sepsat společenskou smlouvu a společnost vzniká až zápisem do obchodního rejstříku.\n\nV případě nouze může podnikatel své podnikání ukončit nebo alespoň pozastavit. To platí jak pro podnikání jako hlavní činnost, tak pro podnikání jako vedlejší činnost. Podnikatel k tomu nemusí mít žádný pádný důvod, ale vždy je třeba změnu podnikání oznámit. V opačném případě mu hrozí pokuty a také pokračující povinnost platit zálohy na pojistném, ačkoliv již třeba reálně nepodniká.\n\nPokud podnikatel svou podnikatelskou činnost pouze pozastaví, ale neukončí, může si svou podnikatelskou činnost následně znovu kdykoliv obnovit změnovým listem na živnostenském úřadě. Při pozastavení činnosti má však stále povinnost platit zálohy na zdravotním pojištění, na sociální však už ne. Doba přerušení podnikání se také nezapočítává do doby platné pro nárok na důchod. Při ukončení podnikání již podnikatel nemá povinnost platit ani zálohy na zdravotní, ani na sociální pojištění.\n\nZměnu činnosti musí podnikatel nahlásit na okresní správě sociálního zabezpečení (OSSZ), ve zdravotní pojišťovně a finančním úřadě. U OSSZ a zdravotní pojišťovně tuto změnu musí nahlásit do osmi dnů, v opačném případě mu hrozí pokuta za porušení oznamovací povinnosti ve výši až 10 000 Kč, u finančního úřadu musí změnu nahlásit do 15 dnů. Mnohem lepší je však nahlásit tuto změnu na živnostenském úřadě, kde stačí bývalému podnikateli vyplnit jen tzv. změnový list na centrálním registračním místě. Skrze něj budou o změně informovány všechny vyjmenované instituce. Centrální registrační místo se nachází také na Czech POINTu.\n\n\n"}
{"id": "84130", "url": "https://cs.wikipedia.org/wiki?curid=84130", "title": "Magnus liber organi", "text": "Magnus liber organi\n\nMagnus liber organi nebo Magnus Liber celým názvem Magnus liber organi de graduali et antiphonario pro servitio divino je kniha obsahující kolekci polyfonního (vícehlasého) repertoáru, vytvořenou francouzskými skladateli Léoninem (první verze) a Pérotinem (druhá, modernizovaná a zkrácená verze) pro katedrálu Notre Dame v Paříži v období od sklonku 12. do počátku 13. století. Představuje produkci tzv. Notredamské školy coby významného období rozvoje vícehlasu, který byl první fází ars antiqua. V češtině se nezřídka označuje chybným doslovným překladem \"Velká varhanní kniha\". Tento překlad je obsahovým nonsensem, neboť organum v tomto případě nemá s varhanami nic společného, znamená totiž techniku rané formy polyfonie, kterou je dvojhlasý zpěv.\n\n\"Magnus liber organi\" byla vytvořena v době, kdy naprostá většina ostatních záznamů tehdejší doby byla předávána pouze ústní tradicí. Dílo je významné především tím, že reprezentuje počátek moderního výkladu hudební kompozice. Obsahuje 33 mešních melodií a 13 tzv. „hodin“. Každá část začíná vánočními tématy a pokračuje náměty v chronologii církevního roku. Všechny zpěvy jsou psány pro dva hlasy ve stylech diskantu a organum. Chorální pasáže jsou psány v jednohlasu, sólové pasáže ve vícehlasu.\n\n\"Magnus liber\" byla (jak výše zmíněno) revidována, přepsána a zkrácena, de facto modernizována. Perotin přepsal mnoho částí Léoninových skladeb do jiných forem, Léonin totiž užíval pouze diskantu. Rozdíly mezi verzemi jsou též v pokročilejší rytmice. Přidáním nových rytmických forem předznamenal Perotinus další vývoj hudby. Nesouhlasil navíc zjevně s přílišnou rozvleklostí pasáží beze změn, čímž zdůraznil potřebu průběžného vnitřního vývoje hudební skladby, což je dalším jeho významným přínosem. Formálními příspěvky obou autorů bylo zavedení nopvé skladebné techniky organum purum (Léonin) a zdokonalení techniky diskantu (Pérotin).\n\nOriginál díla se nezachoval, naštěstí však existuje v opisech (např. Pluteus - rukopis, uložený ve Florencii).\n\n"}
{"id": "84131", "url": "https://cs.wikipedia.org/wiki?curid=84131", "title": "Satan a Jidáš", "text": "Satan a Jidáš\n\nSatan a Jidáš \"(Satan und Ischariot)\" je poměrně rozsáhlý dobrodružný román německého spisovatele Karla Maye.\n\nRomán nejprve vycházel v letech 1893-1896 na pokračování v katolickém týdeníku \"Deutscher Hausschatz\" z Regensburgu rozdělený do tří dílů:\n\nPrvního knižního vydání se román dočkal v letech 1896-1897. V nakladatelství Friedrich Ernst Fehsenfeld ve Freiburgu vyšel nejprve v roce 1896 jako dvacátý svazek Mayových spisů jeho první díl a roku 1897 pak jako dvacátý první a dvacátý druhý svazek spisů také druhý a třetí díl (jednotlivé díly neměly žádné podtituly).\n\nNakladatelství Karl-May-Verlag vydává román v rámci \"Sebraných spisů Karla Maye\" také ve třech dílech a také pod pořadovými čísly dvacet až dvacet dva. Jednotlivé díly mají následující podtituly:\n\nRomán má svůj prolog v povídce \"Old Shatterhandova první láska\", ve které Karel May popisuje své seznámení s rodinou Vogelových při svém pobytu v Drážďanech. Členové této rodiny patří k významným kladným postavám a vypravěč se s nimi později v Americe již jako Old Shatterhand opět setká. Hlavní dějovou osou románu je snaha Old Shatterhanda a jeho přítele, apačského náčelníka Vinnetoua, dopadnout zločinné bratry Meltony (Harryho a Thomase) a Jonathana, syna Thomase Meltona, kteří se v honbě za zlatem a penězi neštítí ničeho, ani vraždy. V prvním díle se snaží například přinutit nic netušící přistěhovalce pracovat v nelidských podmínkách v dolech na rtuť, což jim ovšem díky zásahu obou pokrevních bratrů a jejich přátel nevyjde.\n\nDruhý díl románu se odehrává v Africe a později i na Divokém Západě. V Africe Thomas Melton zavraždí jednoho příbuzného rodiny Vogelových, kterému je Jonathan Melton tak podobný, že místo něho shrábne velké dědictví. Této vraždě nedokáže Old Shatterhand (vystupující zde jako Kara ben Nemsí) zabránit, přestože ho na jeho cestě do Afriky doprovází i jeho rudý bratr Vinnetou. K dalším postavám, se kterými se oba hrdinové setkají, patří sir Emery Bothwell a Krüger bej (postava z Mayovy povídky \"Krumir\").\n\nTřetí díl začíná tím, že Vinnetou při návratu do Ameriky onemocní a skoro půl roku se zotavuje v Anglii, což umožní Meltonům získat dědictví. Později pak Thomas Melton svého bratra Harryho zavraždí. Nakonec jsou zbylí dva Meltonové po zásluze potrestáni. Mezi hlavní záporné postavy třetího dílu patří také Judita, manželka náčelníka indiánského kmene Jumů Lstivého hada. Proto se tento díl podle této postavy také někdy nazývá \"Indiánská kněžna\". Judita je dcerou jednoho židovského přistěhovalce z prvního dílu románu a ve třetím díle se stane milenkou Jonathana Meltona.\n\nPrvní české vydání se datuje již do roku 1906, kdy román vydalo ve třech dílech (bez podtitulů) pražské nakladatelství Alois Hynek v překladu Josefa Ladislava Turnovského a s ilustracemi Věnceslava Černého.\n\nNa druhé vydání si však museli čeští čtenáři počkat téměř třicet let. Teprve roku 1935 vyšel román v dalším pražském nakladatelství Toužimský a Moravec ve třech dílech v rámci tzv. \"Velké řady knih Karla Maye\" pod názvem \"Supové Mexika\" v upraveném překladu J. L. Turnovského (upravil Jaroslav Vávra) a s ilustracemi Zdeňka Buriana a Clause Bergena. Jednotlivé díly nesly tito podtituly:\n\nPo tomto vydání přestal pro české nakladatele román opět existovat, přičemž velkou roli v tom sehrály také politické důvody (komunistický režim). Teprve roku 1967 mohla v časopisu pro mládež Ohníček jako příloha vyjít zkrácená část prvního dílu pod názvem \"Tave-šala\" s ilustracemi Jaromíra Vraštila (Tave-šala je indiánské jméno pro Old Shatterhanda). Další zkrácená verze, tentokrát celého románu (160 stran), vyšla pak jako příloha časopisu ABC v letech 1968-1969 (s ilustracemi Zdeňka Buriana) pod naprosto nevhodným názvem \"Mezi supy\" (toto jméno se používá pro společné označení Mayových románů \"Syn lovce medvědů\" a \"Duch Llana Estacada\").\n\nCelý román vyšel až roku 1973 v nakladatelství Albatros ve dvou dílech v poněkud zkráceném překladu Antonína Tejnora (ilustrace Zdeněk Burian) a pak až v letech 1991-1992 v plzeňském nakladatelství Laser (tři díly podle vydání Toužimského a Moravce, první 1991, další dva 1992). Obě dvě vydání vyšla pod názvem \"Supové Mexika\". Jméno Antonín Tejnor, stejně jako všelijaká jiná jména překladatelů Mayových děl, vydávaných u nás v 70. a 80. letech 20. století, je jen zástupným krycím jménem pro Vítězslava Kocourka, který v té době nesměl publikovat pod svým jménem. Kocourek v případě Satana a Jidáše (zde nazvaného \"Supové Mexika\") aktualizoval překlad J. L. Turnovského (ten zůstal do dneška jediným zdrojem všech českých vydání \"Satana a Jidáše\").\n\nZatím poslední úplné vydání pochází z brněnského nakladatelství Návrat, které román vydalo v rámci svého projektu \"Souborné vydání díla Karla Maye\" v letech 1995-1997 (původní překlad J. L. Turnovského upravil Vladimír Šunda, ilustrace Josef Pospíchal). Román byl rozdělen do pěti dílů bez podtitulů (první tři vyšly roku 1995, další roku 1996 a poslední roku 1997).\n\nRoku 2010 vydalo nakladatelství Toužimský a Moravec opět zkrácený text první části románu v knize s názvem \"Tave-šala a další příběhy\" rovněž s ilustracemi Jaromíra Vraštila.\n\nV letech 2014-2015 vydalo nakladatelství Naše vojsko všechny tři díly opět pod společným názvem \"Supové Mexika\" (\"Trampem v Sonoře\", \"Vinnetou mezi beduiny\" a \"Satan a Jidáš\").\n"}
{"id": "84146", "url": "https://cs.wikipedia.org/wiki?curid=84146", "title": "Antonín Randa", "text": "Antonín Randa\n\nAntonín rytíř Randa (8. července 1834 Bystřice nad Úhlavou – 6. října 1914 Dobřichovice) byl profesor občanského práva na právnické fakultě Univerzity Karlo-Ferdinandovy v Praze, zakladatel moderní české civilistiky, čestný doktor univerzit v Bologni a Krakově.\n\nPo rozdělení pražské univerzity na dvě samostatné vysoké školy s českým a německým vyučovacím jazykem byl zvolen prvním prorektorem (1882/83) a pak druhým rektorem (1883/84) univerzity české; děkanem právnické fakulty byl zvolen v letech 1872 a 1885. Od roku 1881 byl členem rakouské Panské sněmovny a Říšského soudu, v letech 1904–1906 „ministr krajan“ ve vládách Ernsta Koerbera, Paula Gautsche a Konráda Hohenlohe. V letech 1908–1914 působil též jako druhý prezident České akademie císaře Františka Josefa pro vědy, slovesnost a umění. Patřil k spoluzakladatelům Jednoty právnické.\n\nZ mnoha jeho prací z oblasti práva občanského, obchodního, směnečného, knihovního a vodního je třeba zmínit (pokaždé 1. vyd.): \"Der Besitz nach österreichischem Rechte mit Berücksichtigung des gemeinen Rechtes, des preußischen, französischen und sächsischen Gesetzbuches\" (1865), \"Der Erwerb der Erbschaft nach österreichischem Rechte, auf Grundlage des gemeinen Rechtes, mit Berücksichtigung des preussischen, französischen, sächsischen und Zürcher Gesetzbuches\" (1867), \"Přehled vzniku a vývinu desk čili knih veřejných, hlavně v Čechách a na Moravě\" (1870), \"O závazcích k náhradě škody z činů nedovolených, pak o úrocích dle rakouského práva občanského\" (1870), \"Právo vlastnické dle rakouského práva v systematickém pořádku\" (1871), \"Soukromé obchodní právo rakouské\" (seš. I 1876, seš. II 1883, seš. III 1888).\n\nRandův odkaz rozvíjí Randova nadace, působící při Spolku českých právníků Všehrd.\n\nManželka Antonína Randy Angela byla dcerou matematika Jakuba Filipa Kulika. Jejich dcera Angela se stala manželkou inženýra Otokara Kruliše-Randy (1860–1900), synem architekta Jana Kruliše (1829–1903). Měli spolu dva syny. Jedním z nich byl právník Otokar Kruliš-Randa (1890–1958).\n\n\n"}
{"id": "84150", "url": "https://cs.wikipedia.org/wiki?curid=84150", "title": "Karel Václav Adámek", "text": "Karel Václav Adámek\n\nKarel Václav Adámek, křtěný Karel Václav Bohumil (19. září 1868 Hlinsko – 18. prosince 1944 Chrudim), byl český spisovatel, kulturní historik a muzejník. Byl členem vedení Národní strany svobodomyslné (Mladočechů). \n\nByl synem významného hlineckého národopisce Karla Adámka a synovcem Bohumila Adámka. Vystudoval gymnázium v Chrudimi a poté pokračoval na studiem práv na Karlově univerzitě v Praze. Po studiích se vrátil na rok do Chrudimi a poté si v roce 1900 založil vlastní advokátní kancelář v Hlinsku. Společně se svým otcem se angažoval v Mladočeské straně a v samosprávných orgánech. \n\nSpolečně s J. L. Píčem založili v roce 1888 Společnost přátel starožitností českých. Společně se svým otcem a strýcem založili národopisný odbor Hlinecka, který stál za uspořádáním okresní výstavy společně s národopisným a národohospodářským sjezdem v Hlinsku roku 1893. byl starostou Vlastivědného muzea v Hlinsku. V letech 1914-1918 byl konzervátorem Centrální komise pro ochranu památek ve Vídni, od r. 1919 spolupracovník Místopisné komise ČAVU. V letech 1922-1938 redaktor časopisu Vlastivědný sborník východočeský. Spolupracovník Ottova slovníku naučného (od roku 1897) a Ottova slovníku naučného nové doby (od roku 1931).\n\nNapsal řadu prací z oblasti východočeského muzejnictví, historie, umění a etnografie. Je autorem významné monografie \"Lid na Hlinecku\" a důležitých statí o statku v Jeníkově u Hlinska. Zabýval se též právem autorským a ústavním, z těchto oborů publikoval řadu článků v odborných časopisech. \n\nPublikoval přes 70 vlastivědných děl a stovky článků, ve kterých se opíral o terénní výzkum s vlastním archivním studiem. Těžiště jeho práce nejprve tvořila lidová slovesnost a kroje, později se zabýval výzkumem lidového stavitelství na Hlinecku.\n\n\n\n"}
{"id": "84153", "url": "https://cs.wikipedia.org/wiki?curid=84153", "title": "Karolina Adamová", "text": "Karolina Adamová\n\nKarolina Adamová (* 15. března 1948 Mělník) je profesorka na Katedře právních dějin Právnické fakulty Univerzity Karlovy v Praze a vedoucí Katedry právních dějin Fakulty právnické Západočeské univerzity v Plzni, vědecká pracovnice Ústavu státu a práva Akademie věd. Vedle právních dějin se zabývá též politologií.\n\nV roce 1994 byla také asistentkou ústavní soudkyně Ivany Janů.\n\n\n"}
{"id": "84154", "url": "https://cs.wikipedia.org/wiki?curid=84154", "title": "Julius Ambros", "text": "Julius Ambros\n\nJulius Ambros (13. dubna 1855 Hradčany-Kobeřice – 22. května 1925 Olomouc) byl advokát, autor odborných článků (např. o pozemkové reformě), spisovatel a mecenáš výtvarného umění. Část svého majetku vyhradil ve své závěti ke zřízení Galerie umění v Olomouci.\n\n\n"}
{"id": "84156", "url": "https://cs.wikipedia.org/wiki?curid=84156", "title": "Alexius Třeboňský", "text": "Alexius Třeboňský\n\nAlexius Třeboňský (* po roce 1495 – ?) byl právník a humanistický filozof. Studoval v Krakově a Bolognii. Soustředil rozsáhlou knihovnu právnické a filozofické literatury, hlavně antických autorů.\n"}
{"id": "84157", "url": "https://cs.wikipedia.org/wiki?curid=84157", "title": "Bedřich Andres", "text": "Bedřich Andres\n\nBedřich Andres (23. května 1898, Praha – 23. srpna 1960, Praha) byl profesor občanského práva na Právnické fakultě Univerzity Karlovy.\n\n\n"}
{"id": "84158", "url": "https://cs.wikipedia.org/wiki?curid=84158", "title": "Karel Hermann-Otavský", "text": "Karel Hermann-Otavský\n\nKarel Hermann-Otavský, \"též\" Karel Herrmann z Otavských, (2. května 1866 Kostelec nad Černými lesy – 4. září 1939 Horní Černošice) byl český právník, profesor obchodního a směnečného práva a první rektor Univerzity Karlovy po vzniku samostatného Československa.\n\nGymnaziální studia absolvoval ve Slaném, Písku a v Praze. V roce 1889 promoval \"sub auspiciis imperatoris\" (pod záštitou panovníka) na pražské právnické fakultě. Poté absolvoval roční studijní cestu do Berlína a získával praxi v justici. Roku 1892 se v Praze habilitoval v oboru obchodního a směnečného práva, 26. 8. 1897 byl jmenován mimořádným profesorem a roku 1904 řádným profesorem. Kromě členství ve fakultních zkušebních komisích, judiciální a historickoprávní, získal i přes opuštění justiční praxe dále členství ve zkušební komisi vrchního soudu pro soudcovské kandidáty. Byl také v letech 1904–1905 a 1922–1923 děkanem právnické fakulty a v roce 1918 se stal prvním rektorem celé české univerzity v samostatném Československu (zvolen za rektora byl dne 21. června 1918, slavnostní inaugurace proběhla 29. ledna 1919). Dekretem zemské správy národního výboru československého ze 30. prosince 1918 byla jemu, jeho manželce a synům povolena změna příjmení z \"Hermann\" na \"Hermann-Otavský\"\n\nJako děkan právnické fakulty se při druhém funkčním období zasloužil o realizaci Kotěrovy novostavby fakulty a jako rektor rozvíjel zejména mezinárodní spolupráci s německými i francouzskými vysokými školami. Ve své vědecké činnosti projevil široký záběr, nepsal jen o obchodních společnostech, ale také např. o právu cenných papírů, duševním vlastnictví nebo o pojištění, což se odrazilo i v praxi, podílel se na vypracování osnov zákonů o nákladní smlouvě, o autorském právu a proti nekalé soutěži. Od roku 1922 byl předsedou Právnické jednoty, členem Jednoty pro vědy pojistné, pracoval jako redaktor časopisu \"Právník\" a napsal také několik hesel do Ottova slovníku naučného. Jakožto uznávaný odborník v oboru obchodního práva se účastnil řady mezinárodních konferencí. Pohřben je na hřbitově v Karlíku.\nOženil se s Idou Příborskou, s níž vychoval dva syny, Karla (* 1905) a Emanuela (* 1911). Jeho manželka byla neteří Leopolda Heyrovského a sestřenicí jeho synů Jaroslava a Leopolda. Jeho vnukem je historik umění Karel Otavský (* 1938).\n\n\n\n"}
{"id": "84160", "url": "https://cs.wikipedia.org/wiki?curid=84160", "title": "Pan-čchiao (přehradní nádrž)", "text": "Pan-čchiao (přehradní nádrž)\n\nPan-čchiao (), Š'-man-tchan () a dalších 60 přehrad v prefektuře Ču-ma-tien čínské provincie Che-nan katastrofálně selhalo při povodních, které následovaly po tajfunu Nina v r. 1975. Podle zprávy Hydrologického oddělení provincie Che-nan zemřelo přibližně 26 000 lidí přímo na následky záplav, a dalších 145 000 na různé epidemie a hladomor. Povodní bylo celkově postiženo 11 milionů obyvatel a zničeno 5 960 000 budov.\n\nPřehrada Pan-čchiao byla postavena na řece Žu na počátku padesátých let v rámci protipovodňových opatření. Byla vysoká 118 metrů a měla kapacitu 492 milionů m a zásobní prostor pro dalších 375 milionů m pro případ povodně. Po dokončení se na hrázi i stavidlech objevily trhliny, které byly opraveny s pomocí sovětských techniků. Pro tento nový typ přehrady se vžil název „Železná přehrada“ a přehrady tohoto typu byly považovány za nezničitelné.\n\nPřehrada byla projektována na tisíciletou vodu (306 mm srážek denně), nicméně v srpnu 1975 přišla voda dvoutisíciletá jako důsledek několikadenních bouřek a rekordních srážek (189,5 mm srážek za hodinu, 1062 mm za den, průměrné roční srážky byly okolo 800 mm), které nebyly předpovězeny. Zprávy poslané vedení přehrady zůstaly z větší části nedoručeny z důvodu poškození budov bouřkami a poruchami telegrafního spojení. Žádost na otevření přehrady byla nejdříve z důvodu záplav v níže položených oblastech řeky zamítnuta, o den později, 7. srpna, byla přijata, ale kvůli poruchám ve spojení nedorazila až k přehradě.\n\nStavidla nebyla schopna zvládnout obrovské množství vody, částečně z důvodu nánosů. První varování, že se přehrada může protrhnout, bylo telegrafováno jednotkou 34450 Čínské lidové armády, která byla nasazena na přehradu, 7. srpna v 19.30. 8. srpna ve 12.30 zkolabovala menší přehrada Š'-man-tchan, která byla konstruována na 500letou vodu a nevydržela nápor vodní masy, jež dvakrát převyšovala její kapacitu. Stalo se to 10 minut poté, co jednotka 34450 zaslala telegrafem návrh na zničení přehrady Pan-čchiao leteckým úderem. O půl hodiny později, ve 13.00, se voda přelila přes hráz přehrady Pan-čchiao a ta se rovněž protrhla, což způsobilo rychlé selhání dalších 60 přehrad. Přítok do přehrady byl tehdy 13 000 m vody, odtok 78 800 m, a v časovém úseku 6 hodin se vytvořila masa vody o váze 701 milionů tun, na horní přehradě Š'-man-tchan to bylo za 5 a půl hodiny 1 670 milionů tun, na všech přehradách celkem 15,738 miliard tun vody (viz ; údaje ohledně množství vody se u různých zdrojů liší).\n\nVzniklá záplavová vlna byla 10 km široká, 3-7 metrů vysoká a pohybovala se rychlostí téměř 50 km/hod. Totálně zničila oblast 55 km dlouhou a 15 km širokou a vytvořila jezera o rozloze 12 000 km. Bylo zaplaveno sedm okresních měst, množství vesnic a oblast o rozloze tisíců kilometrů čtverečních. Příkazy k evakuaci nebyly z důvodu špatného počasí a nedostatečné komunikaci doručeny. Nefungovaly např. telegrafy, nebyly správně pochopeny signální světlice vystřelené jednotkou 34450, telefonní přístroje byly vzácnost a lidé, kteří měli předat zprávu, nestihli záplavě uniknout. Nikdo také nečekal, že by se mohly „železné přehrady“ protrhnout. Další desetitisíce lidí zemřely na následky epidemií a nedostatku jídla v zatopených oblastech.\n\nPo povodních byl uspořádán summit v Čeng-cou, kde byly zrevidovány postupy při stavbě a kontrole přehrad. Mnohé z přehrad byly obnoveny, např. Pan-čchiao r. 1993 a Š'-man-tchan 1996. Jedním z výsledků této revize je i kontroverzní stavba přehrady Tři soutěsky.\n\n"}
{"id": "84162", "url": "https://cs.wikipedia.org/wiki?curid=84162", "title": "Safe, sane, consensual", "text": "Safe, sane, consensual\n\nSafe, sane, consensual je heslo, ve kterém BDSM komunita shrnuje svá základní pravidla bezpečného chování. Výraz se můžeme přeložit jako Bezpečně, rozumně a se souhlasem, obvykle se ale do češtiny nepřekládá a je velmi často používán pouze ve formě zkratky SSC.\n\nSlůvko safe vyjadřuje, že by při BDSM aktivitách nemělo docházet k tělesné újmě zúčastněných. Protože BDSM praktiky představují daleko větší rizika než běžný sex, měla by se dodržovat jak základní bezpečnostní opatření směřující k zamezení šíření různých chorob, tak i různá pro BDSM specifická opatření, zejména v rámci rizikovějších aktivit jako je například electroplay, scat, spanking či bondage. Rozhodně by se mělo zabránit aktivitám, kde hrozí trvalejší fyzická újma. Pokud je míra rizika taková, že není možné zajistit úplnou bezpečnost submisivního jedince, mluví se již o aktivitě RACK neboli \"Risk-Aware Consensual Kink\", volně můžeme přeložit jako \"se souhlasem informovaným o možných rizikách\".\n\nSlůvko sane vyjadřuje, že by jednání mělo být v rozumné míře a také při plném rozumu. Celé jednání by měl dominantní jedinec provádět při rozumu neovlivněném alkoholem či jinými látkami, ideálně zcela střízlivý. Činnost by navíc měla být prováděna v takové míře, která nepředstavuje nepřiměřená rizika a zátěž nejen po fyzické, ale i psychické stránce. Rozhodně by neměly nastat situace, které by submisivní či masochistický jedinec nezvládl a mohl by utrpět i trvalejší psychickou újmu.\n\nConsensual znamená, že BDSM jednání by mělo být konsensuální, tj. nikdo by neměl být nucen k tomu, co sám nechce. Vzhledem k charakteru BDSM aktivit toto pravidlo, stejně jako pravidla ostatní, stojí proti přirozenosti sadistických či dominantních jedinců. Svůj souhlas by měl mít každý možnost kdykoliv odvolat. Oproti tomu se občas objevuje termín \"konsensuální nekonsensualita\", který popisuje situaci, kdy se oba partneři (či více) dopředu domluví na tom, že ten druhý bude respektovat veškeré jednání, které bude vůči němu činěno v určitém, obvykle předem dohodnutém rozsahu. Ten bývá vymezen negativně, např. formulací „\"Toto, toto a toto ne\"“, případně může vyplývat z předchozí zkušenosti s dominantem, kdy submisiv dá tzv. volnou ruku s vědomím, že dominant neprovádí žádné aktivity, které submisiv nechce.\n"}
{"id": "84163", "url": "https://cs.wikipedia.org/wiki?curid=84163", "title": "SSC", "text": "SSC\n\nVýraz SSC má více významů:\n"}
{"id": "84164", "url": "https://cs.wikipedia.org/wiki?curid=84164", "title": "Zadržovací právo", "text": "Zadržovací právo\n\nV kontextu českého práva je zadržovací právo neboli retenční právo jedno z věcných práv k cizí věci, jehož podstatou je oprávnění zadržet cizí movitou věc, kterou má věřitel oprávněně u sebe, a to k zajištění své pohledávky vůči osobě, které by jinak byl povinen tuto věc vydat (tím nemusí být vždy vlastník věci). Toto právo má tedy zajišťovací funkci a typicky může být realizováno např. v případě opravy věci, kterou ale objednatel nebude chtít zaplatit, ačkoli zajišťovaný dluh vlastně obecně nemusí se zadrženou věcí vůbec souviset.\n\nZadržovaná věc musí být v dosavadní detenci věřitele vždy oprávněně, nemůže tedy zadržet věc, které se zejména zmocnil násilně nebo lstí. Zajišťovaná pohledávka musí být splatná, ledaže dlužník nezajistí svůj dluh jinak, ačkoli jej zajistit měl, nebo pokud se výslovně vyjádří či je z okolností zcela zřejmé, že jej splnit nehodlá. Nelze také zadržet věc, jestliže byl tento způsob zajištění předem smluvně vyloučen. Zadržovací právo též nelze uplatnit pro dluhy vzniklé v pracovněprávních vztazích.\n\nNa rozdíl od dřívějšího občanského zákoníku platná právní úprava nestanoví výslovně, že zadržovací právo vzniká jednostranným právním jednáním věřitele, lze to však z ní odvodit, protože danou věc ze své vlastní vůle zadrží. Následná povinnost vyrozumět dlužníka o zadržení (v případě, že původní smlouva byla uzavřena písemně, je třeba i písemného vyrozumění) má pak již jen notifikační charakter.\n\nZadržovací právo zaniká zánikem zajištěné pohledávky (typicky zaplacením), zánikem zadržené věci, vzdá-li se ho věřitel jednostranně nebo dohodou s vlastníkem věci (např. věc dobrovolně vydá), dostane-li se věc trvale z jeho moci nebo získá-li dostatečnou jistotu, kterou ovšem může poskytnout kdokoli.\n\nBěhem zadržení se věřitel musí o věc starat s péčí řádného hospodáře, chránit ji před poškozením, ztrátou nebo zničením, jinak odpovídá za škodu. Přímo užívat věc může jen se souhlasem dlužníka. Pokud mu ale vzniknou v souvislosti s péčí o věc náklady, musí je uhradit dlužník. Podstatou zadržovacího práva je zajištění pohledávky, nebude-li tedy řádně a včas uhrazena, může být věc prodána v dražbě, přičemž z výtěžku zpěněžení má pak věřitel zcela přednostní právo na uspokojení své pohledávky, a to i před případným zástavním věřitelem.\n\nKromě této obecné úpravy zadržovacího práva zná český občanský zákoník i zvláštní případy zadržení:\n"}
{"id": "84171", "url": "https://cs.wikipedia.org/wiki?curid=84171", "title": "Zimní olympijské hry 1932", "text": "Zimní olympijské hry 1932\n\nIII. Zimní olympijské hry se uskutečnily 4. až 13. února 1932 v Lake Placid v USA. Her se zúčastnilo 306 sportovců ze 17 zemí. Československo vyslalo pouze šest sportovců.\n\nHokejový turnaj opět vyhráli Kanaďané, kteří však tentokrát sváděli velmi vyrovnané boje s domácími Američany.\n\n"}
{"id": "84172", "url": "https://cs.wikipedia.org/wiki?curid=84172", "title": "Notářská komora", "text": "Notářská komora\n\nNotářská komora (slovensky \"notárska komora\", německy \"Notarkammer\" v Německu, \"Notariatskammer\" v Rakousku a \"Notarenverband\" ve Švýcarsku, polsky \"izba notarialna\", slovinsky \"notarska zbornica\", maďarsky \"közjegyzői kamara\", francouzsky \"chambre des notaires\") je právnická osoba sdružující všechny notáře se sídlem v jejím územním obvodu.\n\nV České republice jsou notářské komory zřízeny v obvodu každého krajského soudu a jejich obvody a sídla notářských komor se shodují s obvody a sídly těchto soudů. České regionální notářské komory jsou sdruženy v Notářské komoře České republiky, která reprezentuje notáře na celostátní úrovni; jejími členy nejsou jednotliví notáři, nýbrž regionální notářské komory.\n\nNotář se stává členem notářské komory dnem jeho jmenování a členství v notářské komoře zaniká jeho odvoláním nebo smrtí. Příjmy notářské komory tvoří členské příspěvky, dary a jiné příjmy. Členské příspěvky jsou notáři povinni platit ve výši stanovené kolegiem příslušné komory.\n\nKaždá regionální notářská komora má tyto orgány:\n\nNejvyšším orgánem notářské komory je kolegium. Právo účastnit se jednání kolegia mají notáři a notářští kandidáti z obvodu příslušné notářské komory; notářští kandidáti mají jen poradní hlas.\n\nPrezídium je řídícím a výkonným orgánem notářské komory; má pět až devět členů.\n\nPrezident zastupuje notářskou komoru navenek a jedná jejím jménem ve všech věcech, řídí jednání kolegia a svolává prezídium nejméně jednou za tři měsíce. Prezidenta zastupuje viceprezident.\n\nRevizní komisi tvoří předseda a další dva členové. Členství v revizní komisi je neslučitelné s členstvím v prezídiu. Revizní komise kontroluje plnění usnesení kolegia a činnost prezidia.\n\n\n\n\n\n\n\n\n\nDlouhodobá úprava notářství a tím i existence notářských komor se na území Rakouska-Uherska a později první československé republiky datuje od přijetí notářského řádu č. 75/1871 ř. z. Tehdy tvořili notáři se sídlem v obvodu každého sborového soudu první instance (tj. krajského soudu) \"notářský sbor\" (kolegium); pokud bylo v obvodu tohoto soudu zřízeno alespoň 15 notářských úřadů, existovala zde samostatná notářská komora, v opačném případě její působnost vykonával dotyčný krajský soud nebo mohlo být několik sousedních notářských sborů sloučeno ve společný sbor. Tak v Čechách k roku 1878 existovala notářská komora pražská, mostecko-litoměřická, táborská, českolipsko-liberecká, mladoboleslavsko-jičínská, písecko-plzeňská, budějovická, hradecko-chrudimská, chebská a kutnohorská. Postupně se však slučovaly, např. pražská notářská komora měla už v roce 1908 ve své působnosti navíc obvody mladoboleslavského, jičínského, kutnohorského, táborského, píseckého a plzeňského krajského soudu. Na Moravě byly komory v Brně a v Olomouci a ve Slezsku komora opavská.\n\nPo německé okupaci zůstal za hranicemi celý obvod notářské komory v Chebu a větší části obvodů notářské komory mostecko-litoměřické, liberecké a opavské, zbývající území byla opatřením stálého výboru č. 285/1938 Sb. připojena k notářské komoře v Praze, resp. Olomouci (olomoucká však byla vzápětí vládním nařízením č. 348/1938 Sb. sloučena s brněnskou). Situace tak nakonec vedla ke stavu, kdy po roce 1945 existovaly jen dvě notářské komory, pražská a brněnská, svým vymezením odpovídající obvodům vrchních soudů. Ne však nadlouho, zákonem o notářství č. 201/1949 Sb. byly notářské komory zrušeny a k jejich obnovení jako samosprávných orgánů notářské reprezentace došlo až roku 1990. Opět podle krajských soudů, ale navíc se zastřešující Notářskou komorou České republiky.\n\nNa Slovensku nejsou regionální notářské komory zřízeny, všichni notáři jsou členy celostátní \"Notárské komory Slovenskej republiky\".\n\nV Rakousku mají své regionální notářské komory jednotlivé spolkové země, pouze Vídeň, Dolní Rakousy a Burgenland mají společnou notářskou komoru (se sídlem ve Vídni) a Tyrolsko s Vorarlberskem mají společnou notářskou komoru (se sídlem v tyrolském Innsbrucku).\n\nV Německu jsou ve dvanácti spolkových zemích zřízeny notářské komory pro příslušnou spolkovou zemi, ve čtyřech zbývajících spolkových zemích je však více notářských komor (dvě nebo tři). V Dolním Sasku jsou notářské komory v Celle, Oldenburgu a Brunšviku, v Hesensku notářské komory ve Frankfurtu nad Mohanem a v Kasselu, v Severním Porýní-Vestfálsku je notářská komora zvlášť pro Porýní (se sídlem v Kolíně nad Rýnem) a zvlášť pro Vestfálsko (se sídlem v Hammu) a ve spolkové zemi Porýní-Falc notářská komora pro Falc (se sídlem v Germersheimu) a notářská komora v Koblenci (pro zbývající část této spolkové země). Na národní úrovni pak reprezentuje notáře Spolková notářská komora (\"Bundesnotarkammer\"), jejímž členy jsou jednotlivé německé notářské komory.\n\nV Polsku je jedenáct regionálních notářských komor, které na národní úrovni reprezentuje \"Krajowa Rada Notarialna\". Sídla regionálních notářských komor se kryjí se sídly apelačních soudů (obdoba českých vrchních soudů).\n\nV Maďarsku je zřízeno pět regionálních notářských komor (v Budapešti, Rábu, Pětikostelí, Segedínu a Miškovci), sdružených v Maďarské národní notářské komoře (\"Magyar Országos Közjegyzői Kamara\"). Každá z regionálních notářských komor v Maďarsku má územní působnost pro čtyři župy, resp. v jednom případě pro tři župy a Budapešť jako město se zvláštním statutem.\n\nVe Slovinsku existuje jak celostátní notářská komora (\"Notarska zbornica Slovenije\" – Notářská komora Slovinska), jejímiž členy jsou všichni slovinští notáři a také notářští kandidáti (ti však mají při hlasování jen poradní hlas), tak regionální komory (\"območni zbori notarjev\"), jichž je osm – lublaňská, mariborská, celjská, koperská, hornokraňská (se sídlem v Krani), zámuřská (se sídlem v Murské Sobotě), novogorická a dolnokraňská (se sídlem v Novém Městě). Územní obvody regionálních notářských komor se většinou kryjí s územními obvody oblastních soudů (\"okrožna sodišča\"), pouze mariborská komora sdružuje notáře z územních obvodů tří oblastních soudů (v Mariboru, Ptuji a Slovinském Hradci) a dolnokraňská komora z územních obvodů dvou oblastních soudů (v Novém Městě a Kršku). Výkonný výbor Notářské komory Slovinska je tvořen předsedou Notářské komory Slovinska, zástupci regionálních notářských komor (po dvou zástupcích v případě lublaňské a mariborské komory, jinak po jednom zástupci za každou regionální komoru) a jedním zástupcem sboru notářských kandidátů (jen je-li v seznamu notářských kandidátů zapsáno více než deset notářských kandidátů).\n\nV Nizozemsku jsou členy Královské notářské komory (\"Koninklijke Notariële Beroepsorganisatie\") všichni nizozemští notáři a notářští kandidáti, regionální notářské komory nejsou v Nizozemsku zřízeny.\n\n\n"}
{"id": "84177", "url": "https://cs.wikipedia.org/wiki?curid=84177", "title": "Pivovar Velké Popovice", "text": "Pivovar Velké Popovice\n\nPivovar Velké Popovice pochází ze 16. století a nachází se zčásti na území obce Velké Popovice, zčásti na území obce Petříkov v okrese Praha-východ. Od roku 2002 patří společnosti Plzeňský Prazdroj a.s., která byla do roku 2016 součástí skupiny SABMiller. V současnosti patří do skupiny Asahi Breweries, Ltd.\n\nZačal poprvé pivo vařit už v 16. století a vařilo se zde do té doby, než v první polovině 18. století propukly války.\nOpravdu znovu se pivovar rozjel až o tři staletí později a to v roce 1871 zakladatelem Františkem Ringhofferem. Ten se rozhodl postavit ve Velkých Popovicích nový pivovar, který rozšířil, vybavil technickými novinkami a nechal zbudovat nové studny. První várka piva se zde začala vařit až o tři roky později od jeho novodobého založení.\nRok 1874 je základním datem novodobé historie Velkopopovického kozla, jehož emblém vytvořil jakýsi francouzský malíř.\n\nV březnu roku 1999 byla poprvé schválena fúze Plzeňského Prazdroje, a.s. se společností Pivovar RADEGAST a.s., dosavadním majoritním vlastníkem akcií pivovaru Velké Popovice. Od října roku 1999 celou skupinu vlastní Jihoafrické pivovary (South African Breweries, plc.) prostřednictvím nizozemské společnosti South African Breweries International (SAB), k formální fúzi českých pivovarů došlo zápisem do obchodního rejstříku v říjnu 2002.\n\n\nVeškeré pivní tácky pivovaru Velké Popovice\n\n"}
{"id": "84182", "url": "https://cs.wikipedia.org/wiki?curid=84182", "title": "Seznam medailistů na Zimních olympijských hrách 2006", "text": "Seznam medailistů na Zimních olympijských hrách 2006\n\nToto je seznam medailistů na Zimních olympijských hrách 2006.\n"}
{"id": "84183", "url": "https://cs.wikipedia.org/wiki?curid=84183", "title": "Jan Auerhan", "text": "Jan Auerhan\n\nJan Auerhan (2. září 1880 Leština u Humpolce – 9. června 1942 Praha-Kobylisy) byl právník působící ve Státním statistickém ústavu. Docent na Přírodovědecké fakultě Univerzity Karlovy v Praze.\n\nJUDr. Jan Auerhan pocházel z jednoho z nejstarších lesnických rodů, který po generace vykonával mysliveckou a lesnickou službu v pražských královských oborách. Byl nejstarší ze tří synů. Otec Jan (* 24. prosince 1840 v Liboci, zemřel roku 1933 v Okrouhlici a pohřben na Olšanských hřbitovech) byl královským nadlesním v Leštině (po 1. světové válce Strakovské nadační statky), matka Johanka, rozená Šrámková (* 1856) pocházela z rodiny nadlesního v Rozkoši. Tuto tradici založil již Frantz Antoni Auerhan, který se na přání pana Záviše z Assenitz (Osenic) dal vyučit v myslivectví, aby se později stal správcem císařské obory na pražském letohrádku Hvězda. Antonín Auerhan byl hospodářem Královské obory v letech 1720–1731 (zemřel roku 1746) a tak se mu syn Jan Ludvík Aurhan narodil 1. června 1723 v Bubenči, který se stal oborníkem od roku 1761.\n\nJan Auerhan začal studovat na gymnáziu v Německém Brodě a po absolvování studia práv v roce 1906 nastoupil na místo úředníka Zemské statistické kanceláře. Od roku 1919 byl zaměstnancem Státního statistického úřadu. V kariéře rychle postupoval. V roce 1921 se stal ministerským radou, v roce 1926 přednostou odboru a viceprezidentem a v letech 1929–1939 prezidentem Státního statistického úřadu. Od jejího založení v roce 1928 byl členem čs. statistické společnosti.\n\nV prosinci 1923 se oženil s Blaženou Novákovou z Dobřichovic.\n\nNapsal řadu prací souvisejících s jeho činností v Státním statistickém úřadě, např. o knihovnách a muzeích. Zabýval otázkami vystěhovalectví a problematikou zahraničních menšin. Zajímal se o české krajany v zahraničí, psal o nich knihy a články do časopisů. Ani v odborné práci nezapomínal na rodný kraj a věnoval mu několik studií. Byl prvním, kdo se systematicky začal věnovat studiu české komunity v chorvatské Slavonii.\n\nV době nacistické okupace udržoval jako bytostný vlastenec styky s domácím odbojem a i přes důkladnou konspiraci byl za stanného práva po atentátu na Reinharda Heydricha zatčen a na Kobyliské střelnici 9. června 1942 popraven.\n\n\n\n"}
{"id": "84188", "url": "https://cs.wikipedia.org/wiki?curid=84188", "title": "Otakar Auředníček", "text": "Otakar Auředníček\n\nOtakar Auředníček (27. září 1868 Hrazené Rataje – 1. června 1947 Praha) byl český právník, železniční úředník, básník a překladatel z francouzštiny a italštiny. Publikoval několik básnických sbírek inspirovaných dekadencí a próz. Byl bratrem Zdenka Auředníčka, právníka obhajujícího Leopolda Hilsnera z Polné, v tzv. Hilsneriádě.\n\n\n\n"}
{"id": "84194", "url": "https://cs.wikipedia.org/wiki?curid=84194", "title": "Mikuláš Austinus", "text": "Mikuláš Austinus\n\nMikuláš Austinus (16. století) byl litoměřický měšťan, zastánce magdeburského práva a patrně autor \"Extraktu magdeburského práva\", který měl dokumentovat životnost saského práva v českých zemích.\n"}
{"id": "84199", "url": "https://cs.wikipedia.org/wiki?curid=84199", "title": "Primas", "text": "Primas\n\nPrimas (lat., první, přední) může mít následující významy:\n\n\nTéhož původu je také: \n"}
{"id": "84212", "url": "https://cs.wikipedia.org/wiki?curid=84212", "title": "AČR", "text": "AČR\n\nAČR může znamenat: \n\n\n"}
{"id": "84215", "url": "https://cs.wikipedia.org/wiki?curid=84215", "title": "Palatin (Uhry)", "text": "Palatin (Uhry)\n\nPalatin, též palatýn (latinsky \"comes palatii\", \"comes palatinus\"; maďarsky \"nádorispán\", \"nádor\"; slovensky \"nádvorný župan\", \"nádvorný špán\", \"palatín\", \"nádvorník\") byl vysoký státní úředník zejména v Uhersku.\n\nPůvodně byl hlavou uherského královského dvora, v této pozici byl nahrazen hofmistrem. \nOd 12. století zastupoval krále například jako nejvyšší soudce, z této pozice vytlačil dříve významného královského sudího. Palatin zastával významnou funkci i ve správě královského majetku, stal se také nejvyšším velitelem vojska. Od dob Zikmunda Lucemburského měl i funkci místodržitele a byl tak nejvýznamnější osobou po králi. V 16.–18. století byl předsedou zemského sněmu, sněmy byl od 14. století sám volen.\n\nOd roku 1848 ztratil palatin funkce předsedy místodržitelské rady, sněmu a sedmipanského soudu, význam palatina tak byl nadále jen symbolický, roku 1918 zanikl úřad úplně.\n\n"}
{"id": "84216", "url": "https://cs.wikipedia.org/wiki?curid=84216", "title": "Baryon", "text": "Baryon\n\nBaryon je v částicové fyzice složená částice, která je tvořena lichým počtem kvarků. Nejznámějšími baryony jsou tříkvarkové protony a neutrony (částice jádra atomu). Baryony jsou obecně těžší než ostatní částice, proto získaly svůj název od řeckého \"βαρύς barys\", těžký. Na základě svých vlastností se řadí mezi hadrony a fermiony.\n\nAntičásticemi baryonů (antibaryony) jsou částice, v nichž jsou původní kvarky zaměněny odpovídajícími antikvarky.\n\nVšechny baryony mají hmotnost rovnou nebo větší než je hmotnost protonu a mají vyšší klidovou hmotnost nežli ostatní částice.\n\nBaryon nemá na rozdíl od kvarků, ze kterých je složen, barevný náboj, je barevně neutrální.\n\nBaryony mají poločíselný spin, tzn. formula_1 a proto se řadí mezi fermiony a jejich vlastnosti lze popsat Fermi-Diracovým rozdělením. Podléhají také Pauliho vylučovacímu principu.\n\nBaryony dále patří mezi hadrony, protože reagují na silnou interakci.\n\nKaždé elementární částici lze přiřadit tzv. baryonové číslo.\n\nPojmenování baryonů a baryonových rezonancí (u nich se k názvu přidává závorka s klidovou energií v MeV) se řídí následujícím schématem:\n\nPříklady:\n\"Δ\"(1232), \"Λ\", \"Σ\"(1385), \"Ξ\"(2645)\n\n"}
{"id": "84217", "url": "https://cs.wikipedia.org/wiki?curid=84217", "title": "Tatra T7B5", "text": "Tatra T7B5\n\nTatra T7B5 (podtyp tramvaje T7) je model tramvaje vyráběný společností ČKD Praha, závod Tatra Smíchov na přelomu 80. let a 90. let 20. století.\n\nT7B5 je jednosměrný čtyřnápravový motorový tramvajový vůz, který koncepčně vycházel z vozů Tatra T6B5; oba typy měly i podobné rozměry vozové skříně. Hmotnost celého vozu se ale zvětšila, přiblížila se 20 tunám, což bylo velkou nevýhodou tohoto typu. Byly také použity podvozky s dvojím vypružením. Tramvaj je vybavena elektrickou výzbrojí typu TV3 s tyristorovou regulací.\n\nPrvní dva prototypy (čísel 0024 a 0025) se v Praze objevily v roce 1988. Po řadě zkoušek byl vůz č. 0024 odstaven v pražské vozovně Hloubětín. Zde zůstal až do 7. října roku 2001, kdy byl správcem konkurzní podstaty zkrachovalé společnosti ČKD Dopravní systémy prodán firmě, která vůz rozebrala, některé díly využila a zbytek vozu sešrotovala.\n\nVůz č. 0025 byl roku 1991 rekonstruován a prodán do norského Osla, kde obdržel evidenční číslo 200. Roku 1995 obdržel nové evidenční číslo 321 a byl používán pro vyhlídkové jízdy. V roce 1998 byl pro nedostatek zaměstnanců odstaven a ještě téhož roku se dostal do švédského města Göteborg, kde pod číslem 100 jezdí dodnes jako vyhlídkový vůz.\n\nDalší dva prototypy tramvaje T7B5 (čísla 0026 a 0027 vyrobené 1989) jezdily krátkou dobu také v Praze, ale brzy byly předány ke zkouškám do Moskvy, kde již zůstaly. V roce 1990 byly označeny ev.č. 7001 a 7002 a nasazeny do pravidelného provozu. Roku 1994 byly vozy opět přečíslovány na 3321 a 3322. Vůz ev. č. 3322 byl odstaven roku 2002 a sloužil jako zdroj náhradních dílů a sklad. Třetí prototyp si v roce 2003 vyměnil evidenční číslo se sériovým vozem č. 3326 (pův. č. 7006) a s tímto označením v pravidelném provozu dojezdil v roce 2005, kdy se stal exponátem moskevského tramvajového muzea.\n\nV letech 1988 až 1993 bylo vyrobeno celkem osm vozů.\n\n"}
{"id": "84218", "url": "https://cs.wikipedia.org/wiki?curid=84218", "title": "Alžbětin most", "text": "Alžbětin most\n\nAlžbětin most (maďarsky \"Erzsébet híd\") je most přes řeku Dunaj v Budapešti, hlavním městě Maďarska. Ocelový visutý most patří k nejnovějším mostům ve městě. Původně sloužil silničnímu i tramvajovému provozu. Dnes je pouze silniční.\n\nMost je dlouhý 290 m a je pojmenován po Alžbětě Bavorské, známé také jako Sissi, choti rakousko-uherského císaře Františka Josefa; nedaleko mostu je v parku umístěna její bronzová socha.\n\nMost byl vystavěn mezi lety 1897 a 1903, spojil Pešť s Budínem při úpatí Gellértova vrchu. Byl bohatě zdobený. Ve své původní podobě se však dočkal jen druhé světové války; roku 1945 jej zničili ustupující Němci. Během obnovy země však nemohl již být vybudován z finančních důvodů stejně okázale, jako tomu bylo na začátku století. Nahradila jej tedy současná moderní bílá konstrukce; opět se začalo stavět roku 1961, s dokončením o tři roky později. Vzhledem k nárůstu motorizace v posledních letech, ukázala se prudká devadesátistupňová zatáčka z Pešťské strany jako velký problém; docházelo tu k mnoha smrtelným nehodám. Od roku 2004 proto v jednom směru (z bývalého Budína) byla povolená rychlost snížena na 40 km/h.\n\n"}
{"id": "84220", "url": "https://cs.wikipedia.org/wiki?curid=84220", "title": "Bitva nad Metaurem", "text": "Bitva nad Metaurem\n\nBitva nad Metaurem se odehrála v roce 207 př. n. l. u řeky Metaurus v střední Itálii v rámci druhé punské války mezi Římskou republikou a Kartágem. Byla poslední bitvou kartaginského vojevůdce a Hannibalova mladšího bratra Hasdrubala, který v ní padl. Vítězné římské vojsko vedli konzulové Marcus Livius a Gaius Claudius Nero, kteří byli do svého úřadu zvoleni poté, co jejich předchůdci Marcellus a Crispinus padli u pahorku Petelia v potyčce s numidskou jízdou. Hasdrubal, který na Apeninský poloostrov přiváděl své muže na pomoc svému bratrovi Hannibalovi, byl v této bitvě římskou armádou drtivě poražen. Bitva u Metauru předznamenala konečnou porážku Kartága.\n\nPo počátečních úspěších Hannibalova tažení, se situace Kartáginců začala komplikovat. Římanům se v roce 212 př. n. l. podařilo po dvou letech obléhání obsadit město Syrakusy na Sicílii, které do té doby stálo na straně Kartága. Prokonzul Publius Cornelius Scipio mezitím oslabil moc Kartáginců v Hispánii. Do jeho rukou padlo Nové Kartágo a v roce 209 př. n. l. porazil Hannibalova bratra Hasdrubala v bitvě u Baeculy. Iberské kmeny tehdy začaly houfně přecházet na římskou stranu. Hasdrubal začal v Hispánii ztrácel půdu pod nohama a nemohl již nadále účinně podporovat vojsko svého bratra v Itálii. Hannibal byl mezitím donucen přejít do defenzívy. Jedním z klíčových momentů druhé punské války se stalo znovuzískání měst Capua a Tarent Římany, což pro Hannibala znamenalo výrazné oslabení jeho pozice.\n\nHasdrubal spolu se svými muži vyrazil v roce 208 př. n. l. z Hispánie v úmyslu spojit se s Hannibalem v Itálii. Kartáginci, v jejichž vojsku nechybělo několik válečných slonů vycvičených v Hispánii, překonali Pyreneje a pravděpodobně postupovali stejnou cestou kterou již před nimi prošla Hannibalova armáda. Při pochodu Galií se na Hasdrubalovu stranu přidalo mnoho Galů. Výprava se přeplavila přes Rhônu, překročila Alpy a na jaře roku 207 př. n. l. stanula v severní Itálii. Přes velké komplikace se Hasdrubalovi podařilo přivést i několik slonů, nevyužil však momentu překvapení a oblehnul strategicky nevýznamné město Placentia. Vystrašení Římané, kteří se o Hasdrubalově tažení průběžně informovali, tak získali potřebný čas a urychleně zvolili konzuly Claudia Nerona a Marka Livia, aby čelili bratrům Barkasovým.\n\nKonzul Livius se zaměřil na Hasdrubala u Seny a Nero rozložil svůj vojenský tábor v Bruttiu nedaleko Hannibalova ležení. Hasdrubal vyslal posla k bratrovi, který mu měl sdělit informace o místě setkání nedaleko Adriatiku v Umbrii. Posla s nezašifrovanou zprávou však zachytili Římané a rychle začali jednat. Nero v čele šesti tisíc pěšáků a tisíce jezdců tajně opustil svůj tábor, kde zanechal k Hannibalově oklamání pouze menší množství svých vojáků, kteří měli udržovat ohně a ponechat postavené všechny stany odešlých vojáků, aby budili dojem, že konzul se všemi vojáky zůstal v táboře. Mezitím se Nero spojil s Liviem proti nic netušícímu Hasdrubalovi. Livius totiž přikázal, aby se tábor po příchodu Nerona nerozšiřoval a nechal Neronovy vojáky ubytovat ve stanech svých mužů, takže nepřítel vůbec nezpozoroval, že se nějaké vojsko k Liviovi přidalo. Hasdrubal si před bitvou povšiml, že v Liviově vojsku je více opálených vojáků, a pojal podezření, že se k Liviovi přidala Neronova armáda. O římské léčce se dozvěděl až příliš pozdě, přesto dal raději povel k ústupu a začal se i s vojskem stahovat podél řeky Metaurus do vnitrozemí. Nepřítele se však setřást nepodařilo a unavené kartaginské vojsko bylo početnější římskou armádou nakonec přece jen donuceno k boji.\n\nLevé křídlo římského vojska nacházející se nedaleko řeky Metaurus, bylo tvořeno jízdou vedenou konzulem Marcem Liviem. Gaius Claudius Nero vedl pravé křídlo, a střed římské armády tvořený pěchotou měl na starost praetor Lucius Porcius Licinus. Hasdrubal postavil proti Marcu Liviovi svoji jízdu, na své levé křídlo umístil bojovné Galy a sám stanul ve středu v čele iberských a ligurských žoldnéřů. Před střed svých linií rozmístil Hasdrubal své válečné slony.\n\nBitvu zahájil útok početné římské jízdy, která po tuhém boji obrátila Hasdrubalovy jezdce na ústup. Kartaginské levé křídlo tvořené Galy ubránilo své pozice proti Neronovým mužům díky výhodnější, vyvýšené pozici na kopci. Ve středu mezitím Hasdrubal vyslal své slony proti římské pěchotě, avšak zmatená zvířata vyplašená bitevní vřavou způsobila před smrtí velké ztráty na obou stranách. Postupující římští pěšáci zatlačili oslabené pravé Hasdrubalovo křídlo a sevřeli střed punského vojska. Poté spolu s částí navrátivší se jízdy zasadili Římané Kartágincům rozhodující úder. Hasdrubal, který viděl, že vše je ztraceno, se vrhl do největší bitevní vřavy a v boji zahynul. Ze tří stran obklíčení Punové začali ve zmatku ustupovat a Římani mohli začít slavit vítězství.\n\nZtráty na straně Kartága byly obrovské a někteří historici uvádějí dokonce 20 000 padlých. Z prohrané bitvy se podařilo uprchnout především většině Galů. Římské ztráty jsou výrazně nižší, hovoří se o 2–8 000 usmrcených mužích. Gaius Claudius Nero se hned druhý den začal vracet do Bruttia a po šesti dnech stanul znovu ve svém táboře, načež poslal Hannibalovi hlavu jeho bratra a dva zajaté Numidy, kteří kartaginskému veliteli zvěstovali Hasdrubalovu porážku. Tehdy prý Hannibal prohlásil: „\"Zde vidím osud Kartága\"“.\n\nBitva nad Metaurem se stala významným momentem druhé punské války. Po porážce Hasdrubala bylo Hannibalovo tažení bez možnosti dalších posil odsouzeno k neúspěchu a bylo jen otázkou času, kdy Řím zasadí Kartágu rozhodující úder.\n\n\n"}
{"id": "84221", "url": "https://cs.wikipedia.org/wiki?curid=84221", "title": "František Maxmilián Kaňka", "text": "František Maxmilián Kaňka\n\nFrantišek Maxmilián Kaňka (19. srpna 1674 Praha-Staré Město – 14. července 1766 Praha-Staré Město) byl český barokní architekt.\n\nVyučil se v pražské huti svého otce Víta Václava Kaňky, později studoval v Itálii a Vídni. Po návratu ze zahraničí spolupracoval s Giovannim Battistou Alliprandim, Janem Blažejem Santinim-Aichelem, prováděl také stavby podle projektů Kiliána Ignáce Dientzenhofera. Stal se měšťanem na Starém Městě s bytem v Dlouhé ulici, kde provozoval také pivovar. V roce 1709 spolu se sochařem Františkem Preisem usiloval o zřízení pražské Akademie umění, ale neuspěli. Přátelil se a spolupracoval s malířem Václavem Vavřincem Reinerem a sochařem Matyášem Bernardem Braunem.\n\nÚspěšně prováděl úpravy zámků, paláců a chrámů, v roce 1724 byl jmenován císařským architektem. Pracoval pro řády augustiniánů, jezuitů a cisterciáků, dále pro šlechtické rody Valdštejnů, Černínů, Mansfeldů, Pachtů, Trautmansdorfů a Vrtbů, z čehož měl nemalé příjmy. Pro rod Kinských postavil v letech 1721–1723 zámek Karlova Koruna u Chlumce nad Cidlinou.\n\nPro rod Černínů projektoval mj. zámek ve Vinoři, kapli v zahradním paláci ve Vídni a dva paláce na Malé Straně v Praze a dokončil palác na Hradčanech. Ve službách dalších rodů vedl např. pro Vrtby přestavbu zámku Konopiště či projektoval úpravu Vrtbovské zahrady na Malé Straně v Praze, pro Valdštejny postavil zámek a kostel v Loučeni a pro Pachty z Rájova zámek v Liběchově. Podle jeho plánů byl pro řád Tovaryšstva Ježíšova (jezuiti) postaven chrám sv. Klimenta či dostavěna kolej Klementinum na Starém Městě v Praze, dále vedl dostavbu piaristického chrámu Nalezení sv. Kříže v Litomyšli, projektoval přestavbu konventu a prelatury augustiniánského kláštera na Karlově na Novém Městě v Praze či Karolina na Starém Městě v Praze a dokončil konventní budovu cisterciáckého kláštera na Zbraslavi. Navrhoval též oltáře, pomníky a sochy. Stavby, které vyprojektoval, realizovala celá řada jeho spolupracovníků a žáků.\n\nNavazoval na klasicistní formu baroka, kterou poznal u G. Alliprandiho. Postupně se stal nejproduktivnějším architektem českého baroka, po Santinim a Dientzenhoferech patřil též mezi nejvýznamnější české architekty. Svou prací přispěl ke zdomácnění baroka v české architektuře.\n\n\n\n\n\n\n"}
{"id": "84223", "url": "https://cs.wikipedia.org/wiki?curid=84223", "title": "Bezdomovec", "text": "Bezdomovec\n\nČlověk bez domova neboli bezdomovec je někdo, kdo nemá domov či možnost dlouhodobě využívat nějaké přístřeší. Termín bezdomovectví pak označuje způsob života této osoby a existenci tohoto jevu. Bezdomovectví je nejvíc patrné ve velkých městech a většinou je spolu s dalšími negativními faktory doprovázeno sociální izolovaností a psychickým i fyzickým strádáním.\n\nUžívání termínu \"bezdomovec\" jako podstatného jména vybízí ke stigmatizaci a paušalizaci. Přitom zdaleka ne pro všechny je to trvalý stav. Někteří lidé pracující s bezdomovci používají termín \"lidé se zkušeností života bez domova\".\n\nV Praze se dle sčítání tamního magistrátu z roku 2007 pohybovalo zhruba 2 tisíce bezdomovců. Odhad Ministerstva práce a sociálních věcí z roku 2016 pro celé Česko udává asi 68 tisíc, z toho jen v Praze pak necelých 10 tisíc.\n\nČeský právní řád pojem „bezdomovec“ zná jen jako osobu bez státní příslušnosti. V běžném použití jde o osobu, která nemá vlastní domov, či si jej nenajímá, nebo nežije v takovém obydlí u osoby důvěrně blízké, či tento domov nemůže, nebo z vážných důvodů nechce užívat anebo takový domov užívá protiprávně. Domov v této definici lze chápat právně jako místo, kam jeho uživatel může \"de iure\" jinému člověku zakázat, nebo umožnit přístup. Domov lze také pojímat sociální teorii, jako centrum komplexního uspokojování potřeb člověka. Podle zákona jde o osoby ohrožené sociálním vyloučením a pro něž stát zajišťuje péči.\n\nBezdomovce jako „osoby bez přístřeší“ vymezuje zákon o pomoci v hmotné nouzi (§ 2 odst. 6 zákona č. 111/2006 Sb.) tak, že jsou to lidé, jež „nemají naplněny důležité životní potřeby“. Starost o bezdomovce je svěřena zákonem č. 108/2006 Sb., o sociálních službách, obecním úřadům obcí s rozšířenou působností (§ 92). Uvedené ustanovení pak obci s rozšířenou působností ukládají „zajistit péči osobě, které není poskytována sociální služba, a je v takové situaci, kdy neposkytnutí okamžité pomoci by ohrozilo její život nebo zdraví, poskytnutí sociální služby nebo jiné formy pomoci, v nezbytném rozsahu“. Týž úřad má na starost koordinovat poskytování služeb lidem, „jejichž způsob života může vést ke konfliktu se společností“.\n\nLidem bez domova mají sloužit především tzv. služby sociální prevence podle zákona 108/2006 Sb. o sociálních službách, které ovšem neobsahují sociální péči o nemohoucí bezdomovce. Základními nízkoprahovými službami jsou služby terénní programy podle § 69, nítzkoprahová denní centra podle § 61 nebo noclehárny podle § 63. Další službou s vyšším prahem jsou azylové domy podle § 57 nebo sociální rehabilitace podle § 70.\n\nMezi nejvýznamnější organizace pomáhající bezdomovcům v ČR patří Naděje, Armáda spásy, Charita, Nový Prostor, aj. Instituce pomáhající lidem bez domova lze rozdělit 1) na ty klasické, které se snaží lidem bez domova nahradit nebo pomoci k bydlení nebo k práci a 2) na ty, které samo bezdomovectví konceptualizují jako integrované do společnosti. Takovým nejznámějším projektem pomoci lidem v sociální tísní, který je ale na faktu, že je realizován samotnými lidmi bez domova je čtrnáctideník \"Nový Prostor\". Časopis akcentuje své poslání nejen jako pomoc prodejcům v nouzi, ale také jako příležitost pro vznik jedinečné komunikační platformy. V rámci jiného projektu \"Pragulic\" pro návštěvníky Prahy, provádí lidé bez domova. Téměř 50 bezdomovců pak v Praze získalo v roce 2008 práci na hlavní pracovní poměr díky pilotnímu projektu magistrátu. Účastníci projektu našli uplatnění v zahradnictví, pásové výrobě nebo na stavbách. Po vzoru podobných projektů v zahraničí pořádají v Ostravě \"Noc venku\" pod heslem „přijďte si vyzkoušet, jaké to je spát na ulici a podpořte tímto lidi bez domova.“ Dalšími takovými projekty byli DIVAdno nebo Ježek a Čížek. \n\nBezdomovci jsou problémem velkých měst. Mezi objektivní, nebo strukturální příčiny bezdomovectví lze řadit nezaměstnanost, nebo nekonkurenceschopnost na trhu práce, neochota pracovat, hospodářskou krizi, dluhy, absenci finančně dostupného bydlení, domácí násilí. Subjektivní, vnitřní příčiny či průvodní jevy mnohdy lze klasifikovat jako psychiatrickou nemoc či poruchu, například alkoholismus, toxikomanii, psychotická onemocnění, nebo poruchy osobnosti. Často jsou tyto dvě skupiny příčin propojené a v důsledku bezdomovectví se k nim přidávají další příčiny, které bezdomovcům brání se vrátit k obyčejnému životu. K návratu k obyčejnému životu lidi bez domova často přiměje nemoc, nemohoucnost, partnerství nebo rodičovství nebo spirituální zážitek.\n\nMezi zjevné bezdomovce se řadí osoby, které okázale žijí mimo standardní hranice sociálních norem a návyků, jsou to „lidé z nádraží a parků“. Mezi skryté bezdomovce se řadí lidi, kteří jako bezdomovci žijí, ale nelze to rozlišit „na první pohled\". Potenciální bezdomovci jsou lidé, kterým bezdomovectví hrozí.\n\n\n\n\n"}
{"id": "84230", "url": "https://cs.wikipedia.org/wiki?curid=84230", "title": "Osek (okres Teplice)", "text": "Osek (okres Teplice)\n\nOsek () je město v okrese Teplice v Ústeckém kraji, vybudované na úpatí Krušných hor. Město vzniklo na obchodní cestě do Saska. O rychlý rozvoj osady se postaral silný šlechtický rod Hrabišiců. První historicky doloženým Hrabišicem je Kojata, který byl členem dvora Vratislava II. Ve městě žije obyvatel.\n\nV roce 1196 vznikl pod patronací opatství ve Waldsassenu cisterciácký konvent a Slavek jej přivedl do Oseka. Stavba kláštera začala roku 1206, kdy byl položen základní kámen chrámu Panny Marie. Stavba postupovala rychle a již v roce 1208 byl vysvěcen hlavní oltář a hřbitov. Klášter získal do vlastnictví spousty pozemků, důchodů i celých vesnic. Do své ochrany jej přijali král Přemysl Otakar I., pražský biskup Daniel i papež Inocenc III.\n\nKlášter se rychle rozrůstal o další budovy a získával další majetky. O další rozkvět města se postaral Boreš z Rýzmburka z rodu Hrabišiců. V letech 1240 až 1250 vybudoval hrad Riesenburg. V roce 1248 se postavil na stranu krále Václava I. a porazil Přemysla Otakara II. Ten se o rok později pomstil vypleněním kláštera. V hospodářském životě osady hrály od 14. století velkou roli naleziště stříbra a cínu. Vytěžené rudy si podle smlouvy mezi klášterem a Hrabišici dělily obě strany půl na půl. Zatímco klášter vzkvétal, rodový majetek Hrabišiců se tenčil. Tento rod vymřel v první polovině 16. století.\n\nHrad Rýzmburk, který patřil po dobu husitských válek k nedobytným pevnostem, se stal majetkem míšeňských vévodů. V této době se vedlo mnohem hůř klášteru – byl husity vypálen a dvakrát vypleněn. Další újmu způsobil klášteru i císař Zikmund, který prodával klášterní majetky, aby získal peníze na další válečné výpravy. Klášter se nakonec z těchto ran vzpamatoval a opravil zničené budovy. V roce 1631 byl Osek po šest týdnů hlavním stanem saského vojska. V roce 1640 vtrhli do kláštera švédští žoldnéři a vyplenili kromě něj i Starý Osek a další přilehlé vesnice. Rozmach nastal za opata Benedikta Littwericha. Ten nechal v roce 1697 zřídit v Novém Oseku textilní manufakturu. Od roku 1705 vlastnila manufaktura 9 tkalcovských stavů. K manufaktuře se přistavovaly nové budovy a v roce 1787 zaměstnávala na 760 osob.\n\nOpat Benedikt dbal také na rozvoj kláštera – stavěl nové budovy a přestavoval staré. Pozval si z Litoměřic italského stavitele Ottavia Broggia a ten v letech 1712–1718 přestavěl původní gotické a románské budovy v barokním stylu. Dochoval se románský portál a gotická kapitulní síň, která ukrývá asi největší poklad kláštera – kamenný románský pulpit evidovaný jako památka mezinárodního významu UNESCO.\n\nK dalšímu vyplenění kláštera došlo za sedmileté války. 18. listopadu 1759 vydrancovali klášter Prusové a odvlekli dvanáct rukojmí v čele s převorem do Německa. Zpátky se jich vrátilo jedenáct. Existenci kláštera ohrozil i císař Josef II., známý pro své zavírání klášterů. V roce 1785 nechal snížit počet členů řádu z 50 na 18, ale nakonec 20. listopadu 1786 potvrdil všechna řádová privilegia a postavení kláštera se tak upevnilo. Klášter byl středem vzdělanosti a existovala při něm škola, ve které se učilo čtení, psaní a počítání. Budova pro obecnou školu byla postavena v roce 1749 opatem Kajetánem Březinou z Birkenfeldu. Další školní budova přibyla v roce 1836. Nová budova byla určena pro dívky a o její stavbu se zasloužil opat Salesius Krügner.\n\nV 19. století se podoba města začíná výrazně měnit, manufaktury pozvolna nahrazují továrny, rozvíjí se těžba hnědého uhlí a doprava. Osek měl v roce 1843 118 domů a 851 obyvatel. 3. června 1850 začíná v Oseku působit okresní a berní úřad. Také proběhly první volby. Za starostu nové obce, která zahrnovala Starý a Nový Osek, Horní a Dolní Háj, Domaslovice, Novou Ves, Hrdlovku, Rýzmburk a Loučnou, byl zvolen opat Klement Zahrádka. Tyto úřady sídlily v bývalých správních prostorech kláštera. Nový opat však neprojevil ochotu ponechat tyto státní úřady ve svém objektu, a tak o tyto úřady v roce 1856 město přišlo. I přes tuto ztrátu prožíval Osek hospodářský rozmach.\n\nNa katastrálním území těžily tři šachty – od roku 1876 Nelson I (do hloubky 160 metrů). Tato šachta vyhořela roku 1893. Od roku 1885 Nelson III (do hloubky 115 metrů), neblaze proslulý výbuchem uhelného prachu 3. ledna 1934, při kterém zemřelo 142 horníků a který je dodnes druhým nejhorším důlním neštěstím ke kterému došlo na území Česka (na prvním místě je požár na šachtě Marie v Příbrami roku 1892 s 319 mrtvými). Poslední – od roku 1888 důl Theodor, hluboký 52 metrů.\n\nRozvoj těžby uhlí byl také ovlivněn železniční dopravou. V letech 1869–1871 bylo postaveno nádraží a Osek měl přímé spojení s Chomutovem a Ústím nad Labem. Obec byla povýšena na město roku 1872. O další rozvoj Oseka se postaral starosta Antonín Härtl, který hájil zájmy občanů proti majitelům uhelných dolů a staral se o rozvoj školství, hasičský sbor a dláždění městských komunikací. Město se i nadále rozrůstalo, stavěly se domy v různých stylech, před první světovou válkou převážně secesních. V roce 1899 došlo k oddělení Nové Vsi s Hrdlovkou. Obě osady vytvořily samostatnou obec. V roce 1913 se Starý a Nový Osek sloučily a roku 1914 byly povýšeny na město s jednotným názvem Osek. Tou dobou obývalo Osek 5200 lidí ve 374 domech. Během druhé světové války připadl Osek Německu. Většina Čechů město opustila, počet obyvatel klesl z 9360 na 7700 obyvatel. Válka se městu téměř vyhnula. 24. srpna 1944 byl sestřelen letoun B-17. Zřítil se do prostoru dolu Alexander. Na popálení zde zahynulo 11 lidí a 6 členů posádky. Po skončení války se od Oseka oddělily Háj u Duchcova a Loučná. Naopak v roce 1961 získal Osek Dlouhou Louku. Osada Rýzmburk byla přejmenována na Hrad Osek. Počet obyvatel klesl na 4060. V roce 1975 získalo město část katastru zrušené obce Hrdlovky. Obyvatelé této obce byli přestěhováni do sídliště Hrdlovská v Oseku. Počet obyvatel tak stoupl na 5660.\n\nV roce 1992 byl klášter navrácen cisterciákům. Za tři roky byl klášter vyhlášen národní kulturní památkou a v roce 1996 se oslavilo 800 let od jeho založení.\n\nStříbrno zeleně polcený štít. V hlavě štítu čtyři malé zlaté štítky: v prvním opatská berla, v druhém dub přirozených barev, ve třetím dvě zkřížená hornická kladívka a ve čtvrtém Hrabišické hrábě. Zelená barva symbolizuje okolní pastviny a pole, stříbrná poukazuje na těžbu drahých kovů v horách. Čtyři symboly znázorňují historii města: klášter, tisíciletý dub, hornictví a zakladatele města.\n\nOsek se člení na tři části, které leží na šesti katastrálních územích:\n\nOsekem vede silnice první třídy č. 27 ve směru Most a Dubí a dvě železniční tratě:\n\nDo města také zajíždí místní doprava provozovaná Dopravním podnikem měst Mostu a Litvínova.\n\nOsek je vyhledávaným turistickým cílem. Kromě kláštera a zříceniny hradu, který má být podle plánu rozvoje města zpřístupněn, nabízí město další turistické aktivity. Každoročně se zde pořádá Osecká pouť spojená s výstavou historických řemesel a lidových umění v klášteře a výstavou železniční techniky na nádraží Osek město. Osek je také východiskem do přírody Krušných hor, městem a jeho okolím vede zrekonstruovaná naučná stezka.\n\nKlášter Osek je donedávna fungující cisterciácký klášter na severu Čech pod Krušnými horami. Byl hlavou Kongregace Nejčistšího Srdce Panny Marie, která sdružuje kláštery Čech, Moravy, Dánska a Německa. Součástí kláštera je kostel Nanebevzetí Panny Marie. V březnu 2006 vydala Česká pošta známku v hodnotě 12 Kč, která kostel zobrazuje.\n\nMohutný barokní kostel, vystavěný roku 1714 na místě původního románského kostela, se nachází ve východní části obce při silnici do Duchcova. Konají se zde farní bohoslužby a v sezoně je přístupný turistům. V průčelní západní věži je na dřevěné konstrukci zavěšen zvon z 15. století a zvon bez nápisu. V lucerně věže se nacházejí dva litinové hodinové cymbály.\n\n\n\n"}
{"id": "84233", "url": "https://cs.wikipedia.org/wiki?curid=84233", "title": "Garage Days Re-Revisited", "text": "Garage Days Re-Revisited\n\nGarage Days Re-Revisited je minialbum od trash metalové skupiny Metallica. Nahrávalo se šest dnů v odhlučněné garáži bubeníka Larse Ulricha. Byly to první nahrávky baskytaristy Jasona Newsteda v Metallice.\n\n"}
{"id": "84234", "url": "https://cs.wikipedia.org/wiki?curid=84234", "title": "Pikarti", "text": "Pikarti\n\nPikarty byli nazýváni jak křesťanská sekta 16. století působící v oblastech vlámského Nizozemí, tak stoupenci vyhraněného myšlenkového směru v husitském hnutí neuznávající přítomnost Krista v eucharistii.\n\nAeneas Sylvius Piccolomini (zvolený jako 210. papež Pius II.) ve své kronice odvozuje původ názvu od severofrancouzské oblasti Pikardie. Jiné prameny uvádějí, že to byli valdenští z francouzského jihu. R. 1418 přišla podle Vavřince z Březové do Čech skupina pikartsky smýšlejících lidí, hledajících náboženskou svobodu. (Je ovšem třeba poznamenat, že svoboda a tolerance v náboženství tak, jak ji chápeme dnes, byla středověkému člověku naprosto cizí a odchylka od pravé víry tak, jak ji pojímala daná náboženská skupina, se chápala jako nežádoucí.) Podle Josefa Dobrovského pocházeli tito lidé z Durynska. \n\nJinou teorii nabídl ve svých Dějinách českých pikartů a adamitů (v originále Geschichte der böhmischen Pikarten und Adamiten) Josef Dobrovský. Tvrdil, že kořen tohoto pojmu nutno hledat ve slově beghardi. Ve 13. století někteří lidé v touze po niternějším prožívání své víry žili pospolitým životem, podobným klášternímu, ale bez slibů. Skrovné živobytí si opatřovali prací svých rukou, volný čas věnovali modlitbě, studiu Bible a rozjímání. Mužům se říkalo beghardi, ženám bekyně. Ve svých úvahách se často dostávali za hranice pravověrnosti, a proto bývali pronásledováni inkvizicí.\n\nPikartství je učení, jež popírá skutečnou přítomnost Kristovu ve svátosti oltářní (eucharistii). Naprostá většina národa tuto tezi odmítla, ani sami husité nechápali, proč by se měli vzdát přijímání svátosti a úcty k ní. Asi od roku 1418 rozšiřoval tuto nauku rytíř Zikmund Řepanský, soudobou terminologií cosi jako laický kazatel. Našel sice jistý počet stoupenců, dokonce i v hlavním městě království, ale po odsouzení tohoto učení univerzitou zůstal v Praze tento myšlenkový směr naprosto okrajovým.\n\nJinak tomu bylo na Táboře, kde se vyskytoval v letech 1420–1421 trojí názor o svátosti oltářní:\n\nRemanenční, tj. podstata chleba a vína po konsekraci ve svátosti zůstává, ale zároveň je v ní reálně přítomen i živý Kristus. Toto učení sice odmítá transsubstanciaci, ale není pikartstvím. Po vzoru Viklefově zastával tento názor v Praze Jakoubek ze Stříbra i další pražští kněží a na Táboře Mikuláš z Pelhřimova, který však později změnil názor.\n\nMírnější pikartství, které učilo, že Kristus ve svátosti není přítomen osobně, ale působí v ní svou milostí. Tím už jako by předznamenávalo reformaci Kalvína a Zwingliho. Stoupencem tohoto učení byl Václav Koranda starší a další kněží táborští. Později tento názor přijal i Mikuláš z Pelhřimova, řečený \"Biskupec\" (starší taborských kněží; Biskupec bylo jméno po otci), a pod jeho vedením se stalo umírněné pikartství oficiální táborskou doktrínou.\n\nExtrémní pikartství, které odmítalo reálnou a osobní přítomnost Kristovu ve svátosti. Svátost je pouze znamením těla a krve Kristovy. Při náležitém přijímání těch znamení (posvěceného chleba a vína) Kristus dává přijímajícím své tělo a krev duchovně, do jejich duše, a tím je posiluje. Protože v eucharistii není Kristus přítomen, nemá se před ní klekat, ani se jí nemá prokazovat úcta. Chléb a víno jsou jen věci člověkem zhotovené a klekat před nimi znamená dopouštět se modloslužby. Toto učení zastávala skupina kněží táborských v čele s Martinem Húskou a Petrem Kánišem, k níž dále patřili Jan Bydlinský, Bartoš, Trsáček, nějakou dobu snad i Jan Čapek.\n\nExtrémní pikartství snižovalo význam svátosti oltářní, znehodnocovalo výdobytek kalicha (utrakvismus) a bylo k němu přimíšeno chiliastické blouznění o blízkém konci světa a druhém Kristově příchodu. Proto bylo ostatními husity potíráno mečem a ohněm. Pod vedením Jana Žižky byla v dubnu 1421 rozehnána pikartská (adamitská) komunita, která přebývala v lesích na pravém břehu Lužnice. Padesát chycených pikartů, včetně Petra Kániše, bylo upáleno v Klokotech. Martin Húska a jeho přítel Prokop Jednooký byli na Moravě zajati Divišem Bořkem z Miletínka, vydáni pražskému arcibiskupovi Konrádovi z Vechty a poté, co navzdory mučení neodvolali své učení, 21. srpna 1421 v Roudnici nad Labem v sudu upáleni.\n\nPo potlačení stoupenců sekty během 15. století slovo „pikart“ nabylo hanlivý význam, stalo se v podstatě synonymem pro \"kacíře\". Byli tak označováni nejen utrakvisté (ať již umírnění či radikální), ale řidčeji dokonce i katolíci (ze strany utrakvistů).\n\n"}
{"id": "84235", "url": "https://cs.wikipedia.org/wiki?curid=84235", "title": "David Gahan", "text": "David Gahan\n\nDavid Gahan (* 9. května 1962 v Eppingu, Essex, Anglie, Spojené království, rodným jménem David Callcott) je hlavní zpěvák anglické elektronické skupiny Depeche Mode.\n\nNarodil se v roce 1962 v anglickém Eppingu jako druhé dítě v dělnické rodině. Jeho otec, řidič autobusu, však již půl roku poté od rodiny odešel. Matka Sylvia se později vdala za Jacka Gahana. Měla s ním další dva syny, v roce 1972 však zemřel. Teprve poté se Dave dozvěděl pravdu o svém skutečném otci a tato zpráva ho silně zasáhla.\n\nProblematická rodinná situace se podepsala i na Gahanově dospívání, během něhož se několikrát ocitl za mřížemi. Odešel ze školy a vyzkoušel různá zaměstnání, ale nikde dlouho nevydržel. Byl fanouškem punku, Davida Bowieho a Damned.\n\nVolný čas s oblibou trávil v barech a v hudebních klubech. Sám zkoušel hrát a zpívat. Při jednom takovém vystoupení (zpíval \"Heroes\" od Bowieho) si ho v roce 1980 všiml Vince Clarke a zlákal jej do své skupiny \"Composition of Sound\", kde působil spolu s Martinem Gorem a Andrewem Fletcherem. Dave byl všude středem pozornosti, stýkal se a znal se řadou lidí, kteří mohli v té době kapele pomoci dopředu.\n\nByl to právě on, kdo vymyslel název \"Depeche Mode\". Jednou listoval francouzským magazínem \"Dépêche-mode\", který mu dodal inspiraci, a který můžeme přeložit jako „módní aktuality“ nebo doslova jako „depeše módních zpráv“.\n\nJeho osobní život však postupně začaly narušovat drogy. V roce 1990 se odstěhoval do Los Angeles v USA, kde však drogám propadl úplně. Deprese a zběsilý životní styl vyústily v pokus o sebevraždu v roce 1995, kdy si podřezal žíly a skončil v nemocnici. V květnu 1996 se na hotelovém pokoji v Los Angeles předávkoval směsí kokainu a heroinu tzv. \"Speedballem\" a byl dokonce dvě minuty klinicky mrtvý. Po resuscitaci a následném propuštění z nemocnice byl navíc obviněn za držení drog a soud mu nařídil léčení.\n\nPoté změnil svůj životní styl a přestal brát drogy. Začal se také více angažovat ve skupině: začal psát vlastní texty, rozjel také sólové projekty. Roku 2009 mu byla diagnostikován nádor v močovém měchýři. Podstoupil několik operací, nádor byl nakonec úspěšně odstraněn.\n\nV srpnu 1985 se Gahan oženil s dlouholetou přítelkyní Joanne a v roce 1987 později se jim narodil syn Jack. V roce 1990 se rozvedl, roku 1992 se oženil s Teresou Conroy, s níž se rozvedl 1996. Roku 1999 se oženil s Jennifer Sklias. 29.7.1999 se jim narodila dcera Stella Rose. Mezi jeho oblíbené interprety patří mimo výše zmíněné například Led Zeppelin, Jane's Addiction, Nirvana, nebo The Rolling Stones.\n\n"}
{"id": "84242", "url": "https://cs.wikipedia.org/wiki?curid=84242", "title": "Jan Jandourek", "text": "Jan Jandourek\n\nJan Jandourek (* 12. května 1965, Nové Město nad Metují), je český sociolog, spisovatel a esejista.\n\nAbsolvoval Katolickou teologickou fakultu a Fakultu sociálních věd (obor sociologie) na Univerzitě Karlově. Postgraduálně vystudoval sociologii na FSV UK (Ph.D.). Působil jako kněz v duchovní správě v Pardubicích a Praze (v letech 1993–1995 v kostele Nejsvětějšího Salvátora), v současné době je jedním ze starokatolických kněží v Praze. Pracoval jako redaktor \"Českého týdeníku\". Je členem asi 14členné redakční rady revue pro literaturu a kulturu \"Souvislosti\", v 90. letech byl pravidelným přispěvatelem \"Lidových novin\", \"MF Dnes\", \"Literárních novin\" a časopisu \"Anno Domini\". Od října 2000 do září 2005 byl členem \"Centra komparatistiky\" při FF UK v Praze. V komparatistice se převážně zabýval moderní světovou literaturou a problémem „pokleslých žánrů“. Byl také stálým spolupracovníkem Mladé fronty DNES. Začátkem roku 2006 založil nakladatelství \"Tartaros\" (vydalo např. povídkovou knihu Jana Křesadla \"Slepá bohyně a jiné příběhy\" nebo parodii na vesnický román \"Rusticalia, variace na cizí themata\").\n\n\n\n\n\n"}
{"id": "84244", "url": "https://cs.wikipedia.org/wiki?curid=84244", "title": "Spočetná množina", "text": "Spočetná množina\n\nSpočetná množina je matematický pojem z teorie množin, označující množinu, kterou lze vzájemně jednoznačně (tzv. bijektivně) zobrazit na některou podmnožinu množiny přirozených čísel.\n\nZjednodušeně lze říci, že přívlastek \"spočetná\" o množině konstatuje, že „její prvky lze spočítat“. Spočítáním se zde rozumí očíslování prvků přirozenými čísly.\n\nPodle toho, zda k očíslování postačuje, či nepostačuje konečných počet přirozených čísel, se spočetné množiny klasifikují jako \"konečné\" a \"nekonečné\". V případě konečných spočetných množin se používá formulace, že \"v očíslování existuje nejvyšší přirozené číslo\".\n\nI když by se mohlo zdát, že celých čísel je více než přirozených (dalo by se říci „dvakrát více“), pojem spočetnosti toto zdání nereflektuje. Celá čísla přirozenými čísly očíslovat lze, např. následujícím způsobem:\n\nVýše naznačené očíslování se považuje za důkaz spočetnosti množiny celých čísel. Říká se, že předvedeným způsobem \"se podaří očíslovat všechna celá čísla\".\n\n\"Další důkaz spočetnosti nekonečné množiny se nachází v článku Nespočetná množina.\"\n\nNabízí se otázka, zda vůbec existují jiné než spočetné množiny. V běžně používaných modelech teorie množin, kupř. Zermelově-Fraenkelově teorii množin, je odpověď kladná — existují. Takové množiny se nazývají \"nespočetné množiny\" a jejich příklady jsou množina reálných čísel nebo množina všech podmnožin množiny přirozených čísel.\n\n\"Důkaz nespočetnosti množiny reálných čísel naleznete v článku Cantorova diagonální metoda.\"\n\nZ Cantorovy věty dokonce vyplývá, že ke každé (tedy i nespočetné) množině existuje množina s větší mohutností — tedy ještě mnohem „nespočetnější“ množina než množina, k níž je tato množina dohledávána. V tomto smyslu — ve smyslu nekonečnosti — lze spočetné množiny považovat za pouhou vstupní bránu do světa mnohem větších nespočetných množin.\n\n\n\n"}
{"id": "84245", "url": "https://cs.wikipedia.org/wiki?curid=84245", "title": "Madona ve skalách", "text": "Madona ve skalách\n\nMadona ve skalách je obraz Leonarda da Vinci namalovaný ve dvou verzích. Obě verze jsou si navzájem velmi podobné, ale zároveň obsahují důležité odlišnosti. Nacházejí se v Paříži a Londýně.\n\nTento obraz se všeobecně připisuje Leonardu da Vinci vzhledem k precizní práci štětcem, měkkému podání tváří, vlasů i drapérií, použití šerosvitu a kontrastu mezi světlem a tmou, které jsou tak charakteristické pro mnohé Leonardovy práce. Namaloval ho během svého milánskeho pobytu na dvoře vévody Lodovica Sforzy, kde dostal zakázku od bratrstva Neposkvrněného početí Panny Marie na oltář v kostele sv. Františka v Miláně. Tento obraz měl tvořit střední část triptychu.\n\nObraz se však zalíbil Ludovicu Sforzovi, a tak ho jednoduše zabavil. Od roku 1625 byla Madona ve skalách majetkem francouzských králů a dnes se nachází v pařížském Louvru.\n\nObraz zobrazuje Pannu Marii ve fantastické skalnaté krajině, jakési „jeskyni“ pročleněné dvěma výhledy do světlé skalnaté krajiny. Marie s klasicky krásnou tváří v modrém plášti vkleče objímá pravou rukou malého Jana Křtitele, levou žehná malému Ježíšovi. Jan má zbožně sepnuté ruce a klečí před Ježíšem na kolenou. Malý Ježíš mu žehná dvěma prsty. Vedle Ježíše, který jako nemluvně sedí na holé zemi, klečí anděl, který ho levou rukou podpírá a pravou ukazuje na Jana. Anděl s půvabnou dívčí tváří má zadumaný výraz s něžným podivným úsměvem.\n\nKompozice postav obrazu není pojata do trojúhelníku, jak bylo tehdy obvyklé, ale pyramidálně, tj. prostorově. Tento zájem o prostor je pro Leonarda typický. Postavy na svých obrazech komponuje v podstatě jako sochař komponuje volnou sochu. Tmavé pozadí s průhledy do krajiny pak vytváří v podstatě jakousi prostorovou jímku, do níž je skupina umístěna. Leonardo byl také první malíř, který ve svých obrazech použil \"sfumato\" – \"kouřmo\". Pozadí obrazu je totiž namalováno neostře, jako by bylo zahalené jemným mlžným oparem. I touto technikou dociloval Leonardo ve svých obrazech prohloubení prostorové iluze.\n\nIkonografie obrazu je přísně katolická, symbolicky zdůrazňuje vztahy, které podle evangelií charakterizovaly jednotlivé zobrazené postavy. Marie zde jako Ježíšova matka a zároveň příbuzná Jana křtitele hraje roli ochránkyně, opatrovnice, což je zjevná narážka na katolické pojetí Panny Marie. Jan Křtitel Krista adoruje, neboť právě Kristus je spasitelem světa a tedy zdrojem požehnání. Vyjadřuje tak i svou podřízenost: \"„nejsem hoden ani rozvázat řemínek u jeho (tj. Kristově) obuvi“\" (J 1,27). To vyjadřuje i Ježíšovo gesto žehnání, které je obvyklé například na byzantských zobrazeních Krista jako pantokratora – vládce světa a také na zobrazeních Madony s malým Ježíšem v náručí. Role anděla je především kompoziční, neboť účinně narušuje a obohacuje základní trojúhelník vztahů. Kromě toho zprostředkovává propojení děje s okolním světem, protože jako jediná postava hledí ven z obrazu. Gesto, jímž anděl ukazuje na Jana Křtitele, vyjadřuje Křtitelovu úlohu jako toho, který Krista předchází, jako \"„hlas volajícího na poušti“\" (J 1,23). Krajina, ve které se výjev odehrává, je „\"nesličná a pustá\"“. To je zjevný poukaz na existenci a působení hříchu ve světě. To nejen podtrhuje vykupitelskou roli Ježíše Krista, ale také zdůrazňuje svatost a čistotu jednotlivých postav, především Panny Marie. Značně neobvyklé je zobrazení Křtitele a Krista jako malých dětí, které ovšem jednají jako dospělí lidé. Tímto způsobem je totiž zdůrazněna role Panny Marie, což souvisí i s osobami objednavatelů díla. Obraz proto musíme v podstatě chápat jako mariánský.\n\nTéměř identický obraz se nachází v Národní galerii v Londýně. Vznikl jako náhrada za Sforzou zabavený obraz. Téměř určitě nebyl tento obraz celý namalován Leonardem da Vinci, ale byl pod Leonardovým vedením buďto přímo vytvořen či alespoň dokončen jeho žákem Ambrogiem de Predis.\n\nV době napoleonských válek byl obraz z Florencie odcizen a o asi 50 let později objeven v malém městečku v Rakousku. Předtím, než se v 19. století dostal do Národní galerie v Londýně, ho vlastnil jeden francouzský kupec.\n\nNa první pohled je patrný odlišný kolorit obou děl. Zatímco pařížský obraz má teplý, zlatavý nádech, londýnský obraz je studenější, s větším podílem modré barvy a větším důrazem na lokální barvy. Při detailním pohledu je zřejmá i o něco nižší technická kvalita londýnského obrazu. Malířský rukopis je tvrdší, sušší, popisný, jakoby akademický a do jisté míry i nudný. Jeho autor daleko méně uplatňuje techniku sfumáta. Tváře postav jsou také zachyceny méně líbezně. Patrné je to především na tváři a tělíčku Ježíše, který je vysloveně nehezký.\n\nKompozice a ikonografie obrazu se příliš nemění. Rozdílů je několik. Postava Jana Křtitele je navíc opatřena obvyklým atributem hole ukončené křížem. Všechny postavy kromě anděla mají svatozáře v podobě tenkých lesklých prstenců. Anděl pravou rukou neukazuje na Jana Křtitele, ale přidržuje jí malého Ježíše a upírá na něj svůj pohled.\n\nPředevším kompoziční a ikonografické změny způsobily, že londýnský obraz je méně rafinovaný a snadněji čitelný, v podstatě je konvenčnější. K tomuto závěru přispívá i popisnost a odlišné barevné podání. Výrazná je také ztráta očního kontaktu s andělem, který v první verzi hledí ven z obrazu směrem k předpokládaným divákům.\n\nKrátká povídka Poula Andersona Světlo (\"The Light\") vyšla v březnu 1957 v časopisu \"Galaxy\" (česky v antologii \"Tunel do pozítří\". Státní nakladatelství dětské knihy, Praha 1967) a líčí, jak posádka americké kosmické lodi Benjamin Franklin přistane na Měsíci a objeví tam cizí šlépěje a \"podivné, mimopozemské světlo\", které vypravěč poprvé uviděl právě na obrazu Madona ve skalách.\n\nObraz hraje důležitou úlohu v ději známého románu Šifra mistra Leonarda, žádná ze spekulací se však nezakládá na pravdě. Dan Brown především zaměnil postavy Krista a Křtitele. Také interpretace andělova gesta je zcela originální a nemá jakoukoli oporu v díle samotném.\n\n\n"}
{"id": "84246", "url": "https://cs.wikipedia.org/wiki?curid=84246", "title": "Chemická reakce", "text": "Chemická reakce\n\nChemická reakce je proces vedoucí ke změně chemické struktury chemické látky. Látky, které do reakce vstupují, nazýváme \"reaktanty\". Látky, které z reakce vystupují, nazýváme \"produkty\". Při tomto procesu dochází ke změnám v rozmístění elektronové hustoty v molekule, zjednodušeně řečeno, dochází k zániku a vzniku chemických vazeb. Chemické reakce popisujeme pomocí chemických rovnic.\n\nJe mnoho kritérií, podle kterých můžeme chemické reakce dělit.\n\n\n\n\n\n\nToto hledisko má uplatnění zejména v organické chemii.\n\n\n\nSkupenství reaktantů a produktů značíme v chemické rovnici písmeny v závorce:\n\n\n\n\n\n\n\nReakční teplo je rozdíl energie produktů a reaktantů. Podle Hessova zákona nezávisí na průběhu reakce, ale jen na stavech před reakcí a po reakci. Nejčastěji se uvádí jako stavová veličina entalpie ∆H v jednotkách kJ/mol. Pokud hledisko zobecníme na příjem/uvolnění energie (i v jiné formě než teplo), klasifikujeme reakce jako endergonické/exergonické. Tepelným efektem reakcí se zabývá chemická termodynamika neboli termochemie. Změna Gibbsovy energie soustavy (∆G) je u exotermické reakce záporná (-∆G) a u endotermní reakce kladná (+∆G).\n\n\n\nReakce \"tetramolekulární\" a reakce vyšších řádů neznáme. Důvodem je, že srážka tří molekul je z pohledu již tak statistické termodynamiky vzácným jevem. Proto současná srážka čtyř a více molekul prakticky nemůže nastat. Díky dokonalejším přístrojům se při mnoha těchto reakcích dokázalo, že jsou dvěma reakcemi nižších řádů následujícími rychle za sebou.\n\n"}
{"id": "84247", "url": "https://cs.wikipedia.org/wiki?curid=84247", "title": "Božena Správcová", "text": "Božena Správcová\n\nBožena Správcová, vlastním jménem Lenka Bohuslavová (* 22. září 1969, Praha) je česká básnířka, spisovatelka a publicistka.\n\nPo absolvování Gymnázia Sladkovského v Praze na Žižkově studovala v letech 1988–1992 Vysokou školu ekonomickou v Praze, obor vědeckotechnické informace a knihovnictví. Od září 1993 pracovala jako tajemnice v literárním časopise \"Tvar\", od roku 1996 do roku 2002 jako redaktorka. Od listopadu 2003 do dubna 2005 byla redaktorkou internetové \"Postmoderní revue\", kterou vydávala s básníkem a vydavatelem Luborem Kasalem. Od dubna 2005 do konce roku 2012 opět působila v redakci \"Tvaru\". Nyní pracuje jako editorka a nakladatelská redaktorka. Kromě literární a publicistické činnosti se věnuje malbě (ilustracemi doprovodila svou knihu \"Večeře\"), grafologii a hře na housle.\n\nJe vdaná, má syna Petra a dceru Lucii. Žije v Praze-Strašnicích.\n\n\n\n"}
{"id": "84253", "url": "https://cs.wikipedia.org/wiki?curid=84253", "title": "Johannes Nicolaus Brønsted", "text": "Johannes Nicolaus Brønsted\n\nJohannes Nicolaus Brønsted (22. února 1879, Varde – 17. prosince 1947, Kodaň) byl dánský fyzikální chemik.\n\nV roce 1899 získal diplom v chemickém inženýrství a v roce 1908 doktorát na Kodaňské univerzitě. Okamžitě byl zaměstnán jako profesor anorganické a fyzikální chemie v Kodani. V roce 1903 si vzal za ženu Charlottu Louise Warberg.\n\nV roce 1906 napsal první ze svých prací o elektronové afinitě. Roku 1923 (simultánně s Thomasem Martinem Lowrym) založil Brønsted-Lowryovu teorii kyselin a zásad (jednu z definic pojmu kyselina).\n\nZa druhé světové války odporoval nacistům, díky čemuž byl v roce 1947 zvolen do dánského parlamentu, brzy po volbách však zemřel.\n\n\n"}
{"id": "84261", "url": "https://cs.wikipedia.org/wiki?curid=84261", "title": "Petr Borkovec", "text": "Petr Borkovec\n\nPetr Borkovec (* 17. dubna 1970 Louňovice pod Blaníkem) je český básník, překladatel a publicista.\n\nV roce 1988 absolvoval pražské Gymnázium Jana Keplera, pak studoval obor český jazyk a literatura na Filozofické fakultě Univerzity Karlovy, ale studium nedokončil.\n\nOd roku 1992 je redaktorem revue pro literaturu a kulturu \"Souvislosti\". Pracoval jako korektor v deníku \"MF Dnes\", redaktor beletrie v Nakladatelství Lidové noviny (1995–1997), vedl týdenní přílohu deníku \"Lidové noviny\" Umění a kritika (1998–1999), pracoval jako redaktor \"Literárních novin\" (2000–2001). Nyní žije jako svobodný spisovatel a překladatel poezie.\n\nJeho básně byly přeloženy téměř do všech evropských jazyků; knižně publikoval v Rakousku a Itálii. Sám překládá převážně z ruské poezie 20. století.\n\n\n\n\n\nČasopisecky publikoval mj. básně Zinaidy Gippiusové, Georgije Ivanova, Josifa Brodského.\n\n\n"}
{"id": "84262", "url": "https://cs.wikipedia.org/wiki?curid=84262", "title": "Stay on These Roads", "text": "Stay on These Roads\n\nStay On These Roads je třetí album norské skupiny A-ha.\nSkladba \"The Living Daylights\" z tohoto alba, je titulní písní stejnojmenného filmu s agentem 007 Jamesem Bondem, z roku 1987.\n\n\n\n"}
{"id": "84263", "url": "https://cs.wikipedia.org/wiki?curid=84263", "title": "Jaromír Typlt", "text": "Jaromír Typlt\n\nJaromír Typlt (* 25. července 1973, Nová Paka) je český spisovatel, esejista, performer, výtvarný kurátor a editor.\n\nDětství prožil v Nové Pace. Vystudoval Filozofickou fakultu Univerzity Karlovy – obor filozofie a český jazyk a literatura. Po ukončení civilní vojenské služby ve sdružení pro péči o duševně nemocné Fokus MYklub Liberec, kde mj. inicioval řadu výstav a edičních projektů, se stal v roce 2000 kurátorem liberecké Malé výstavní síně a v letech 2008–2010 byl kurátorem liberecké Galerie U Rytíře. V současnosti žije v Praze a Nové Pace.\n\nPrvní období jeho tvorby se vyznačuje především důrazem na obrazotvornost (soubor poezie \"Ztracené peklo\", 1994), ale také snahou o vystižení atmosféry „blouzniveckého“ rodného kraje (prózy \"Pohyblivé prahy chrámů\", 1991, a \"Opakem o překot\", 1996).\n\nPo roce 1999 začal experimentovat s různými přesahy literatury do dalších uměleckých odvětví (bibliofilie a autorské knihy, krátké filmy, jevištní performance, zvukové nahrávky a improvizace) a výsledky soustředil do knihy \"Stisk\" (2007). Se skladatelem Michalem Ratajem od roku 2009 účinkuje ve zvukově-textové improvizaci \"Škrábanice\". S Pavlem Novotným také hraje v představení podle básně Kurta Schwitterse Ursonate (premiéra 2006). Pro libereckého grafika Jana Měřičku napsal texty k autorským knihám (\"Vniveč\", 1999, \"Hlavolomy\", 2000). \n\nJe autorem knižní monografie sochaře Ladislava Zívra (2013). Eseje o literatuře a výtvarném umění zveřejňuje například v literárních časopisech Souvislosti, Revolver Revue, Host, Analogon, Tvar apod. Už v první polovině 90. let se zapsal do povědomí také jako účastník literárních polemik. Po roce 2011 začal veřejně vystupovat proti snahám o podřizování literatury politickým zájmům (především proti požadavkům po levicové angažovanosti), a proto se 19. listopadu 2013 stal při svém autorském večeru terčem symbolického útoku politických radikálů.\n\nEdičně se podílel například na zveřejnění textů a výtvarných děl Hany Fouskové, Zdeňka Koška, Františka Nováka z Lomnice nad Popelkou a dalších.\n\n\n\n\n"}
{"id": "84264", "url": "https://cs.wikipedia.org/wiki?curid=84264", "title": "Dagobert I.", "text": "Dagobert I.\n\nDagobert I. (asi 603 – 19. ledna 639) byl franský král, syn Chlothara II. z dynastie Merovejců. Od roku 623 dílčí král v Austrasii. Kvůli stoupajícímu vlivu majordomů z rodu Karlovců byl posledním králem dynastie Merovejců se skutečnou mocí.\n\nPo otcově smrti v roce 629 se stal králem Franské říše. V témže roce přesídlil do románské Neustrie a zbavil austrasijské majordomy moci a úřadů. Úspěšně bojoval s Bretonci a Basky. V roce 632 ovládl území Toulouse a Septimánie po zemřelém bratru Charibertu II. Bojoval spolu s Bavory a Langobardy proti Sámovi, zakladateli Sámovy říše, kterým byl v bitvě u Wogastisburgu roku 631 poražen. Porážku utrpěl také v Durynsku a Sasku. Za jeho vlády dochází k feudalizaci společnosti a roste vliv majordomů – správců menších území v rámci Franské říše. Přistoupil na nové dělení říše mezi nezletilé syny a tím podlomil autoritu dynastie Merovejců. Byl zakladatelem kláštera v Saint-Denis, zde byl i pohřben a nachází se zde i jeho hrob.\n\nV polovině 14. století se stala doba vlády krále Dagoberta inspirací pro pět velkých epických skladeb starofrancouzské hrdinské epiky, tzv. \"chansons de geste\". Tyto eposy tvoří tzv. \"Pseudocyklus krále Dagoberta\".\n\n"}
{"id": "84265", "url": "https://cs.wikipedia.org/wiki?curid=84265", "title": "Teserakt", "text": "Teserakt\n\nTeserakt je v geometrii čtyřrozměrnou analogií krychle, jde tedy o speciální variantu nadkrychle pro d=4. Odborněji by mohl být teserakt definován jako pravidelný konvexní čtyřúhelník s osmi krychlovými nadstěnami. Předpokládá se, že slovo \"teserakt\" vymyslel Charles Howard Hinton.\n\nStandardní teserakt je v Euklidovském prostoru dán jako konvexní obal bodů (±1, ±1, ±1, ±1).\n\nNásledující vzorce udávají, jaký je objem teseraktu, a jeho \"k-rozměrné povrchy\" (což je vždy obsah k-rozměrné stěny krát počet těchto stěn) v závislosti na hraně \"a\".\n\nformula_1\n\nformula_2\n\nformula_3\n\nformula_4\n\nPoloměr vepsané koule je\n\nformula_5\n\na poloměr koule opsané je\n\nformula_6\n\n"}
{"id": "84269", "url": "https://cs.wikipedia.org/wiki?curid=84269", "title": "Jaroslav Pížl", "text": "Jaroslav Pížl\n\nJaroslav Pížl (* 5. listopadu 1961, Praha) je český spisovatel a hudebník.\n\nPo studiu na Střední průmyslové škole spojovací techniky vystřídal řadu povolání (dělník, uklízeč, knihkupec aj.). Při zaměstnání v 80. letech vystudoval herectví a autorskou tvorbu na Lidové konzervatoři v Praze u dr. Ivana Vyskočila a poté dějiny umění na Filozofické fakultě Univerzity Karlovy (absolvoval roku 1993).\n\nV první polovině 90. let 20. století byl na volné noze, spolupracoval s Českým rozhlasem (v roce 1994 zde realizoval cyklus \"Příhody Malého Lucifera\" jako autorské dramatické pásmo, k němuž také zkomponoval hudbu) a Českou televizí (scénická hudba pro \"Smělé verše\", režie Tomáš Vorel).\n\nOd roku 1995 vyučuje na Konzervatoři Jaroslava Ježka v Praze, původně řečovou výchovu na dramatickém oddělení, do roku 2013 práci s textem a tvořivou dramatiku na muzikálovém oddělení. Od roku 2012 vede kurzy tvůrčího psaní pro ACZ, vzdělávací centrum a souběžně vykonává svobodné povolání.\n\nSpolupracoval také s Laurychovým divadlem a Divadelním souborem PAP (hudba ke hře \"Prádélko…\", premiéra 24. října 2005, scénář: Eva Elxa, Nika Novak).\n\nJe zakládajícím členem a zpěvákem skupiny Pilot, pro kterou skládá hudbu a podílí se na textech.\nJe také skladatel a kytarista skupiny Mondrian.\n\nSvoji poezii i prózu přednáší na autorských čteních v Česku i v zahraničí (Německo, Rakousko, Dánsko, Francie).\n\nJe ženatý, má syna Maxe. Žije v Loděnici.\n\n"}
{"id": "84270", "url": "https://cs.wikipedia.org/wiki?curid=84270", "title": "Rudé náměstí", "text": "Rudé náměstí\n\nRudé náměstí ( \"Красная площадь\" – \"Krasnaja ploščaď\") je hlavní náměstí v Moskvě. Je považováno za centrum města i celého Ruska. V roce 1991 bylo zařazeno na seznam světového dědictví UNESCO.\n\nNáměstí odděluje Kreml – dříve sídlo knížat a carů, dnes ruského prezidenta, od staré obchodní čtvrti s názvem Kitaj-gorod. Všechny významné radiální ulice ve městě vycházejí právě z Rudého náměstí.\n\nMísto, kde se dnes náměstí nachází, bylo ještě v 15. století zastavěné dřevěnými domy. Car Ivan III. však vydal roku 1493 dekret, kterým nařídil – vzhledem k nebezpečí požárů – domy strhnout. Nové, prázdné místo brzy začalo Moskvanům sloužit jako tržiště. Později na svém významu ještě vzrostlo; korunováni zde byli i někteří ruští carové. Svůj význam ztratilo po přestěhování metropole Ruska do Petrohradu.\n\nPo občanské válce a vytvoření SSSR se centrum státu znovu usídlilo v Moskvě a stejně jako tomu bylo i dříve náměstí opět mělo klíčový význam. Konaly se zde vojenské přehlídky a manifestace, roku 1929 tu vzniklo Leninovo mauzoleum. U kremelské zdi byli pochováni významní představitelé státu. V rámci plánované \"socialistické rekonstrukce\" města a zlepšení podmínek pro přehlídky vojenské techniky byly v 30. letech zničeny některé historické stavby mezi nimi i Iverská kaple. Existovaly i plány na odstranění jedné z nejznámějších a nejkrásnějších moskevských budov - Chrámu Vasila Blaženého.\n\nTraduje se historka, podle níž Lazar Kaganovič, Stalinův spolupracovník, odpovědný za plán rekonstrukce Moskvy, přinesl Stalinovi maketu náměstí a snažil se mu vysvětlit, jak katedrála překáží při provozu a přehlídkách. Když ji Kaganovič vyrval z makety náměstí, Stalin se pouze podíval a vyslovil jeden ze svých slavných výroků: \"Lazare! Dej ji zpět!\"\n\nDvě nejvýznamnější vojenské přehlídky se na náměstí konaly v letech 1941 a 1945. První se konala tehdy, když nacistická vojska obléhala Moskvu a sovětští vojáci odcházeli do boje na frontové linie. Druhá, vítězná přehlídka, se konala na konci války, když spolu s vítěznou Rudou armádou náměstím pochodovali i tisíce německých válečných zajatců.\n\nRoku 1987 přistál Němec Mathias Rust na náměstí s letadlem.\n\nV roce 2005 se zde 2. července konal jeden ze série koncertů Live 8, zaměřených na podporu afrických zemí trpících chudobou.\n\nPřestože název \"Rudé\" náměstí je často spojován s rudou Kremelskou zdí, nebo s rudou barvou jako symbolem komunistické vlády ve 20. století, název náměstí má původ jinde.\n\nV ruštině slovo \"krasnyj\" (červený respektive rudý) kdysi také znamenalo hezký, krásný. Původně tento název měl nést Chrám Vasila Blaženého, ten se však rozšířil na celé náměstí a vystřídal tak název \"Požar\", který náměstí mělo už od dob svého vzniku vypálením starých domů. Současný název tak má až od 17. století.\n\nRudé náměstí patří mezi první místa, kam se vydá turista, který je na návštěvě Moskvy. Každá z budov je svým způsobem legendou. Jednou z nich je Leninovo mauzoleum, kde je uloženo nabalzamované tělo zakladatele Sovětského svazu Vladimíra Lenina. Nedaleko se nachází již zmíněný chrám Vasila Blaženého (před ním je umístěn památník Mininovi a Požarskému, který kdysi stál uprostřed náměstí) a paláce a katedrály Kremlu. Na východní straně náměstí se nachází obchodní dům GUM a vedle něj je obnovený Chrám Ikony Matky Boží Kazaňské. Na severní straně náměstí je Státní historické muzeum.\n\n"}
{"id": "84271", "url": "https://cs.wikipedia.org/wiki?curid=84271", "title": "Vít Kremlička", "text": "Vít Kremlička\n\nVít Kremlička (* 22. října 1962, Praha - Vršovice) je český literát: básník, spisovatel, literární publicista, hudebník a blogger. Pochází z česko-americké kulturní rodiny, ze které pocházejí vojáci, sportovci, vědci, umělci a intelektuálové.\n\nNa základní škole odmítnul vstoupit do Pionýra, nebyl ani členem SSM. Po maturitě na pražském Akademickém gymnasiu (1982) vystudoval jednoletou pomaturitní nástavbu na Střední pedagogické škole v Praze 6-Dejvicích (1983). Potom studoval na Pedagogické fakultě Univerzity Karlovy v Brandýse nad Labem obor speciální pedagogika (1984-87), odkud byl kvůli politickému protestu vyloučen ze studií a zakázán mu vstup na půdu fakulty. Po Sametové Revoluci studoval bohemistiku a komparatistiku na Filozofické fakultě UK v Praze (1990–1998), studium však ani tehdy nedokončil. V letech totality pracoval jako zeměměřič, noční strážný, topič a operátor ve výpočetním středisku Pražských pivovarů a sodovkáren. Pracoval též v pekařství, kde hnětl těsto. Pro svoji literární činnost byl perzekvován Státní bezpečností. Nevzdal se však a přešel do protiútoku, který byl úspěšný. Bývá řazen k undergroundu.\n\nV letech 1982–1985 byl členem undergroundové hudební skupiny Národní třída (CD \"Je třeba si zvykat/Vlhkost v nočním autobusu\", Black Point, 2000), poté (1986–1988) frontmanem countryfolk hard-metalové skupiny His Boys-Jeho hoši – zpěv, elektrická mandolína.\n\nOd roku 1985 byl spolutvůrcem undergroundové kulturní revue \"Jednou nohou\", později \"Revolver Revue\", roku 1989 stál u zrodu \"Informačního servisu\", později týdeníku Respekt. V letech 1995–1996 byl externím dramaturgem Divadla Komedie v Praze, kde svým podílem spoludotvářel umělecký profil souboru. Dramaturgoval více her, mj. Raimund - Alpský král a nelida, Shakespeare - Hamlet, Strindberg - Sonáta duchů a Bouře, Ibsen - John Gabriel Borkmann. Též zde byla v režii Ireny Perclové uvedena jeho tematicky a formálně progresivní divadelní hra - inscenovaná petice \"Spravedlnost pro Leonarda Peltiera a mokřadní organismy\".\n\nVít Kremlička v literatuře debutoval v roce 1981 básněmi a prózami v samizdatovém časopise \"Violit\", dále publikoval v samizdatových sbornících (mj. \"Už na to seru, protože to mám za pár\", uspořádal Andrej Stankovič, 1985, \"9x kontra…\", uspořádal Luděk Marks, 1987), v periodikách \"Jednou nohou\", resp. \"Revolver Revue\", v exilovém \"Paternosteru\" (Vídeň) a \"Čtení na léto\" (letní číslo římského dvouměsíčníku \"Listy\"). Po roce 1990 zveřejňoval svoji poezii, prózu a publicistiku v \"Alternativě\", \"Babylonu\", \"Divadelních novinách\", \"www.dobraadresa.cz\", \"Iniciálách\", \"Lidových novinách\", \"Literárních novinách\", \"Revolver Revui\" a její \"Kritické Příloze\", \"Tvaru\" aj. Používal pseudonymů \"Heřman Křemenáč\", \"Vítězslav Sval\" a \"Bořek Mařina\". Zároveň se věnuje překladům (z bulharštiny – básně Kirila Merdžanského; z angličtiny - příběhy pueblanských indiánů Severní Ameriky, legendy z Amazonie, povídky Ken Saro-Wiwa, písňové texty Bo-Han; z polštiny -\" \"Jan Pavel II\"., List k umělcům\").\n\nEditor výboru bosenskohercegovské poesie \"Báseň o zemi\" ( spolu s Jeronýmem Březinou, Člověk v tísni, 1996), výboru z básní tibetské básnířky Cchering Özer \"Tibet srdce, Tibet mysli\" ( P.E.N. - klub, 2008) a eseje téže autorky \"Sebeupalování v Tibetu\" ( P.E.N. - klub, 2015).\n\nLaureát Ceny Jiřího Ortena (1991), Ceny Revolver Revue (2010), Ceny studentského listu Babylon (2013) a Ceny nakladatelství Koleno (2013).Člen Českého centra P.E.N. Klubu. Žije různě po Čechách i Moravě i jinde. Zásadně odmítá cenzuru Wikipedie, protože zabraňuje volnému šíření informací.\n\nÚčastník odboje a odporu proti komunistickému režimu.\n\n\n"}
{"id": "84273", "url": "https://cs.wikipedia.org/wiki?curid=84273", "title": "Běh na 1500 metrů", "text": "Běh na 1500 metrů\n\nBěh na 1500 metrů je běh na střední trať. Velmi v něm záleží nejen na fyzické kondici, ale také na taktice. Mnohokrát se stalo, že se o vítězi závodu na tuto trať rozhodlo až v posledních metrech před cílem. \n\nZávod v běhu na 1500 metrů se běhá na tři a tři čtvrtě čtyřsetmetrového oválu. V osmdesátých letech 20. století dominovali na této trati britští běžci, od devadesátých let jsou jasnými favority běžci z Keni, Maroka a Alžírska.\n\nSvětovým rekordmanem je od roku 1998 Maročan Hicham El Guerrouj. Dalšími známými běžci z této trati jsou Bernard Lagat, Noureddine Morceli a Noah Ngeny. Z českých běžců se v minulosti dokázal prosadit legendární Josef Odložil a Stanislav Jungwirth. Na začátku 21. století je největším českým talentem Michal Šneberger.\n"}
{"id": "84278", "url": "https://cs.wikipedia.org/wiki?curid=84278", "title": "Tereza Boučková", "text": "Tereza Boučková\n\nTereza Boučková (* 24. května 1957 Praha) je česká spisovatelka, scenáristka a publicistka. Je nejmladší ze tří dětí spisovatele Pavla Kohouta a jeho druhé ženy Anny Kohoutové, asistentky režie. Bratr Ondřej, malíř a scénograf, žije v Rakousku a sestra ve Švýcarsku.\n\nPo absolvování základní školy studovala na dvouleté ekonomické škole, brzy ale přestoupila na Akademické gymnázium ve Štěpánské ulici v Praze, kde v roce 1976 maturovala. Po maturitě podepsala Chartu 77 a pak pracovala mj. jako uklízečka, poštovní doručovatelka, domovnice nebo balička gramofonových desek. Další studium jí nebylo umožněno, ale vzdělávala se soukromě, složila státní zkoušku z angličtiny, navštěvovala přednášky tzv. bytových univerzit.\n\nNěkolikrát se neúspěšně pokoušela o přijetí na DAMU. Svůj herecký talent mohla uplatnit jen v disidentských představeních konaných v bytě Vlasty Chramostové, např. v roce 1978 spolu s ní, svým otcem Pavlem Kohoutem, Pavlem Landovským a Vlastou Třešňákem účinkovala v inscenaci Kohoutovy adaptace Shakespearova \"Macbetha\" (\"Play Macbeth\").\n\nOd roku 2001 je členkou Českého centra Mezinárodního PEN klubu.\n\nAngažuje se v ochraně životního prostředí, podporuje mj. Hnutí DUHA, Děti Země. V Evropských volbách 2004 kandidovala za Stranu zelených.\n\nPo krátkém prvním manželství se v roce 1985 podruhé provdala za Ing. Jiřího Boučka, se kterým se přestěhovala do chaty svých prarodičů v osadě Záhrabská (Vráž u Berouna, v katastru obce Svatý Jan pod Skalou), kde žijí dodnes. Mají tři syny, dva adoptované, Dominika a Mariána, a jednoho vlastního, Vincka (*1991).\n\nLiterární práci se Tereza Boučková věnuje od konce osmdesátých let jako prozaička. Na konci 80. let 20. století samizdatově (edice Expedice, časopisy \"Revolver Revue\", \"Host\") publikovala několik povídek, povídka \"Indiánský běh\" vyvolala rozruch, neboť se v ní autorka kriticky vyjádřila k řadě známých osobností, např. ke svému otci Pavlu Kohoutovi nebo Václavu Havlovi. Podle této povídky je také pojmenována celá kniha (sbírka tří próz \"Indiánský běh\", \"Žena z okolí Týru\" a \"Krok, sun, krok…\"), za kterou obdržela Cenu Jiřího Ortena (1990). Až poté vyšla kniha oficiálně, v roce 1991 v nakladatelství \"Fragment\" a o rok později v nakladatelství \"Grafoprint\" v rozšířeném vydání ilustrovaném autorčiným bratrem Ondřejem Kohoutem pod názvem \"Indiánský běh a Končiny štěstí, končiny ticha\". Kniha byla přeložena do několika jazyků. V roce 2015 byla hostem 16. ročníku Měsíce autorského čtení.\n\nV první polovině 90. let napsala divadelní hry \"Romeo na kolečkách\" a \"Hana a Marie\".\n\nPrózy \"Indiánský běh\", \"Křepelice\", \"Když milujete muže\", \"Krákorám\" jsou jednotlivě zastoupeny v antologiích české literatury v USA, Velké Británii, Dánsku, Polsku, Srbsku, Koreji atd., časopisecky byly publikovány v mnoha dalších zemích.\n\nNapsala také scénář k celovečernímu filmu \"Smradi\", který měl premiéru v roce 2002 a byl nominován na Českého lva v sedmi kategoriích, jedna z nominací byla také za scénář. Děj je inspirován životním příběhem manželů Boučkových, adopcí dvou romských dětí.\n\nVystupuje také s písničkářem Bedřichem Ludvíkem. Setkali se v České televizi, kde Bedřich Ludvík byl jedním z dramaturgů filmu \"Smradi\". Pro časopis \"Reportér\" píše fejetony v rubrice \"Po přeslici\".\n\n\n\n\n\n"}
{"id": "84294", "url": "https://cs.wikipedia.org/wiki?curid=84294", "title": "Osek", "text": "Osek\n\nNázev Osek nese více obcí:\n\n\n… nebo částí obcí:\n\nSlovo Osek se objevuje také v názvech obcí:\n\n… nebo částí obcí:\n\nDalší významy slova Osek:\n"}
{"id": "84300", "url": "https://cs.wikipedia.org/wiki?curid=84300", "title": "Transakce", "text": "Transakce\n\nTransakce je dohoda, komunikace, přenos nebo výměna čehokoliv mezi dvěma samostatnými entitami nebo objekty. Jde o proces změny stavu z původního na cílový. Transakce se vyskytuje v několika podobách:\n\n\n"}
{"id": "84302", "url": "https://cs.wikipedia.org/wiki?curid=84302", "title": "Notredamská škola", "text": "Notredamská škola\n\nPařížská škola Notre Dame, či jen Notredamská škola byla středověká hudební škola, která se na přelomu 12. do počátku 13. století utvořila mezi hudebníky při katedrále Notre Dame v Paříži.\n\nHlavními představiteli byli francouzští skladatelé a chrámoví kapelníci Leoninus (Léonin) a jeho žák Perotinus (Pérotin). Toto období představuje vlastně první etapu období ars antiqua na sklonku 12. a počátku 13. století. Jedná se o ranou fázi rozvoje vícehlasu. \n\nNejvětším přínosem této školy byla Leoninem vytvořená skladebná technika organum purum a Perotinem zdokonalená technika diskantu. \n\nNejvýznačnější památkou je jimi vytvořená Magnus liber organi sepsaná postupně, kdy Pérotin (Perotinus) revidoval a modernizoval starší verzi Léoninovu. Současně významně přispěl k novému pohledu na vnitřní členění hudební skladby.\n\n"}
{"id": "84303", "url": "https://cs.wikipedia.org/wiki?curid=84303", "title": "Bylany (okres Chrudim)", "text": "Bylany (okres Chrudim)\n\nObec Bylany (nem.: \"Wielantz\" (1271), \"Wielands\", \"Belan\" (1303), \"Belans\" (1309)) se nachází v okrese Chrudim, kraj Pardubický. Leží na silnici I/17. Žije zde  obyvatel.\n\nPrvní písemná zmínka o obci pochází z roku 1271. V minulosti se zde nacházela cihelna, do níž vedla, dnes již také zaniklá, vlečka, odbočující za přejezdem státní silnice Chrudim - Praha. Cihelna ve své době patřila mezi ty větší ve svém okolí. Roční výroba se pohybovala okolo tří milionů cihel. Výroba byla zastavena za hospodářské krize ve 30. letech, po roce 1945 už není nikde uvedena.\n\nKolem Bylan se pěstuje ječmen a kvalitní pšenice. Vzhledem k tomu, že obec leží ve významné řepařské oblasti, patří mezi nejvýznamnější suroviny cukrová řepa.\n\nVe vesnici se nachází mateřská škola, poštovní úřad a kulturní dům.\n\nCentrem všeho dění v obci je kulturní dům. Pořádají se v něm například plesy, ale i jiné aktivity. Velký vliv na kulturní život mají i místní matky, pořádající akce určené pro děti.\nV obci funguje i sbor dobrovolných hasičů, založený v roce 1889. Obec má i svůj Sbor pro občanské záležitosti, složený s žen, které se starají o občanské záležitosti Bylan, například o vítání občánků nebo gratulace Bylanským jubilantům.\nDo Bylan se lze dostat pouze silniční dopravou, dříve používaná železniční stanice je dnes využívána mostním obvodem Pardubice.\n\n\n"}
{"id": "84305", "url": "https://cs.wikipedia.org/wiki?curid=84305", "title": "Transakční zpracování", "text": "Transakční zpracování\n\nTransakční zpracování je v informatice a výpočetních technologiích zpracování, při kterém je skupina logických operací chápána jako transakce. Transakce musí být vždy provedena jako jeden celek. Pokud se při zpracování v rámci transakce vyskytne jakákoliv chyba a transakce nemůže být dokončena, všechny dílčí operace musejí být vráceny do stavu před začátkem transakce.\n\nPředpokládejme, že chcete převést částku 1000 Kč z vašeho spořicího účtu na účet výdajový. To, co se na první pohled jeví jako jedna operace, jsou ve skutečnosti operace dvě. První operace představuje odepsání částky 1000 Kč ze spořicího účtu a druhá připsání částky 1000 Kč na výdajový účet. Pokud by se podařilo pouze odepsat částku ze spořicího účtu a připsání na výdajový účet by se z jakéhokoliv důvodu nepodařilo, částka 1000 Kč by se nenávratně ztratila. Ve skutečnosti je to obvykle ještě složitější a každá taková operace se skládá z řady podoperací. Každá tato podoperace může za určitých okolností skončit chybou.\n\nTransakční zpracování dovoluje všechny tyto operace seskupit do jedné transakce. Transakce se pak chová jako jedna elementární operace. Buď se povede vše, nebo nic. Pokud z jakéhokoliv důvodu selže jakákoliv operace v rámci transakce, je možné transakci přerušit a stav systému vrátit do stavu před zahájením transakce.\n\nTransakční zpracování se nejčastěji používá v informačních systémech a databázích.\n\n"}
{"id": "84316", "url": "https://cs.wikipedia.org/wiki?curid=84316", "title": "Sekunda (rozcestník)", "text": "Sekunda (rozcestník)\n\nSekunda může znamenat:\n\n"}
{"id": "84320", "url": "https://cs.wikipedia.org/wiki?curid=84320", "title": "B-strom", "text": "B-strom\n\nB-strom je druh stromu. Je specifický tím, že má řád formula_1 a limity na maximální (formula_1), i minimální (formula_3) počet potomků vrcholu. B-strom je díky této vlastnosti \"vyvážený\", operace přidání, vyjmutí i vyhledávání tedy probíhají v logaritmickém čase. Tato struktura je často používána v aplikacích, kdy není celá struktura uložena v operační paměti (RAM), ale v nějaké sekundární paměti, jako je pevný disk (například databáze). Protože přístup do tohoto typu paměti je náročný na čas (hlavně vyhledání náhodné položky), snažíme se minimalizovat počet přístupů do této paměti.\n\nPříklad: Máme-li B-strom hloubky 2 a počet potomků každého uzlu je 1 001, můžeme do něj uložit miliardu klíčů (obsahuje milion uzlů) a ke každé položce se dostaneme maximálně po dvou diskových operacích.\n\nB-strom je speciální případ (a,b)-stromu, který poskytuje větší volnost ve volbě minimálního a maximálního počtu potomků než B-strom.\n\nAutoři algoritmu, Rudolf Bayer a Ed McCreight, nikdy nevysvětlili, co v názvu znamená písmeno \"B\". Nejčastěji se předpokládá, že znamená \"balanced\" (v angličtině \"vyvážený\"), jelikož všechny listy jsou na stejné úrovni stromu. B může být také první písmeno jména Bayer, případně Boeing, oba totiž v té době pracovali ve výzkumném ústavu této firmy.\n\nB-strom řádu \"n\" je takový strom, který splňuje tyto vlastnosti:\n\n\nPokud chceme vložit nebo smazat data (klíče) z uzlu, změní se tím počet potomků tohoto uzlu. Aby se dodržel rozsah daný řádem stromu, vnitřní uzly se v případě potřeby rozdělují či slučují. Protože počet potomků každého uzlu je omezený, není potřeba vyvažovat tento strom tak často jako jiné typy automaticky vyvažovaných stromů. Jelikož strom je málokdy zcela zaplněný, musíme počítat s tím, že může docházet k nevyužití veškeré obsazené paměti (většinou to ale není překážkou).\n\nStrom je vyvažován požadavkem, aby byly všechny listy na stejné úrovni. Tato hloubka pozvolna logaritmicky roste s tím, jak do stromu přidáváme další data, nebo klesá spolu s vymazáváním dat ze stromu.\n\nData jsou ve stromu uložena jako setříděné hodnoty, které rozdělují strom na jednotlivé podstromy. Například pokud nějaký uzel má tři potomky, musí být v tomto uzlu uloženy dva klíče \"k\" a \"k\", které budou uzel rozdělovat. Všechny hodnoty které jsou menší než \"k\" musí být uloženy v levém podstromu, hodnoty které jsou větší než \"k\" a menší než \"k\" musí být uloženy v prostředním podstromu, a konečně všechny hodnoty větší než \"k\" musí být v pravém podstromu. Na tyto podstromy jsou samozřejmě v uzlu uloženy ukazatele.\n\n\nB-stromem stupně \"n\" rozumíme strom, splňující následující podmínky:\n\nS B-stromem jsou definovanány tak jako v každém jiném stromu základní operace pro vyhledávání, vkládání a mazání dat (klíčů) ze stromu. Mějme strom této struktury : Písmenka \"k\" v něm zastupují klíče, písmenka \"c\" značí odkaz na potomky (podstromy). Tento konkrétní strom má jeden klíč v kořenu, tento klíč pak rozděluje zbytek stromu na dvě části – jednu kde jsou uloženy všechny hodnoty které jsou menší než tento klíč, a druhou kde jsou uloženy hodnoty větší. Tyto podstromy jsou pak děleny stejným způsobem do dalších podstromů.\n\nVyhledávání v B-stromu je velice jednoduché. Rozdělíme ho do několika kroků:\n\nPříklad: Hledáme klíč s hodnotou číslo 9 v B-stromu na obrázku vpravo. Prohledáváme všechny hodnoty v uzlu, dokud nenarazíme na hodnotu, která je větší než 9. Touto hodnotou je číslo 13. Následujeme ukazatel \"c\" na potomka a dostanema se tak do dalšího uzlu. Pokud by již tento uzel byl listem, číslo 9 by v případě, že by se ve stromu vyskytovalo bylo v tomto uzlu. Pokud by tento uzel nebyl listem, mohli bychom pokračovat stejným způsobem.\n\nPoznámka: Pokud má uzel pouze tolik klíčů, že se celý vejde do primární paměti RAM, tak je pak počet diskových operací čtení, které musíme provést při vyhledávání, roven maximálně hloubce stromu.\nPokud přidáváme data do stromu, může nastat několik možností. V ideálním případě se požadovaná data vejdou do správného uzlu. V tomto případě je pouze vložime do tohoto správného uzlu (ten nalezneme obdobným vyhledávacím algoritmem vyhledávání) a nemusíme již dělat žádnou dodatečnou manipulaci se stromem.\n\nPokud je uzel moc plný (má \"n−1\" klíčů), je nezbytné ho rozdělit na dva uzly. Tato operace se provede tak, že se vybere prostřední klíč z tohoto potenciálně přeplněného uzlu a ten se přemístí do svého rodiče. Vytvoří se nový uzel, do kterého přesuneme všechny klíče vpravo od toho prostředního. Klíče vlevo od prostředního zůstávají v původním uzlu.\n\nSamozřejmě, že pokud přidáváme klíč do rodiče, musíme zkontrolovat, jestli se do něj vejde a pokud ne, musíme ho rozdělit stejným způsobem. Pokud se takovýmto postupem dostaneme až do kořene, musíme vytvořit nový kořen s pouze jednou položkou, která nám původní kořen rozdělí na dvě části.\nPříklad: Máme B-strom stupně 5 tak, jako je na obrázku. Každý uzel může mít maximálně 4 klíče. Pokud do dítěte chceme uložit další hodnotu, nejde to a uzel se rozpadne. Vkládaný klíč (nemusí to být nutně klíč \"k\", tento klíč je zeleně zvýrazněn protože je \"prostřední\") se virtuálně vloží a poté se vybere prostřední klíč (zeleně). Tento prostřední klíč se poté vloží do rodiče (označen jako \"k\"') a původní uzel se rozpadne na dva, tak jak bylo napsáno výše.\n\nNěkdy je nutné vložena data ze stromu také vyjmout, k tomu slouží operace mazání. Pří mazání opět může nastat několik problémů. Nejprve musíme vždy vyhledat požadovanou hodnotu a zjistit, v kterém uzlu se nacházela.\n\nNejjednodušší je vymazávání z listů:\n\nPři vymazávání z nelistových položek si musíme dát pozor, abychom neponičili strukturu stromu:\n\nJe vidět že tato implementace mazaní není jednoprůchodová, vždy nejprve vymažeme zadaný klíč a poté uvádíme strom do vyváženého stavu. Je možné postupovat i jiným způsobem, kdy při procházení uzlů provedeme úpravu struktury stromu tak, abychom mohli po nalezení vymazávané položky ji rovnou odstranit bez dalších operací a kontrol.\n\nPokud chceme spojit dva uzly, musíme v zásadě provést 2 kroky:\n\nPoznámka: Je potřeba dát si pozor na nelistové uzly; v těchto listech musíme spolu s přesouváním klíče přesunout i odkazy na následující podstromy spolu s klíčem.\n\nPřesunutí klíče z jednoho sourozence do druhého – uvažujme přesunutí klíče z pravého podstromu do levého, tak jak je to znázorněno na obrázku.\n\nVe skutečnosti se daný klíč nepřesune do svého levého sourozeneckého uzlu, ale do svého rodiče; v tomto rodiči nahradí klíč který doteď odděloval tyto dva sourozence a ten se zase posune do levého sourozence. Lépe je to vidět na obrázku.\n\nPoznámka:Opět si musíme uvědomit, že pri přesouvání klíčů v nelistových uzlech musíme dát pozor na správné přesunutí také všech odkazů na potomky. V uvažovaném případě například odkaz na levý podstrom zeleného klíče \"k\" se přesune do levého podstromu jako odkaz napravo od posledního klíče.\n\nObrázky které jsou u tohoto článku přiloženy využívají jiné definice B-stromu, který se občas vyskytuje v zahraniční literatuře. Jedná se o definici, kdy řád stromu neurčuje maximální počet potomků, ale maximální počet položek v uzlu. To je jediná změna oproti zde uvedené definici.\n\n\n"}
{"id": "84322", "url": "https://cs.wikipedia.org/wiki?curid=84322", "title": "Organum", "text": "Organum\n\nOrganum (z řeckého \"organon\" = nástroj, též \"diafonie\" = \"dvojzvuk\") je nejstarší skladebnou technikou středověkého evropského vícehlasu, používanou mezi 9. až 11. stoletím.\n\nOrganum vzniklo v raném středověku v hudební praxi gregoriánského zpěvu (prvním pramenem v Evropě je Musica enchiriadis z 9. století). Jedná se o dvouhlasý zpěv, jehož základem je vedoucí hlas \"vox principalis\" (též tenor, či cantus firmus). K němu se nejprve přidá samostatný druhý hlas (vox organalis), který se pohybuje tvrdošíjně paralelním pohybem. Tento zpočátku improvizace|improvizovaný vícehlasý zpěv, doprovázený zejména varhanami v týchž paralelách, se ve středověku přenesl do pěveckých škol některých klášterů a katedrál.\n\nPrvním dokladem, který srozumitelně popisuje organální praxi, je \"Musica enchiriadis\" (kolem roku 895), pojednání, které bylo dříve připisováno (zřejmě nesprávně) mnichu Hucbaldovi (asi 840-930). Podle tohoto spisu organální praxe v žádném případě nebyla chápána jako vícehlas v moderním smyslu, přídavný hlas měl za úkol toliko zesílit jednohlasý zpěv. Z \"Musica enchiriadis\" je rovněž patrné, že bylo akceptováno zdvojení oktáv, které byly u vícehlasých skladeb mužských nebo chlapeckých sborů nevyhnutelné. Používal se rovněž doprovod hlasů nástroji. Druhý spis \"Scholia enchiriadis\" pak důkladně celé téma popisuje.\n\nPodle kompozičního systému rozeznáváme\n\n\n"}
{"id": "84325", "url": "https://cs.wikipedia.org/wiki?curid=84325", "title": "AVL-strom", "text": "AVL-strom\n\nAVL strom je datová struktura pro uchovávání údajů a jejich vyhledávání. Pracuje v logaritmicky omezeném čase. Jedná se o samovyvažující se binární vyhledávací strom.\n\nJméno stromu pochází z iniciál jeho objevitelů. G. M. Adeľson-Velskij a Je. M. Landis popsali tuto strukturu v roce 1962 v článku \"An algorithm for the organization of information\". Dokázali, že AVL-strom bude maximálně o 45 % vyšší než dokonale vyvážený strom, složený ze stejných vrcholů. Pokud \"v(n)\" je výška AVL-stromu s \"n\" uzly, potom platí\n\n\"log(n+1) ≤ v(n) ≤ 1.4404 log(n+2) − 0.328\".\n\n\nHlavní vlastností AVL stromu je, že definice nedovoluje, aby strom zdegeneroval, tj. zajišťuje vyváženost stromu.\nPokud označíme \"i\" výšku stromu reprezentujícího množinu o velikosti n, platí následující:\n\nformula_1,\n\nkde formula_2 je i-té Fibonacciho číslo.\nZ toho plyne, že výška stromu je úměrná logaritmu velikosti reprezentované množiny.\n\nNa AVL stromech je možno v čase formula_3 provádět následující operace:\n\nVyhledávání uzlu v AVL stromu se realizuje stejně jako u binárního vyhledávacího stromu. Tato operace neklade žádné speciální požadavky a nemění strukturu stromu.\n\nPřidáváme-li nebo rušíme-li vrchol ve vyváženém stromu, může se tento strom stát nevyváženým.\n\nKoeficient vyváženosti \"i\"-tého uzlu \"B = | v - v |\", kde \"v\" je výška levého podstromu \"i\"-tého uzlu a \"v\" je výška pravého podstromu \"i\"-tého uzlu. Strom s kořenem \"i\" je vyvážený, jestliže \"B ≤ 1\".\nPředpokládejme, že přidáme uzel do levého podstromu. Pokud si označíme \"K\" kořen, \"L\" levý, \"P\" pravý podstrom a \"v\", \"v\" jejich výšky, pak před přidáním bude platit jedna z následujících možností:\n\nPřed vložením hodnoty nejprve zjistíme, zda se daný uzel ve stromu již nenachází. Pokud takový uzel neexistuje, pak přidáme nový stejně jako u binárního vyhledávacího stromu a určíme pro něj koeficient vyváženosti. Potom následuje zkontrolování koeficientu vyváženosti pro každý uzel na cestě směrem ke kořeni stromu. Není-li splněno kritérium vyváženosti, musíme provést vyvažování stromu pomocí cyklické záměny ukazatelů (rotace stromu). Jakmile provedeme první vyvážení stromu, není už nutné pokračovat v procházení stromu až do kořene, protože strom je již vyvážený a koeficienty vyváženosti jsou správně nastaveny.\n\nPři operaci vkládání a rušení je zapotřebí uchovávat o každém uzlu jeho koeficient vyváženosti. Proto je vhodné tento koeficient ukládat do každého vrcholu.\n\nRušení uzlů se vykonává stejně jako u binárního vyhledávacího stromu s tím, že pokud dojde k porušení vyváženosti, provede se znovuvyvážení pomocí příslušných jednoduchých či dvojitých rotací. Na rozdíl od vyvažování při vkládání uzlů, při odebírání uzlů se musí projít celá cesta až do kořene stromu a opravit koeficienty vyvážení a případně provést rotace.\n\nOperace potřebné pro vyvažování jsou realizovány cyklickými záměnami ukazatelů. Můžeme provádět jednoduché RR-rotace (pravá rotace), LL-rotace (levá rotace) nebo dvojité LR-rotace (nejprve levá a potom pravá), RL-rotace (nejprve pravá a potom levá). Při rotaci je nutné aktualizovat koeficient vyváženosti každého rotovaného uzlu. \n\nNa první ukázce je po přidání uzlu do podstromu T3 porušena vyváženost stromu, protože u uzlu X nabývá koeficient vyváženosti hodnoty 2. Jednoduchou LL-rotací získáme opět vyvážený strom. V druhé ukázce je po vložení uzlu do podstromu T1 porušena vyváženost, která je odstraněná RR-rotací. \n\nPřidáním uzlu do podstromu T2 se naruší kritérium vyváženosti kořene X (kritérium se změní na −2). Opětovného vyvážení dosáhneme složitější LR-rotací. Na poslední ukázce vyvažování AVL stromu je kritérium vyváženosti vrcholu X rovno dvěma, a proto je realizovaná dvojitá RL-rotace okolo uzlu X.\n\n\n"}
{"id": "84326", "url": "https://cs.wikipedia.org/wiki?curid=84326", "title": "Rollback", "text": "Rollback\n\nRollback, česky vrácení zpět, je operace, která v databázových technologiích vrací databázi do nějakého předchozího stavu. Operace \"rollback\" je velmi důležitá pro zachování datové integrity.\n\n\"Rollback\" umožňuje v případě chyby zpracování vrátit databázi do stavu před zahájením série změn, které vedly k narušení datové integrity. \"Rollback\" se používá při transakčním zpracování v případě, že se transakce nepodařila dokončit a je třeba uvést data zpět do konzistentního stavu.\n\nV jazyce SQL se používá příkaz codice_1, který vrátí zpět všechny změny v datech až do okamžiku, kdy byl zadán poslední příkaz codice_2, nebo codice_3.\n"}
{"id": "84328", "url": "https://cs.wikipedia.org/wiki?curid=84328", "title": "Discantus", "text": "Discantus\n\nDiscantus je skladebná technika raného rozvoje vícehlasu. Nejprve šlo o formu dvojhlasého zpěvu, kde vedoucí hlas cantus firmus je už pravidelně ve spodním hlase na rozdíl od organa, který ho na začátku svého vývoje neměl, a postupuje s druhým (organálním) často melodicky i rytmicky bohatším hlasem (organum duplum nebo discant) v přesně odměřovaných hodnotách, nejčastěji v protipohybu. Je-li druhý hlas oživen melodickými ozdobami, jde o tzv. \"discantus floridus\" (ozdobný diskant). Technika byla v období Notredamské školy zdokonalena mistrem Perotinem, kdy se rozšiřuje o třetí (organum triplum) a čtvrtý (organum quadruplum) hlas.\n\n"}
{"id": "84329", "url": "https://cs.wikipedia.org/wiki?curid=84329", "title": "Binární vyhledávací strom", "text": "Binární vyhledávací strom\n\nBinární vyhledávací strom (BST – z angl. Binary Search Tree) je datová struktura založená na binárním stromu, v němž jsou jednotlivé prvky (uzly) uspořádány tak, aby v tomto stromu bylo možné rychle vyhledávat danou hodnotu. To zajišťují tyto vlastnosti:\n\nHlavní výhodou binárních vyhledávacích stromů je vysoká efektivita vyhledávání hodnot v nich, byť proti hašování je tristní. Lze je využít \"při dobré implementaci\" také k efektivnímu řazení hodnot − in-order průchod binárním vyhledávacím stromem vydá seznam uložených hodnot uspořádaný podle velikosti. Ale důležitější jsou na tom postavené intervalové dotazy a průběžné udržování uspořádaných klíčů, protože řadit na místě, tj. efektivněji, umí spousta jiných algoritmů. \n\nBinární vyhledávací stromy jsou zásadní datovou strukturou při konstrukci daleko abstraktnějších datových struktur jako jsou množiny, multimnožiny a asociativní pole.\nPokud BST neumožňuje duplicity hodnot, pak se jedná o strom s unikátními hodnotami, stejně jako matematická množina. Stromy bez duplicit využívají ostrou nerovnost, tedy hodnoty uzlů levého podstromu jsou menší než je hodnota uzlu a pravý podstrom obsahuje pouze hodnoty větší než je hodnota uzlu.\n\nPokud BST umožňuje duplicity hodnot, pak představuje multimnožinu. Tento typ stromu využívá neostrou nerovnost. Všechny hodnoty uzlů v levém podstromu uzlu jsou menší než je hodnota uzlu, ale všechny hodnoty v pravém podstromu jsou buď větší, nebo shodné s hodnotou uzlu.\n\nUložení duplicitních hodnot právě v pravém podstromu není povinné. Stejně tak je lze uchovávat i v levém podstromu. Lze též užít neostrou nerovnost v obou podstromech, což usnadní vyvážení stromu obsahujícího mnoho duplicit, ale utrpí efektivita vyhledávání.\nStrom se mnohem častěji než na množiny a multimnožiny používá pro asociativní paměť (nepřesně asociativní pole), kde se podle klíče hledá přidružená hodnota. Vyhledávací stromy (včetně nebinárních) mají mnoho implementačních variant (majících vlastní jména a články) případně i s lepšími vlastnostmi. Na druhé straně pro asociativní pole se dají použít i jiné konkrétní datové struktury.\n\nBST Vyhledávací stromy slouží jako ideový základ pro konstrukci složitějších vyhledávacích datových struktur, konkrétně pro složené klíče a dotazy s částečně zadanými klíči.\n\nSložitost operací je, zjednodušeně řečeno, při dobré implementaci logaritmická a obecně lineární vzhledem k počtu reprezentovaných prvků.\n\nVšechny operace na binárním stromě opakovaně porovnávají hodnoty klíčů. Může se jednat o triviální porovnání dvou čísel či řetězců, ale také o složitější podprogram, pokud úlohu klíče hraje kombinace několika datových položek uzlu. Kromě klíče uzel zpravidla nese další datové položky, které tvoří vlastní obsah datové struktury. Ty však při operacích hrají pouze pasivní úlohu.\n\nBST podporuje intervalové dotazy a sekvenční procházení.\n\nVyhledání konkrétní hodnoty v binárním vyhledávacím stromu typicky probíhá rekurzivně. Začíná zpravidla v kořeni. V každém kroku porovná hledanou hodnotu s klíčem zkoumaného uzlu. Pokud jsou si rovny, hodnota byla nalezena. Je-li hledaná hodnota menší, pokračuje hledání v levém podstromu. Je-li větší, bude hledání pokračovat v pravém podstromu. Díky uspořádání stromu je cesta k hledané hodnotě jednoznačně určena.\n\nMůže dojít k situaci, kdy vyhledávací algoritmus narazí na neexistující uzel (dotyčný podstrom je prázdný). V takovém případě strom hledanou hodnotu neobsahuje, jinde být nemůže.\n\nZde je vyhledávací algoritmus v programovacím jazyce Python:\nČasová složitost vyhledávání závisí na hloubce stromu. V průměrném případě má logaritmickou časovou složitost O(log \"n\"), ale pokud je strom nevyvážený a podobá se seznamu, může mít i lineární časovou složitost O(\"n\"). Otázka správného vyvážení je z tohoto pohledu kritická a řeší ji například AVL-strom.\n\nVložení nového uzlu začíná hledáním jeho pozice ve stromu – postupuje se stejně jako při vyhledávání, jako hledaná hodnota se použije klíč vkládaného uzlu. Tato fáze může vést ke dvěma různým výsledkům:\n\n\nZde je typický příklad vkládání do binárního vyhledávacího stromu v jazyce C++:\nPopsaná „destruktivní“ verze mění strom na místě. Paměťová náročnost je sice konstantní, ale předchozí verze stromu je přepsána novou. Program lze obměnit, jak ukazuje následující příklad. Nyní lze rekonstruovat všechny předchůdce vloženého uzlu. Každý odkaz na původní kořen zůstává validní, což ze stromu dělá persistentní datovou strukturu.\n\nTakto změněná část programu průměrně využije Θ(log \"n\") a v nejhorším případě Ω(\"n\") paměti.\n\nV obou verzích zabere tato operace v nejhorším případě čas úměrný výšce stromu, to znamená O(log \"n\") času v průměru přes všechny stromy, ale O(\"n\") času v nejhorším případě.\n\nJiný způsob jak vysvětlit proces vkládání nového uzlu do stromu je následující. Hodnota nového uzlu je nejdříve srovnávána s hodnotou kořene. Pokud je jeho hodnota menší než hodnota kořene, pak je srovnávána s hodnotou levého potomka kořene. Pokud je hodnota větší, je srovnávána s hodnotou pravého potomka kořene. Tento proces pokračuje, dokud není nový uzel srovnáván s uzlem bez potomka v hledaném směru a pak je v tomto směru nový uzel přidán v závislosti na jeho hodnotě.\n\nExistují i další způsoby vkládání uzlů do binárního stromu, ale toto je jediný způsob vkládání uzlů do listů se současným zálohováním BST struktury.\n\nZde nastává několik případů ke zvážení.\n\nZde je destruktivní příklad odstranění uzlu v jazyce C++:\n\nPřestože tato operace vždy neprochází strom až ke spodním listům, stát se to může, takže v nejhorším případě je spotřebovaný čas úměrný výšce stromu. Nepotřebuje ho více dokonce ani když má uzel dva potomky, protože stále prochází jednu cestu a nenavštěvuje žádný uzel dvakrát.\n\nPrůchod binárním vyhledávacím stromem nijak nevyužívá jeho speciální vlastnosti a odpovídá průchodu běžným stromem.\n\nBST může být využit k implementaci jednoduchého, ale neefektivního řadicího algoritmu. Podobně jako v algoritmu heapsort vkládáme všechny hodnoty které chceme seřadit do vhodně uspořádané datové struktury – v tomto případě se jedná o strukturu binárního stromu. Následně stromem projdeme in-order do hloubky a získáme seznam hodnot uspořádaný podle velikosti.\n\nFunkce codice_1 spotřebuje v nejhorším případě formula_1 času, a to pokud se přidávají již seřazené hodnoty. Ty se totiž spojí do seznamu takže strom nemá levé větve. Například codice_2 vytvoří strom codice_3.\n\nExistuje několik postupů, jak překonat tyto nedostatky. Nejčastější je samovyvažovací binární strom jehož časová náročnost O(\"n\" . log \"n\") je asymptoticky optimální s řazením comparison sort.\n\nV praxi ale špatný výkon vyrovnávací paměti a časová i paměťová režie (obzvlášť pro alokaci uzlů) způsobují, že řazení založené na BST zaostává za ostatními asymptoticky optimálními algoritmy, jako je algoritmus pro řazení rychlé řazení, či řazení haldou pro řazení statických seznamů. Na druhou stranu, je to jedna z nejefektivnějších metod \"inkrementálního řazení\" kde přidávání položek do seznamu zachová seznam seřazený.\n\nExistuje mnoho variant BST. AVL stromy a červeno-černé stromy představují formy samovyvažovacích binárních stromů. Rozvinutý strom je BST, který automaticky přesune často navštěvované elementy blíže ke kořeni. Podobně se chová splay strom. Ve stromě treap („tree heap“) si každý uzel udržuje informaci o prioritě a rodičovský uzel má pak větší prioritu než jeho potomek.\n\nD. A. Heger v článku [1] porovnal výkonnost jednotlivých variant binárních vyhledávacích stromů. V průměru nejlepšího výkonu dosáhl treap, zatímco výkon červeno-černého stromu nejméně kolísal.\n\nPokud se neplánují změny vyhledávacího stromu a přesně víme, jak často bude ke každému uzlu přistupováno, lze vytvořit optimální BST, kde je při vyhledávání průměrná doba vyhledání uzlu minimalizována.\n\nPředpokládejme, že známe jednotlivé prvky a pro každý z nich známe průměrný počet jeho hledání. Pomocí dynamického programování pak lze najít optimální řešení.\n\nI v případě, že známe jen odhad ceny vyhledávání, může takový systém v průměru podstatně zrychlit vyhledání. Například pokud máme BST českých slov použitých v korektoru chyb, je možné vyvážit strom podle frekvence použití slov v textu přemístěním slov jako jsou „a“ a „nebo“ blíže ke kořeni a slova jako „chřástal“ k listům. Strom je podobný Huffmanově stromu v tom, že častější uzly jsou blíže kořeni. \nNicméně Huffmanovy stromy udržují datové prvky pouze v listech a ty není nutné řadit.\n\nPokud neznáme pořadí, v němž budou prvky ve stromě navštěvovány, můžeme použít rozvinutý strom, který je asymptoticky stejně dobrý jako statický vyhledávací strom sestavený pro všechny dílčí sekvence vyhledávacích operací.\n\n\n\n"}
{"id": "84331", "url": "https://cs.wikipedia.org/wiki?curid=84331", "title": "Nakir a Munkar", "text": "Nakir a Munkar\n\nNakir a Munkar jsou andělé s modrýma očima a drápy, jimiž rozrývají zemi. Po smrti člověka jej navštěvují podle víry a dotazují se jej na jeho víru. Jde o postavy z Islámské eschatologie.\n\n"}
{"id": "84333", "url": "https://cs.wikipedia.org/wiki?curid=84333", "title": "Iperf", "text": "Iperf\n\nIperf je jednoduchý nástroj sloužíci k testováni rychlosti sítě.\n\nMěření probíhá tak, že iperf je spuštěn na jedné straně jako server a na druhé se připojuje klient. Velikou výhodou je, že existuje ve verzi pro systém Windows i Linux.\n\n\n\n\nPokud chceme měřit duplexně (tedy download/upload) současně, přidáme parametr \"-d\", tedy:\n\n"}
{"id": "84337", "url": "https://cs.wikipedia.org/wiki?curid=84337", "title": "Vladimír Sís (spisovatel)", "text": "Vladimír Sís (spisovatel)\n\nVladimír Sís (30. června 1889 Maršov – 2. července 1958 Leopoldov) byl český novinář, publicista a spisovatel, účastník prvního i druhého odboje a jedna z obětí komunistického teroru. Psal zejména pro Národní listy, byl znalcem Balkánu a překládal z bulharštiny.\n\nZa druhé světové války byl zatčen gestapem a vězněn. Po roce 1945 pracoval jako redaktor Lidové demokracie. V roce 1949 byl zatčen. V březnu 1950 byl na základě výpovědí vynucených mučením souzen Státním soudem v politickém procesu a odsouzen k 25 letům vězení za velezradu. Před procesem byl při výsleších konaných StB mučen takovým způsobem, že musel být do soudní síně nošen na nosítkách. Dne 2. července 1958 zemřel na následky krutého věznění ve věznici v Leopoldově. Přestože byl vážně nemocen, bylo mu odepřeno lékařské ošetření.<br>\n\nDne 12. dubna 1969 byl posmrtně rehabilitován Nejvyšším soudem.<br>\n\nV roce 1998 mu prezident Václav Havel udělil in memoriam Řád Tomáše Garrigua Masaryka.\n\nVladimír Sís se narodil v Maršově (Brno–venkov) ve velké rodině řídícího učitele Františka Síse (1848–??) a jeho manželky Josefy (1852–??). Jeho sourozenci byli básník a politik František Sís (1878–1938) a prozaička a překladatelka Miloslava Sísová (1885–1947).\n\nPo základní škole v Maršově studoval na střední škole v Brně. V roce 1908 byl vyloučen ze školy a zatčen jako člen Národní strany svobodomyslné. Podařilo se mu uniknout z vězení a kolem roku 1909 odešel do Německa. Studoval archeologii v Lipsku, ale nedokončil studium kvůli přetrvávajícímu pronásledování rakousko-uherskými úřady. Mezi lety 1908 a 1912 žil v Řecku, Srbsku, Osmanské říši a Bulharsku. Působil jako korespondent časopisu \"Mladoboleslavské listy\", který založil jeho bratr František, dopisoval též do Národních listů.\n\nVladimír Sís byl svědkem i přímým účastníkem balkánských válek v letech 1912–1913 Během těchto let se Vladimír Sís stal vášnivým bulharofilem.\n\nOd roku 1911 do roku 1912 se stal stipendistou a spolupracovníkem Lipské akademie věd. Studoval filologické, historické a etnografické studie na hoře Athos, Sinaj a v Jeruzalémě; podílel se na vykopávkách na ostrově Samos, Chalkidiki, a v Alexandrii; pracoval v Egyptě, Libyi, Súdánu, Palestině a Malé Asii. V roce 1912 se trvale usadil v bulharském hlavním městě Sofii na ulici \"Šipka\" č. 20 (jeho sousedem byl Ivan Mrkvička).\n\nV roce 1912 vypukla první balkánská válka. Již 13.-14. října (několik dní po začátku války) schválila cenzurní komise na ministerstvu války činnost vojenského korespondenta deníku \"Národní listy\". Vladimír Sís přidělen do ústředí bulharské armády. Napasal více než 20 článků, ale šéfredaktor deníku Dr. Josef Holeček jejich zveřejnění neumožnil. Příspěvky Vladimíra Síse do \"Národních listů\" byly zveřejňovány bez udání jeho jména. Jméno autora však lze identifikovat z reakcí na tyto články. (\"Národní listy\" se balkánským válkám věnovaly pravidelně. Válečné zprávy umisťovaly na první straně, zveřejňovaly i jiné komentáře, např. Františka Hlaváčka (1878–1974). Deník též vyslovoval znepokojení nad tím, že se jedná o válku dvou slovanských národů – Bulharů a Srbů.)\n\nSís se připojil jako zdravotní asistent k rakousko-uherské hygienické misi vedené Dr. Štepánem. Dne 4. února 1913 odešel na frontu do Thrákie, (Didymoteicho a Alexandroupoli), kde byl zařazen do evakuační nemocnice v Jambolu.\n\nV létě roku 1913 vyplukla druhé balkánské válce. Vladimír Sís se přiřadil k XI. makedonské pěší divizi. Zážitky popsal v knize \"Z bulharského bojiště\" (1913).\n\nV tomtéž roce začal připravovat na vydání dvou knih s 474 autorskými fotografiemi. Připravoval také sbírku válečných příběhů - \"My\" (vydáno 1914 a 1916). V knize \"Kritické dny Bulharska\" (1914), popisoval zážitky z druhé balkánské války.\n\nV létě 1914 na žádost Bulharské akademie věd navštívil mnišskou republiku Athos (Svatou Horu) a tamější klášter Zograf, aby pořídil nějaké rukopisy. Jejich soupis byl později publikován samostatně pod názvem \"Grăcki rukopisi v bălgarskata akademija\" (1916). Sís pokračoval v intenzivní literární tvorbě. V Praze vydal knihu \"Makedonie. Studie zeměpisná, historická, národopisná, statistická i kulturní\" (1914), v níž prosazuje bulharský charakter oblasti; publikace byla zabavena rakousko-uherskými úřady a dotisk byl pořízen až v roce 1918 (s datem 1914). Roku 1918 byla kniha vydána v německém jazyce v Curychu pod názvem \"Mazedonien. Eine Studie über Geographie, Geschichte, Volkskunde und die wirtschaftlichen und kulturellen Zustände des Landes mit statistischen Ergänzungen.\" V roce 1914 vydal dílo \"Kritické\" \"dny Bulharska\", v němž vyjasnil legitimitu bulharských práv v Makedonii, na niž si zároveň činilo nároky Řecko a Srbsko.\n\nV roce 1914 navštívil řecký koncentrační tábor na ostrově Trikeri v Egejském moři a zdokumentoval hroby zde internovaných bulharských zajatců; k tématu vydal brožuru \"Grobovete na Trikeri\" (1914).\n\nVzhledem k probulharským stanoviskům byl kritizován a získal v ostatních balkánských zemích řadu nepřátel. Srbsko, které podpořilo Řecko, uspořádalo tři atentáty, aby ho zabili - v červnu a červenci 1913 a v prosinci 1914. Ve všech třech útocích byl zraněn, ale podařilo se mu přežít.\n\nBěhem první světové války (1914–1918), zatímco byl v Bulharsku, obhajoval nezávislost budoucího Československa. V roce 1915 organizoval kurzy českého jazyka ve spolku Čech v Sofii; také podporoval Výbor dámského srdce české komunity v Bulharsku. Na jaře roku 1915 pod vedením Prahy vytvořil Memorandum českého odporu proti dohodě požadující státní nezávislost Československa. Předal ji legiím zemí Dohody. Dne 28. července 1915 uspořádal jubilejní oslavy 500. výročí smrti Jana Husa. V této souvislosti vydal brožuru \"Jan Chus (1415–1915)\". Byl zvolen předsedou Dr. Stojanem Danevem a sekretářkou - Vladimír Sís a V. Atanasov. S pomocí Síse členi společnosti uspořádali výlet do Československa. Dne 7. prosince 1918 noviny „Bulharsko“, orgán Pokrokové liberální strany Dr. Stojan Danev zveřejnil na titulní straně článek Síse „Pro vás, Bulhaři!“, který obhajuje obnovu staletých vazeb mezi slovanskými národy. Na konci roku 1918 z iniciativy spisovatele Stilijana Čilingirova a intelektuálů, Vladimír Sís byl poslán sloužit svému projevu k prezidentovi Československa – Tomáš Masaryk, a navázat kontakty s významnými politickými i kulturními osobnostmi na ochranu proti Bulharsku k závěru se spravedlivou mírovou smlouvu. Vzhledem k tomu, Vladimir Sís přijíždí do Prahy a tváří se jako repatriovaný český válečný zajatec . V roce 1919 je připravena a odeslána do série s přímým kontaktem materiálu s názvem „Dopisy z Bulharska“, publikované v Národních listech (dva každý týden). Ve stejném roce v Stara Zagora vydal brožuru „Československé republiky a její vztah k Bulharsku.“\n\nV roce 1920 se oženil s Bulharkou, po matce českého původu, Marií Magdalénou Evstatievou (Manja, *16. listopadu 1897). Její otec, bulharský inženýr Evstati Stefanov byl prvním překladatelem Sísova díla \"Kritické dny Bulharska]]\". Manželství Vladimíra Síse zůstalo bezdětné.\n\nV roce 1921 se vrátil do své vlasti se svou ženu a její sestrou Pravoslavu Stefanovou. Začal pracovat jako parlamentní zpravodaj. Od října téhož roku pracoval jako redaktor „Moravskoslezského deníku“ v moravské Ostravě a korepsondent Lidových novin. V té době začal pracovat na knize „Historie Bulharska z osvobození“, která zůstala nedokončená.\n\nNa konci roku 1921 zahájilo České slovo kampaň proti Sísově podpoře bulharské národní věci; obvinilo ho „anti-slovanským pocitů a činů.“ Vladimíra Síse se 26. ledna 1922 zastal bulharský ministr školství Stoyan Omarchevski, který poslal zvláštní dopis na československému ministerstvo školství; zdůrazil Sísovy zásluhy o bulharskou vědu a vzdělání. V roce 1924 spoluzaložil Sís v Praze společnost československo-bulharské reciprocity“, které předsedal Alfons Mucha. \n\nV roce 1928 zahájil v Národních listech kampaň na pomoc obětem zemětřesení v bulharské oblasti Chirpan. Podařilo se mu získat sumu 160 000 korun, kterou Československý červený kříž použil především na nákup oblečení.\n\nV roce 1929 se Sís v salónech bulharské legace v Praze setkal s bulharským carem Borisem III., který mu osobně poděkoval za organizaci pomoci obětem zemětřesení. Téhož roku přijel do Bulharska na oslavy 1000. výročí úmrtí cara Simeona Velikého . \n\nV roce 1934 byl zvolen čestným členem Slovanské společnosti. Z jeho iniciativy vyšlo speciální vydání Národních listů věnované Bulharsku. Vladimír Sís uspořádal řadu výstav věnovaných Bulharsku - v roce 1926 první bulharskou uměleckou výstavu v Praze, 1934 výstavu bulharské knihy, 1936 výstavu 11 umělců. V červnu 1936 byl zvolen místopředsedou Národní umělecké unie.\n\nZa druhé světové války (1939–1945) se projevil jako přesvědčený antifašista a staral se o korespondenci domácího odboje a československého exilu v Londýně. Během války udržoval osobní vazby na československým zahraničním odbojem v Paříži a Londýně. Opakovaně byl jeho byt prohledáván gestapem a v roce 1941 mu byl odebrán. \n\nVladimír Sís ovládal kromě češtiny i slovenštinu, bulharštinu, němčinu, francouzštinu, ruštinu, srbštinu, řečtinu, angličtinu, částečně turečtinu a dalších 4-5 jazyků.\n\nBulharsko navštívil naposledy v roce 1946, když se zúčastnil \"Slovanského sjezdu\" v Bělehradu. Po schůzce ve Szklarske Porębě v září 1947 byl Vladimír Sís byl propuštěn a zbaven novinářské licence. 17. ledna 1950 byl odsouzen za „zločin velezrady a kriminální vydírání“ na 25 let ve vězení a k vysoké pokutě. Jeden rok byl vězněn ve Valdicích a poté byl přesunut do Leopoldova, kde se jeho zdravotní stav prudce zhoršil. Zemřel dne 2. července 1958. Byl pohřben ve vězeňském hrobu č. 1337.43.\n\nV roce 1967 se jeho žena, Marie Sísová, pokusila jeho jméno očistit soudním procesem, ale neuspěla. V souvislosti s událostmi pražského jara byla v letech 1968 - 1969 zahájena rehabilitační procedura z podnětu Svazu československých spisovatelů. Rozhodnutím zvláštní komise Městského soudu v Praze dne 11. května 1969 byl Vladimír Sís posmrtně rehabilitován.\n\nV roce 1971 dostala jeho manželka Manja dostala povolení si vzít urnu s jeho popelem; ta je uložena v rodinné hrobce v Tišnově . (Manja zemřela v Praze 21. prosince 1976.)\n\n"}
{"id": "84338", "url": "https://cs.wikipedia.org/wiki?curid=84338", "title": "Perotinus Magnus", "text": "Perotinus Magnus\n\nPerotinus, Perotinus Magnus, také Magister Perotinus či Pérotin byl francouzský skladatel, nejvýznamnější představitel tzv. Notredamské školy a spolu s magistrem Léoninem autor sbírky \"Magnus liber organi\". Působil v Paříži kolem roku 1200 (data narození a úmrtí nejsou známa) jako kapelník katedrály Notre Dame. Znám je díky spisům hudebních teoretiků Jana z Garlandie a autora, píšícího pod jménem Anonym IV, kteří žili v polovině 13. století.\n\nPérotin revidoval, zkrátil a modernizoval starší Léoninovu verzi \"Magnus liber organi\". Přepsal mnoho skladeb do nových forem. Užíval pokročilejší rytmiky. Přidáním nových rytmických forem předznamenal Perotinus další vývoj hudby. Nesouhlasil navíc s přílišnou rozvleklostí pasáží beze změn, čímž zdůraznil potřebu průběžného vnitřního vývoje hudební skladby, což je spolu se zdokonalením skladebné techniky diskantu rozšířením o třetí a čtvrtý hlas zásadním přínosem tohoto skladatele. Zdá se, že Pérotinova tvorba byla velmi rozsáhlá a počet jím vytvořených skladeb jde do stovek.\n\n\n"}
{"id": "84339", "url": "https://cs.wikipedia.org/wiki?curid=84339", "title": "Humanistická strana", "text": "Humanistická strana\n\nHumanistická strana je malá česká neparlamentní politická strana.\n\nStrana má své zastupitele v několika českých městech. Do roku 2005 vystupovala pod názvem \"Humanistická aliance\". Svůj program strana zakládá na větší účasti lidí na podílu státní moci, celosvětové udržování míru a bezplatném školství a zdravotnictví. Barvou strany je dlouhodobě oranžová.\n\nV současnosti je předsedou Humanistické strany Jan Tamáš, známý z různých protiradarových aktivit. Za stranu kandiduje více žen, než mužů. Humanistická strana se staví proti jakýmkoliv válkám, podporuje pacifistické iniciativy.\n\n\n\n"}
{"id": "84341", "url": "https://cs.wikipedia.org/wiki?curid=84341", "title": "Vánoce (kniha)", "text": "Vánoce (kniha)\n\nVánoce \"(Weihnacht)\" je dobrodružný román německého spisovatele Karla Maye, který prvně vyšel roku 1897 jako dvacátý čtvrtý svazek Mayových spisů v nakladatelství Friedrich Ernst Fehsenfeld ve Freiburgu. Nakladatelství Karl-May-Verlag vydává román v rámci \"Sebraných spisů Karla Maye\" také pod pořadovým číslem 24.\n\nRomán začíná v Německu v době, kdy byl mladý Karel May chudým studentem gymnázia. V té době May složil milou vánoční báseň, se kterou získal první cenu v jednom zábavném časopise. Na pěší túře po Krušných horách, kterou May každoročně pořádal se svým spolužákem a přítelem Carpiem během vánočních prázdnin, se oba studenti seznámili s chudým a vážně nemocným starcem, jeho dcerou a jejím synem. Po starcově smrti daroval May ženě všechny své vyhrané peníze na cestu do Ameriky za jejím mužem.\n\nS ženou a jejím synem i se svým studentským přítelem Carpiem se May již jako Old Shatterhand setkal opět po letech v Americe. Žena ho uprosila, aby jí se svým pokrevním bratrem Vinnetouem pomohl zachránit jejího muže, lovce kožišin Hillera, který upadl do indiánského zajetí a hrozila mu smrt u mučednického kůlu. Po Hillerově zachránění Old Shatterhand zjistil, že jde o bývalého německého šlechtice, který byl doma neprávem kriminalizován a zbaven svého majetku. Díky tomu Hiller velice zatrpkl, ztratil víru v Boha a všechny věřící, tedy i Old Shatterhanda, považoval za bláznivé pámbíčkáře.\n\nOld Shatterhandovi se také podařilo zachránit přítele Carpia ze spárů zločinců, kteří jej chtěli donutit k potápění se pro zlato do naleziště v ledové řece ve Skalistých horách, což by jistě nepřežil. I tak se mu po útrapách cesty zhoršil jeho již tak špatný zdravotní stav. V horách pak byli všichni následně odříznuti od okolního světa sněhovými závějemi a byli donuceni strávit zde i vánoční svátky. Old Shatterhand zachránil rouhajícímu se Hillerovi po pádu laviny život, a když mu předal zprávu od jeho ženy, že bezpráví spáchané na něm a jeho rodině v Německu bylo odhaleno a že se může vrátit do vlasti, Hiller svou ztracenou víru v Boha opět nalezl. Nemalou roli v tom sehrála i stará Mayova vánoční báseň, kterou si zamiloval umírající Carpio.\n\nRomán zobrazuje Old Shatterhanda jako hluboce věřícího muže a neustále zdůrazňuje význam víry v životě člověka-\n\nV Čechách vyšel román prvně roku 1909 v pražském nakladatelství Alois Hynek v překladu Josefa Ladislava Turnovského a s ilustracemi Věnceslava Černého (druhé vydání vyšlo roku 1919).\n\nRoku 1934 vydalo román v rámci tzv. Velké řady knih Karla Maye další pražské nakladatelství Toužimský a Moravec v překladu F. Dobrovolného a s ilustracemi Zdeňka Buriana, Věnceslava Černého a Clause Bergena.\n\nNa další vydání si museli čeští čtenáři z politických důvodů počkat až do roku 1992, kdy román vydalo obnovené nakladatelství Toužimský a Moravec v překladu Zlaty Kufnerové a s ilustracemi Gustava Kruma (druhé vydání vyšlo roku 1997). Nakladatelství Návrat vydalo román v rámci svého projektu \"Souborné vydání díla Karla Maye\" ve dvou svazcích v letech 2009 až 2010 v překladu Josefa Ladislava Turnovského a s ilustracemi Miroslava Pospíšila.\n"}
{"id": "84344", "url": "https://cs.wikipedia.org/wiki?curid=84344", "title": "Petr Placák", "text": "Petr Placák\n\nMgr. Petr Placák, publikující dříve také pod pseudonymem Petr Zmrzlík (* 8. ledna 1964, Praha), je český spisovatel, textař, historik a publicista.\n\nVyučil se mechanikem, poté prošel různými dělnickými profesemi. Roku 1985 byl přijat na České vysoké učení technické, ale z politických důvodů mu bylo studium znemožněno. Patřil ke klíčovým postavám českého literárního undergroundu, publikoval v samizdatu, organizoval mnoho protikomunistických demonstrací, mimo jiné na pražském Škroupově náměstí v prosinci 1988. \n\nV letech 1982–1986 byl klarinetistou undergroundové kapely The Plastic People of the Universe, se kterou nahrál alba \"Hovězí Porážka\" a \"Půlnoční Myš\".\n\nV roce 1988 spolu s přáteli založil nezávislou iniciativu České děti a vydával její samizdatový zpravodaj Koruna. Zatímco mnohé jiné opoziční skupiny vybízely k umírněnosti a opatrnosti, on a jeho družina Českých dětí měli vyzývat k boji.\nV roce 2012 byli obvodním soudem v Praze odsouzeni tři bývalí příslušníci StB, kteří Petra Placáka trápili v souvislosti s jeho protirežimní angažovaností. Server \"Aktuálně.cz\", který zprávu uveřejnil, vyjádřil názor, že mohlo jít i o poslední \ntuzemskou příležitost potrestat staré komunistické zločiny.\n\nPo listopadu 1989 působil v \"Nezávislém tiskovém středisku\", později týdeníku \"Respekt\", \"Necenzurovaných novinách\", \"Českém deníku\", \"Českém týdeníku\" a \"Lidových novinách\", od roku 1995 je šéfredaktorem studentského politicko-kulturního měsíčníku \"Babylon\" a od roku 2001 rovněž šéfredaktorem stejnojmenného nakladatelství. Na poli publicistiky zastává názory převážně v duchu konzervativně tradicionalistických ideálů. \n\nV letech 1992-2000 vystudoval specializaci Moderní české dějiny na Filozofické fakultě Univerzity Karlovy v Praze. \n\nV letech 1990 až 1992 zastával funkci místopředsedy roajalistického hnutí Koruna česká a také nadále se řadí mezi monarchistické aktivisty; pravidelně pořádá Tříkrálový pochod za monarchii. Je autorem monarchistického prohlášení \"Na prahu nového milénia\" a petice S komunisty se nemluví a jedním z hlavních organizátorů akcí s touto peticí souvisejících.\n\nDebutoval prózou \"Medorek\" (vyšla v roce 1985 v samizdatu, v roce 1990 v Nakladatelství Lidové noviny, dílo mu vyneslo Cenu Jiřího Ortena), v samizdatu vydal v roce 1987 pod pseudonymem \"Petr Zmrzlík\" básnickou sbírku \"Obrovský zasněžený hřbitov\" (rozšířené vydání v \"Torstu\" v roce 1995). V roce 2008 získal za knihu \"Fízl\" cenu Magnesia Litera.\n\nŽije v Praze. Od roku 2013 pracuje jako vědecký pracovník v Ústavu pro studium totalitních režimů. Je vedoucím projektů Opus bonum (2015-2017) a Analýza diskuze o dějinách v prostředí disentu (2017-2018).\n\nOd srpna 2010 je majitelem a provozovatelem hospůdky U Budyho, která stojí na Libeňském ostrově v areálu místní zahrádkářské kolonie (46. základní organizace Českého zahrádkářského svazu) na páteřní cyklotrase A2.\n\n\n"}
{"id": "84349", "url": "https://cs.wikipedia.org/wiki?curid=84349", "title": "Josef Urban", "text": "Josef Urban\n\nJosef Urban (17. června 1899, Praha – 2. září 1968) byl československý zápasník české národnosti. Jeho největším úspěchem byl zisk stříbrné medaie v zápase řecko-římském v těžké váze na olympijských hrách v Los Angeles, 1932.\n\nV rozmezí 23 let jedenáctkrát získal titul mistra republiky, v roce 1926 překvapil jako nováček druhým místem na ME v Rize, v Budapešti (1927) a Dortmundu (1928) vybojoval evropský bronz. Po ukončení aktivní kariéry se až do své smrti věnoval trenérské práci.\n\nJosef Urban pracoval jako policista, dopravní strážník a na olympijské hry do Los Angeles se dostal jen díky finanční sbírce mezi svými kolegy.\n\nV prvním kole nastoupil proti úřadujícímu mistru světa a největšímu favoritovi turnaje, Švédovi Westergreenovi. Po boji prohrál jen těsně na body. Ve druhém kole se pak utkal s vicemistrem Evropy, německým zápasníkem Gehringem, kterého porazil. K boji o stříbro nastoupil proti druhému favoritovi turnaje, Rakušanovi Hirschlovi. Ve čtrnácté minutě, v době kdy už měl Urban zajištěné slibné vedení na body, vzdal Hirschl pro únavu.\n\nV těžké váze tak v Los Angeles zvítězil Westergreen před Urbanem a Hirschlem.\n\n"}
{"id": "84355", "url": "https://cs.wikipedia.org/wiki?curid=84355", "title": "Vladimír Sís", "text": "Vladimír Sís\n\nJméno a příjmení Vladimír Sís má více osob:\n\n"}
{"id": "84356", "url": "https://cs.wikipedia.org/wiki?curid=84356", "title": "Stepan Bandera", "text": "Stepan Bandera\n\nStepan Andrijovyč Bandera (\"Степан Андрійович Бандера\"; 1. ledna 1909, Staryj Uhryniv (Halič) – 15. října 1959, Mnichov) byl ukrajinský politik, jeden z vůdců ukrajinského národního hnutí na západní Ukrajině v letech 1941-1959 a předseda OUN a později i UPA (banderovci), která během a po skončení II. světové války bojovala za vytvoření Ukrajinského státu. Bandera je stále považován za kontroverzní osobnost, některými považován za národního hrdinu a jinými za válečného zločince.\n\nStepan Andrijovyč Bandera se narodil jako jeden z šesti potomků řeckokatolického kněze Andrija Bandery. Jeho matka zemřela roku 1922 na tuberkulózu.\n\nOd roku 1919 studoval Bandera na ukrajinském gymnasiu ve Stryji. Svá studia dokončil roku 1927. Již od svého mládí se politicky angažoval. Od roku 1929 byl členem Organizace ukrajinských nacionalistů, která bojovala za ukrajinskou samostatnost. Na území, kterému Bandera velel, byly metodou prosazování nezávislosti mimo jiné i teroristické akce a atentáty na představitele Polska, předně však proti všem osobám podezřívaným z neloajálnosti a všem stoupencům kompromisu.\n\nRoku 1934 byl odsouzen za podíl na atentátu na polského ministra vnitra Bronisława Pierackého k trestu smrti, ale rozsudek mu byl později změněn na doživotní odnětí svobody. Během dvou soudních procesů si získal proslulost svou plamennou obhajobou ozbrojeného boje proti polskému státu. Z vězení uprchl nebo byl propuštěn (údaje se dosud liší) roku 1939 po napadení Polska, poté co správa věznice v Brestu následkem válečných událostí prakticky zanikla.\n\nPo napadení Sovětského svazu Německem se pokusili ukrajinští nacionalisté vedení Banderou využít situace a 30. června 1941 ve Lvově vyhlásili samostatný ukrajinský stát s premiérem Jaroslavem Steckem. Německé vedení bylo tímto krokem, který vyvolal nadšenou odezvu u ukrajinského obyvatelstva, zaskočeno. Reakce přišla po několika dnech, kdy byli ukrajinští představitelé zatčeni a odvezeni do Berlína, kde byli nuceni k tomu, aby proklamaci nezávislosti Ukrajiny odvolali. Jelikož tak neučinili, byli uvězněni v koncentračním táboře Sachsenhausen. Jeho hnutí se nyní muselo profilovat bez svého vůdce. V roce 1943 dokonce vznikla Ukrajinská povstalecká armáda (UPA) jako všenárodní partyzánská síla, podléhající ovšem určujícímu vlivu banderovského křídla OUN, její příslušníci byli proto zjednodušeně označováni jako \"banderovci\". Ta na některých místech spolupracovala s Němci, jinde s nimi bojovala. Bandera byl propuštěn až na podzim 1944, na základě německých nadějí, že se zapojí do spolupráce s Říší.\n\nPo svém propuštění z koncentračního tábora se Banderovi již nepodařilo na činnost Ukrajinské povstalecké armády získat výraznější vliv. UPA bojovala za vznik samostatné Ukrajiny takříkajíc proti všem, především však sovětským partyzánům a proti Polákům, kteří v ohrožení zakládali obranné báze za podpory Zemské armády, sporadicky také rudých partyzánů. Němci před ústupem na západ bojovníky UPA zásobovali zbraněmi a municí. \n\nNěkteří polští historici odhadují, že na ukrajinské Volyni a Haliči bylo povražděno (1943-1945), jednotkami UPA až 100,000 polských civilistů, dalších půl milionu Poláků z oblasti uprchlo. UPA brutálně vyháněla či zabíjela Poláky, nešetřila v mnoha případech ani Židy. Její partyzánský boj trval v některých oblastech až do počátku 50. let. UPA včele se Stepanem Banderou je zodpovědná za tyto masakry. Například Volyňský masakr je označení pro masové vraždy (etnické čistky a genocidu) páchané v období od února 1943 do února 1944 v oblasti Volyně. Tyto zločiny byly naplánovány a spáchány ukrajinskými nacionalisty. Jde o takové zločiny, mučení a vraždění, že reakcí na je i vyjádření \"Kdybych měl zapomenout na ně, Bože na nebi, zapomeň na mě...\".\n\nBandera žil od roku 1946 v exilu v Mnichově, kde se nadále politicky angažoval. 15. října 1959 jej ve vchodu jeho domu v Kreittmayrstraße zavraždil agent KGB Bohdan Stašinskyj pomocí kyanidu, jímž byl Bandera zasažen do obličeje. Stalo se tak na příkaz šéfa KGB Alexandra Šelepina a Nikity Chruščova. Německý nejvyšší soud v Karlsruhe konstatoval, že za smrt Bandery nese vinu vláda Sovětského svazu, což se po pádu SSSR jednoznačně potvrdilo. Pohřben byl v Mnichově. Jeho hrob byl poškozen dne 17. srpna 2014 neznámými vandaly, kteří poničili 1,8 metrů velký kříž.\n\n22. ledna 2010 byl oceněn titulem \"Hrdina Ukrajiny\" za „obranu národní ideje a boj za nezávislý ukrajinský stát“. Ocenění předal ukrajinský prezident Viktor Juščenko do rukou vnuka Stepana Bandery. Samotné předání ocenění bylo tvrdě kritizováno Ruskem, jehož tisková agentura ITAR-TASS prohlásila, že „ozbrojenci z UPA mají na svědomí množství zločinů, mezi nimi vyvraždění víc než 100 000 Poláků, Čechů a Židů v západní Volyni“. Udělení titulu odsoudili a označili za provokaci také představitelé slovenských protifašistických a odbojových organizací a Sdružením vězňů nacistických koncentračních táborů. Ocenění bylo odsouzeno i Centrem Simona Wiesenthala a Studentskou unií francouzských Židů. Dne 25. února 2010 také Evropský parlament kritizoval rozhodnutí Juščenka ocenit titulem \"Hrdina Ukrajiny\" Banderu a vyjádřil naději, že by to mohlo být znovu přehodnoceno.\n\nOproti tomu historik Tomáš Jakl z Vojenského historického ústavu prohlásil, že Banderovci měli podporu na Východním Slovensku mezi obyvateli a až na některé nepatrné výjimky tam nedocházelo ze strany Banderovců k nějakým útokům na civilní obyvatelstvo. Předsedkyně české Konfederace politických vězňů Naděžda Kavalírová ocenění Bandery uvítala slovy na adresu Viktora Juščenka: „zaplaťpánbůh za to, že učinil ten krok“. Posmrtné ocenění titulem \"Hrdina Ukrajiny\" bylo Banderovi v lednu 2011 odebráno Doněckým okresním soudem. Stížnosti proti tomuto rozhodnutí byly Vyšším správním soudem Ukrajiny zamítnuté a potvrdily tak odebrání titulu.\n\nV dubnu 2015 ukrajinský parlament schválil zákon, který udělil Banderovi a ostatním členům OUN a UPA status bojovníků za svobodu Ukrajiny. Ukrajinský prezident Petro Porošenko označil bojovníky UPA za „příklad hrdinství a vlastenectví na Ukrajině.“\n\nV červenci 2016 byla Moskevská třída v Kyjevě přejmenována na Banderovu.\n\n\n"}
{"id": "84364", "url": "https://cs.wikipedia.org/wiki?curid=84364", "title": "Jeřáb bělošíjí", "text": "Jeřáb bělošíjí\n\nJeřáb bělošíjí (\"Grus vipio\") je šedobíle zbarvený pták vysoký asi 130 cm původem z východní Číny a Mongolska.\nJeho charakteristickým rysem je červené zbarvení na lících. V přírodě žije podle odhadů asi 5000 jedinců.\n\nJeřáb bělošíjí žije v bažinách a na polích podél řek. Živí se semeny, plody, kořínky a drobnými živočichy. Z travin staví velké hnízdo, do kterého samička snáší dvě hnědavá vejce velká asi 9 cm. Na vejcích sedí oba rodiče po dobu 30–40 dnů.\n\nPtáci létají s nataženým krkem a nohama, podobně jako čáp bílý. Druh je zařazen na listinu ohrožených druhů zvířat IUCN a CITES.\n\nTento druh byl v srpnu 2019 chován přibližně ve 100 evropských zoo. V rámci Česka se jednalo o šest zoo v rámci Unie českých a slovenských zoologických zahrad:\n\n\nOd roku 1995 byl v Zoo Praha chován pár, kterému se podařilo odchovat několik mláďat. První úspěšný odchov byl zaznamenán v roce 2002. Ke konci roku 2018 byl chován jeden samec.\n\n"}
{"id": "84372", "url": "https://cs.wikipedia.org/wiki?curid=84372", "title": "Souostroví Gulag", "text": "Souostroví Gulag\n\nSouostroví Gulag (rusky: \"Архипелаг ГУЛАГ\") je jedním z nejznámějších děl popisujících vězeňský systém Sovětského svazu. Jeho autor – Alexandr Solženicyn – čerpal ze zkušenosti svého vlastního uvěznění i rozsáhlého výzkumu, stejně tak i z dobových autentických dokumentů. Kniha byla napsána mezi lety 1958 a 1968, na západě publikována v roce 1973, v Československu před rokem 1989 obíhala v samizdatových vydáních, v Sovětském svazu oficiálně vydána v roce 1989. Žánrově pak tato kniha stojí na pomezí románu, literatury faktu a autentického dokumentu.\n\nNázev knihy vychází ze zkratky \"GULag\", označující \"Hlavní správu táborů\", jednotlivé tábory jsou pak autorem přirovnávány k ostrovům tohoto souostroví.\n\nV knize můžeme sledovat osud jednoho vězně od zatčení přes vyšetřování, „soud“, transport, tábor a vyhnanství. Všechny tyto části autor doplňuje popisem osudů dalších vězňů (a také například celých vyhnaných národů), rozebírá vlastní sovětské zákonodárství a pozastavuje se nad jeho absurditou. V poslední části se pak zabývá vývojem po Stalinově smrti.\n\n"}
{"id": "84376", "url": "https://cs.wikipedia.org/wiki?curid=84376", "title": "Hadží Halef Omar", "text": "Hadží Halef Omar\n\nHadží Halef Omar, plným jménem Hádží Halef Omar ben hádží Abú'l Abbás ibn hádží Dávúd al Gossarah, je známá literární postava z románů a povídek Karla Maye odehrávajících se v Orientu. Pochází ze západní Sahary a je přítelem svého sidiho Kary ben Nemsího, kterého doprovází na jeho dobrodružných cestách. \n\nHalef se vyznačuje horkokrevností, velkou výřečností, odvahou a oddaností svému příteli. Je nízkého vzrůstu a jeho knírek se skládá z několika málo vousů, což se občas stává terčem posměchu protivníků. Časem se dokonce ukáže, že čestný titul hádži náležící těm vyznavačům islámu, kteří vykonali pouť (hadždž) do Mekky, vlastně jemu a jeho předkům nepatří, protože se sice na pouť vydali, ale nikdy ji nedokončili. Halef se však skutečným hádžím stane, protože společně s Karou ben Nemsím Mekku navštíví. Vytrvalé snahy Halefa přivést Karu ben Nemsího k islámu se ale nesetkají s úspěchem a Halef se nakonec stane v podstatě křesťanem.\n\nHalef je ženatý s Hanneh, dcerou Meleka, šejka Ateibů, má s ní syna Karu ben Halefa a je silně pod pantoflem (Hanneh je podle jeho slov nejchytřejší, nejkrásnější a nejlepší ženou světa a jako taková má ve všem pravdu). Přesto se nakonec stane šejkem Haddedihnů. \nSpolečná dobrodružství Hadžího Halefa Omara a Kary ben Nemsího popsal Karel May především v následujících románech a povídkách:\nV němých filmech \"Na troskách ráje\" (1920), \"Karavana smrti\" (1920) a \"Vyznavači ďábla\" (1920) hrál Hadžího Halefa německý herec Meinhart Maur, ve filmu \"Pouští\" z roku 1936 německý herec Heinz Evelt a ve filmech \"Karavana otroků\" (1958) a \"Babylonský lev\" (1959) německý herec Georg Thomalla. \n\nVe filmových mayovkách ze šedesátých let (\"Žut\", \"Divokým Kurdistánem\" a \"V Říši stříbrného lva\") hraje Hadžího Halefa představitel Sama Hawkense, německý herec Ralf Wolter.\n\n"}
{"id": "84385", "url": "https://cs.wikipedia.org/wiki?curid=84385", "title": "Mókša", "text": "Mókša\n\nMókša, moksha nebo také muktí znamená ukončení samsáry (koloběhu života).\nTento termín se užívá především v hinduistických náboženstvích a má\nvelmi blízko k termínu nirvána, který užívají buddhisté. Ačkoli obě\nnáboženství si kladou za cíl vysvobození ze samsáry, každé z nich \nnabízí jinou cestu jak tohoto osvobození dosáhnout.\n\nV hinduismu existuje několik způsobů, kterými lze mókši dosáhnout. První a nejstarší způsob je způsob obětnického činu (karmamárga). Je založen na zápalných obětech, kdy člověk obětuje\nvelkou část svého majetku (někdy i děti), aby měl zaručen věčný pobyt v nebi. Zastánci druhého způsobu tvrdí, že stačí správné chování (áčára), tato cesta se tedy nazývá áčáramárga. Třetí cesta je džňána (džňánamárga), tedy cesta spojení brahma s átmanem (hinduistický dualismus nepřijímá jednotu bráhmanu s átmanem a tento způsob se popisuje jako spojení s bohem), neboli poznání své bytostné jednoty a totožnosti s brahma. Ten kdo dosáhl tohoto spojení (jógy), může žít dál jako džívanmukta (osvobozený za živa) nebo může „odhodit“ své fyzické tělo a spojí se s brahma.\n\nMůže se také stát, že se jedinci nepodaří dovršit žádnou z výše zmíněných cest. Pak by se mohlo zdát, že jeho karma bude špatná a on se tedy znovu zrodí, aby si prožil následky svých zlých i dobrých činů. Nicméně známe ještě jeden způsob, který je mnohem jednodušší. Existuje město zvané Váránasí (nebo také Benáres, Banaras, Kashi) na břehu řeky Gangy, které je pro hinduisty svaté, podobně jako je pro muslimy svatým městem Mekka. Smrt je v tomto městě vítaným hostem a pohřební ohně zde hoří stále. Jsou připraveny pro nebožtíky, kteří ještě zaživa váží dlouhou cestu, aby zde mohli naposledy vydechnout. Skonání na tomto místě je zárukou dosažení mókši.\n\nKromě hinduistů užívají termínu mókša i džinisté, kteří volně zaměňují termíny mókša a nirvána, neboť podle nich mají totožný význam. Mókša v džinismu má blíže k nirváně v buddhismu.\n"}
{"id": "84386", "url": "https://cs.wikipedia.org/wiki?curid=84386", "title": "Teruel", "text": "Teruel\n\nTeruel je město v Aragonii (Španělsko), hlavní město stejnojmenné provincie. S přibližně  35 000 obyvateli je to nejméně osídlené středisko provincie ve Španělsku. Město leží na soutoku řek Guadalaviar a Alfambra v nadmořské výšce 915 m. Zima je zde velmi chladná, léta jsou teplá a suchá. Město je známé několika sakrálními stavbami aragonské mudéjarské architektury, uznanými za světové dědictví UNESCO.\n\nKromě kostelů Sv. Marie, Sv. Petra, katedrály Teruelské diecéze a věží El Salvador, Sv. Martina a Sv. Petra postavených v mudéjarském stylu, se zde nachází mauzoleum milenců z Teruelu a paleontologické centrum Dinópolis. Město lze přehlédnout z rozhledny Los Mansuetos. 38 km na východ od Teruelu leží město Albarracín, jedna ze středověkých památek.\n\nTeruel byl osídlen již za Iberů, později zdejší území obsadili Římané. Roku 714 město připadlo Arabovi Tárikovi. Titul města byl Teruelu udělen roku 1347 Petrem IV. Aragonským díky jeho účasti na válkách o sjednocení. Jméno města pochází ze spojení aragonských slov Tor (býk) a Uel (hvězda). Podle pověsti sem dorazily voje krále Alfonse II. Aragonského poté, co pronásledovaly divokého býka nad kterým se stejnou rychlostí vznášela hvězda. Když už tam dojely, dobyly muslimskou pevnost, kolem které později vyrostl Teruel.\n\nTeruel se stal neslavně proslulým za španělské občanské války (1936-1939), kdy byl dějištěm tzv. Bitvy o Teruel. Poté, co padl do rukou povstalců na začátku války, se stal jediným městem, které Republika dobyla, než ji znovu získaly Frankovy jednotky. Zajímavostí je, že v bitvě o Teruel byl, v předehře druhé světové války, poprvé použit německý letoun Ju 87 Stuka.\n\n"}
{"id": "84390", "url": "https://cs.wikipedia.org/wiki?curid=84390", "title": "Antonín Kosík", "text": "Antonín Kosík\n\nRNDr. Antonín Kosík (* 1952 v Praze) je český spisovatel a filosof, vystudovaný matematik. V současné době působí ve Filosofickém ústavu AV ČR a jako pedagog na Katedře softwarového inženýrství na Matematicko-fyzikální fakultě Univerzity Karlovy, kde vyučuje informatiku. Publikuje v mezinárodní internetové revue \"vulgo.net\".\n\n"}
{"id": "84393", "url": "https://cs.wikipedia.org/wiki?curid=84393", "title": "Jan van Eyck", "text": "Jan van Eyck\n\nJan van Eyck (* kolem 1390 v Maaseycku – 9. července 1441 v Bruggách) byl nizozemský malíř. Spolu s bratrem Hubertem významně zdokonalil techniku olejomalby. Jeho obrazy ovlivnily jeho nizozemské i italské současníky. K nejvýraznějším rysům jeho maleb patří přesné popisné vystižení detailů, nesmírně jemná a minuciózní malba a kresba, důsledné využívání perspektivy při kompozici prostoru, přesné vystižení světelných poměrů průzračného, rozptýleného světla s výrazným uplatněním stínování.\n\nV písemných pramenech je Eyck poprvé doložen v roce 1422, kdy působil ve službách nizozemského hraběte Jana Bavorského, který sídlil v Haagu. Přesné datum ani místo jeho narození neznáme. Rok 1390 je orientační, město Maaseyck pravděpodobné. Po smrti Jana Bavorského v roce 1425 odešel Eyck do Brugg, kde vstoupil do služeb burgundského vévody Filipa III. Dobrého. Eyck se nestal pouze jeho dvorním malířem, ale také diplomatem a vyslancem. Z vévodova pověření navštívil pravděpodobně Itálii, Portugalsko, Španělsko, Francii a Svatou zemi. Není vyloučené, že roku 1436 pobýval v Praze. Většina Eyckových cest byla považována za důvěrné, a proto se jejich cíle v účtech dvora neuvádějí. Doložená je jeho cesta do Lisabonu na podzim roku 1428. Byl členem poselstva, které dojednalo sňatek Filipa III. a Isabely Portugalské. Eyck v Lisabonu pro svého vévodu namaloval dva princezniny portréty. Zatímco poselstvo čekalo na Filipovu odpověď, navštívilo Santiago de Compostela, kde se setkalo s králem Janem II. Kastilským. V roce 1432 přesídlil Eyck natrvalo z Lille do Brugg, kde se asi o rok později oženil s Margaretou, o hodně mladší dívkou pravděpodobně šlechtického původu. Z manželství se narodily dvě děti: synovi Filipovi byl za kmotra Filip III., mladší dcera Lyevine vstoupila roku 1450 do kláštera. V roce 1435 odjel z vévodova pověření do Arrasu, kde měl portrétovat účastníky mírového kongresu. Z této cesty se dochoval portrét Niccola Albergatiho. V témže roce změnil vévoda Eyckův roční plat na doživotní rentu. Když Eyck v roce 1441 zemřel, nechal vévoda vyplatit vdově dar ve výši manželova ročního platu. Rok po Eyckově smrti získal jeho bratr Lambert povolení k exhumaci Janova těla ze hřbitova při sv. Donátu a jeho pohřbení uvnitř kostela. Eyckova dílna pokračovala pod vedením manželky a bratra Lamberta v činnosti ještě deset let. Obrazy z její produkce ale Eyckovy úrovně nedosáhly. Roku 1444 zakoupil v Bruggách obchodník Gregori pro krále Alfonse V. Aragonského Eyckův obraz sv. Jiří - důkaz respektu, který malíř požíval. V roce 1450 byl Eyckův dům v Bruggách prodán a členové jeho dílny se rozešli. Giorgio Vasari připsal roku 1550 van Eyckovi vynález olejomalby (chybně).\n\nJan Eyck se okrajově věnoval i malování miniatur. Mezi historiky umění existuje shoda, že je autorem několika miniatur v Turínských hodinkách, , slavném rukopisu z 1. poloviny 15. století. Narození Jana Křtitele je jednou z nich. Rozhodnuta stále není otázka, zda se miniaturní malbě Eyck věnoval na počátku, nebo v konečné fázi své tvorby.\n\n\nVacková, Jarmila, \"Van Eyck\", Academia, Praha 2005, ISBN 80-200-1259-1\n\n\n"}
{"id": "84395", "url": "https://cs.wikipedia.org/wiki?curid=84395", "title": "Live Shit: Binge &amp; Purge", "text": "Live Shit: Binge &amp; Purge\n\nLive Shit: Binge & Purge je živé album americké thrash metalové skupiny Metallica. Skládá se ze 3 CD a 3 videokazet (novější verze ze 2 DVD). Koncerty se konaly v Mexico City, Seattlu a San Diegu. Sestavu při nahrávání tvořili James Hetfield/Lars Ulrich/Kirk Hammett/Jason Newsted.\n\nCD 1\n\nCD 2\n\n\nCD 3\n\nVHS/DVD 1 – San Diego '92\n\nVHS/DVD 2 – Seattle '89\n"}
{"id": "84398", "url": "https://cs.wikipedia.org/wiki?curid=84398", "title": "Teorie her", "text": "Teorie her\n\nJako teorie her nebo též teorie strategických her se označuje disciplína aplikované matematiky, která analyzuje široké spektrum konfliktních rozhodovacích situací, které mohou nastat kdekoliv, kde dochází ke střetu zájmů. Herně-teoretické modely se pak snaží tyto konfliktní situace nejen analyzovat, ale sestavením matematického modelu daného konfliktu a pomocí výpočtů se snaží nalézt co nejlepší strategie pro konkrétní účastníky takových konfliktů. Teorie her se uplatňuje v mnoha oblastech lidské činnosti od politologie a válečnictví přes ekonomii a sociologii až po biologii a psychologii.\n\nTeorii her založil jeden z předních matematiků John von Neumann, když v roce 1944 vydal spolu s Oskarem Morgensternem publikaci \"\".\n\nV teorii her jsou hry formálně definovanými pojmy. Hra obsahuje \"hráče\", jejich možné \"tahy\" (nebo \"akce\" nebo \"strategie\") a funkci udávající zisk každého hráče v závislosti na provedených tazích. V literatuře se hry zapisují jedním ze dvou následujících způsobů.\n\nNormální forma hry je většinou reprezentována maticí, která zobrazuje hráče, jejich možné strategie a možné zisky (viz tabulka vpravo). Obecněji může být reprezentována funkcí, která přiřazuje zisk každému hráči na základě dané kombinace tahů. V příkladě vpravo jsou dva hráči. Úkolem prvního hráče je vybrat řádek, úkolem druhého je vybrat sloupec. Každý hráč má dvě možnosti. Zisky jsou zapsány uvnitř matice, první číslo určuje zisk pro hráče 1, druhé určuje zisk pro hráče 2. Pokud tedy první hráč vybere \"A\" a druhý \"X\", zisk prvního hráče je 4 a zisk druhého hráče je 3.\n\nU her v normální formě se předpokládá, že hráči vybírají tahy zároveň, nebo alespoň nevědí, který tah vybral protihráč. Pokud hráči mohou znát tahy protihráče, uvádí se hra většinou v extenzivní formě.\n\nExtenzivní forma hry bývá používána k formalizaci her, ve kterých hraje roli pořadí tahů. Hry jsou prezentovány jako stromy (viz obrázek vlevo). Každý uzel zde reprezentuje místo, ve kterém některý z hráčů vybírá tah. Hráč, který vybírá tah, je určen číslem napsaným u uzlu. Hrany reprezentují možné tahy hráče. Zisk pro jednotlivé hráče je specifikován v listu stromu.\n\nVe hře na obrázku jsou dva hráči. \"Hráč 1\" vybírá první a má na výběr buď \"F\", nebo \"U\". \"Hráč 2\" vidí tah hráče 1 a poté vybere buď \"A\", nebo \"R\". Předpokládejme, že hráč 1 vybere \"U\" a hráč 2 vybere \"A\". Potom zisk prvního hráče je 8 a zisk druhého hráče je 2.\n\nExtenzivní forma může zobrazit i situaci, kdy hráči vybírají tahy zároveň a také hry s neúplnou informací. Pokud hráč neví, ve kterém z několika stavů je, zakreslí se okolo těchto stavů kružnice.\n\nV případě her s nulovým součtem je celkový užitek pro všechny zúčastněné hráče a pro každou kombinaci strategií roven nule. Jinak řečeno, vítězný hráč získává na úkor ostatních. Příkladem takové hry je například go, šachy nebo poker.\n\nV reálném světě se většinou vyskytují hry s nenulovým součtem (v podnikání, politice, příkladem může být vězňovo dilema), kdy některé výsledky přinášejí celkový čistý užitek větší nebo menší nule.\n\nVe hrách s úplnými informacemi má každý hráč k dispozici stejné informace týkající se hry jako všichni ostatní hráči. Příkladem můžou být šachy. Naopak hrou s neúplnými informacemi je poker nebo vězňovo dilema (viz též bayesovské hry). Hry s úplnými informacemi se v běžném životě vyskytují zřídka.\n\nHra je kooperativní (spolupracující) pouze tehdy, pokud hráči dokáží dodržet závazky. Příkladem je oblast práva, kdy všichni musí splnit své sliby. V nespolupracujících hrách toto není možné a často se předpokládá, že komunikace mezi hráči je povolena pouze v kooperativních hrách. Nicméně tato klasifikace na dvou binárních kritériích byla zpochybňována, a někdy odmítnuta (J. Harsányi (1974)).\n\nZ těchto dvou typů her je nespolupracující hra přesnější a propracovaná do nejjemnějších detailů, zatímco kooperativní hra je zaměřena na spolupráci a propojení dvou přístupů. Nashův program stanovuje mnoho výsledků spolupráce jako ekvilibrium nespolupráce.\n\nHybridní hra obsahuje jak spolupráci, tak nespolupráci. Příkladem je, když hráči tvoří koalici – jsou ve spolupráci, ale zároveň hrají mezi sebou nespolupracující hru.\n\nSymetrická hra je hra, ve které výsledky dané strategie závisí na hraných strategiích ostatních hráčů, a ne na tom, kdo je hraje. Pokud se můžou hráči vyměnit, aniž by se změnila výsledná čísla, pak je hra symetrická. Většinou pro symetrii byly studované hry 2x2 a byly symetrické. Příklady symetrických her jsou vězňovo dilema, začátek lovu a hra na kuře. Většina studovaných her pro asymetrii byly s rozdílnými strategiemi. Například hra diktátora má rozdílné strategie pro každého hráče. Nicméně je možné mít strategie stejné pro oba hráče, a přesto bude hra asymetrická.\n\nSoučasné hry jsou ty hry, v nichž se oba hráči pohybují současně, a když ne, tak hráč který se pohybuje později, nemá žádné informace o předchozím tahu soupeře.\nSekvenční (nebo dynamické) hry jsou takové, ve kterých hráči znají něco o předchozím tahu soupeře (ale nemusí mít dokonalé znalosti). Třeba to, kolik udělal soupeř tahů. Často normální forma hry je používaná pro současné hry a extenzivní forma pro hry sekvenční.\n\nKontinuální hry umožňují hráčům zvolit strategii z nepřetržité sady strategií. Příkladem je Cournot soutěž obvykle modelovaná pomocí strategií hráčů na jakékoli nezáporné množství, včetně množství zlomků.\n\n"}
{"id": "84401", "url": "https://cs.wikipedia.org/wiki?curid=84401", "title": "Letiště Třebíč", "text": "Letiště Třebíč\n\nLetiště Třebíč je SLZ plocha a leží podél silnice II/351 Třebíč – Dukovany. Je koncipováno jako vnitrostátní letiště pro ultralehká letadla. Jeho součástí jsou čtyři hangáry, z nichž první byl dostavěn v roce 1996 a ostatní v roce 2000.\n\nLetiště bylo slavnostně otevřeno 8. července 1995. Tím byl obnoven třebíčský letecký provoz přerušený v roce 1949. V dnešní poloze v katastrálním území Kožichovic se letiště nachází vzhledem k tomu, že Střítež s realizací tohoto záměru nesouhlasila. Záměrem budovatelů letiště též bylo, aby letiště mohla využívat též letecká záchranná služba, hasiči a Lesy České republiky.\n\nDne 17. března 2019 se nedaleko letiště stala kuriózní dopravní nehoda, kdy přistávající čtyřmístné letadlo kolem zavadilo o střešní nosič automobilu jedouví po silnici II/351 vedoucí kolem letiště. Dle Ústavu pro odborné zjišťování příčin leteckých nehod je vina jednoznačně na straně pilota, kdy ten má každou komunikaci brát jako 10 metrů vysokou překážku. Škoda na automobilu je ve výši 50 tisíc Kč. Nehodou se zabývá Letecká amatérská asociace.\n\nRadio na frekvenci 125,830 MHz.\nLetiště leží pod MTMA Náměšť nutné povolení (Náměšť nebo Brno).\n\n500 m západně od obce Střítež leží modelářská plocha.\nNutno létat mimo okolní obce (min. 600 m horizontálně).\n\nProvozní doba letiště není stanovena. Před příletem kontaktujte kontaktní osobu o stavu dráhy.\n\n\n"}
{"id": "84420", "url": "https://cs.wikipedia.org/wiki?curid=84420", "title": "Percy Spencer", "text": "Percy Spencer\n\nPercy Lebaron Spencer (9. července 1894 Howland, Maine - 8. září 1970, Newton, Massachusetts) byl americký konstruktér a vynálezce - samouk. Je znám svým vynálezem mikrovlnné trouby.\n\nSpencerův otec zemřel v roce 1897, jeho matka krátce po něm. Spencer žil u své tety a strýce. Nikdy nedokončil základní školu, od 12 letech musel pracovat na místní pile. V roce 1912 vstoupil do Amerického námořnictva kde se učil bezdrátové telegrafii. Mimoto pracoval ve firmě \"Wireless Specialty Apparatus\", která byla jedním z vedoucích výrobců radiozařízení v USA během první světové války. Zde pracoval i po odchodu z námořnictva v roce 1918, dokud firma nevyhlásila úpadek.\n\nSvé teoretické i praktické znalosti si zvyšoval samostudiem. Od roku 1925 nastoupil u \"Raytheon Company\", tehdy malé firmy, vyrábějící elektronky k zesilovačům. Spencer se stal vedoucím vývojové laboratoře Raytheonu, sídlící v blízkosti Massachusettského technologického institutu, se kterým navázal kontakt. \n\nKdyž začala firma Raytheon v roce 1941 vyrábět první magnetrony podle britské licence, vedl Spencer celé oddělení této výroby. Zlepšil konstrukci magnetronu tak důkladně, že jeho výroba mohla vzrůst z 17 kusů na 2600, což mělo výrazný dopad na účinnost nočního bombardování i na vedení námořní války. Taktéž zlepšil jeho výkon a životnost. Za toto byl vyznamenán Distinguished Public Service Award, nejvyšším vyznamenáním amerického námořnictva pro civilní osoby.\n\nV roce 1945 se mu rozpustila čokoláda v kapse, zatímco stál u přední strany operačního magnetronu. Poté takto zkoušel ohřát popcorn. Pokusy daly podnět vynálezu mikrovlnné trouby. V roce 1947 tak mohla firma Raytheon nabídnout první komerčně využitelnou mikrovlnnou troubu. Ta byla téměř dva metry vysoká, vážila kolem 400 kilogramů a stála 3000 dolarů. Dostala přezdívku \"Radar range\".\n\nSpencer se poté stal starším viceprezidentem společnosti a byl členem představenstva firmy Raytheon. V průběhu své kariéry uplatnil 150 patentů. \n\nV roce 1953 byl Spencer zvolen členem American Academy of Arts and Sciences.\n\nPercy Spencer byl ženatý a měl tři děti - Jamese, Johna a George.\n\n"}
{"id": "84421", "url": "https://cs.wikipedia.org/wiki?curid=84421", "title": "Arabská Wikipedie", "text": "Arabská Wikipedie\n\nArabská Wikipedie je jazyková verze Wikipedie v arabštině. Byla spuštěna 9. července 2003. Stejně jako jiné wikipedie s písmem psaným zprava doleva používá zrcadlový vzhled, tedy s logem wikipedie, odkazy a nástroji na pravé straně. V lednu 2020 obsahovala přes 1 023 000 článků a pracovalo pro ni 24 správců. Registrováno bylo přes 1 777 000 uživatelů, z nichž bylo přes 5 400 aktivních. V počtu článků byla 15. největší Wikipedie.\n\nV roce 2012 provedli 20,6 % editací arabské Wikipedie uživatelé z Egypta, 17,1 ze Saúdské Arábie, 6,3 % z Kuvajtu, 4,3 % z Alžírska, 3,7 z Maroka, 3,5 % z USA\n\nNejvíce článků, respektive dotazů, z arabské Wikipedie je zobrazeno v Saúdské Arábii (21,8 %), Egyptě (13,9 %), Maroku (9,1 %), USA (7,5 %), Alžírsku (6,7 %) a Iráku (5,7 %). Arabská Wikipedie je nejpoužívanější verzí v Jemenu, kde do ní směřuje 82,2 % dotazů, Sýrii (82 %), Palestinské autonomii (78,7 %), Lybii (74,9 %), Sudánu (71,9 %), Jordánsku (69,2 %), Iráku (67,3 %), Saúdské Arábii (66,9 %), Egyptě (59,3 %), Ománu (48,3 %), Mauritánii (44,2 %), Alžírsku (43,4 %) a Maroku (41,9 %).\n\nPoužívána je také v Kuvajtu (47,3 %), Bahrajnu (31,9 %), Tunisku (27,9 %), Čadu (19,7 %), Kataru (19,4 %), Jižním Súdánu (19 %), Spojených arabských emirátech (12,1 %), Somálsku (9,4 %), Turecku (3,7 %), Nigeru (3,7 %), Izraeli (3,4 %), Mali (2,6 %) a Džibuti (2,3 %).\n\nV roce 2019 bylo zobrazeno okolo 2,3 miliardy dotazů. Denní průměr byl 6 278 683 a měsíční 190 976 617 dotazů. Nejvíce dotazů bylo zobrazeno v říjnu (225 985 966), nejméně v červnu (166 868 131). Nejvíce dotazů za den přišlo ve středu 23. října (9 342 522), nejméně v úterý 4. června (4 114 467).\n\nOd 30. dubna 2008 do 13. února 2009 byla arabská verze Wikipedie blokována v Sýrii bez jakéhokoliv vysvětlení oficiálních úřadů. V roce 2008 byla spuštěna verze v egyptské arabštině, což mezi wikipedisty vyvolává spory, zda je její existence oprávněná. Tato verze měla v červenci 2014 přes 12 600 článků a podle jejich počtu byla 117. největší Wikipedie.\n"}
{"id": "84428", "url": "https://cs.wikipedia.org/wiki?curid=84428", "title": "Superficies solo cedit", "text": "Superficies solo cedit\n\nSuperficies solo cedit (latinsky, česky \"povrch ustupuje půdě\", ve významu \"stavba je součástí pozemku\") je právní zásada, podle které všechny věci - nejen stavby, které se nacházejí na pozemku a jsou pevně spojené se zemí, patří neoddělitelně k tomuto pozemku. \n\nZ právního hlediska se taková věc stává součástí pozemku a přestává vést vlastní existenci, tedy již není věcí v právním slova smyslu a nemůže být ani objektem práv - vlastnická práva přecházejí na pozemek, jehož je součástí. Vlastník pozemku je tedy vždy vlastníkem všech staveb na pozemku. Zásada pochází z římského práva, kde byla zformulována právníkem Gaiem (\"Institutiones\" II 73).\n\nTato zásada platí téměř v celé Evropě. Je doplňována institutem práva stavby, který umožňuje stavět na pozemku i nevlastníkovi. Na českém území tato zásada platila do roku 1950, kdy byla zrušena středním občanským zákoníkem. Od té doby v českém právu platí, že vlastník stavby může být odlišný od vlastníka pozemku, který pod ní leží. Zásadu od roku 2014 pro nově vzniklé právní vztahy obnovil v § 506 nový občanský zákoník. \n"}
{"id": "84434", "url": "https://cs.wikipedia.org/wiki?curid=84434", "title": "Severní Kypr", "text": "Severní Kypr\n\nSeverní Kypr, (plným názvem Severokyperská turecká republika, zkráceně \"SKTR\", též \"Turecká republika severního Kypru\") je státní útvar se znaky samostatné republiky. Rozkládá se v severní třetině ostrova Kypr.\nSeverokyperská turecká republika však nebyla mezinárodně uznána.\n\nVznik samostatného státu v roce 1983 byl vyvrcholením krize na ostrově, která byla vyvolána pučem kyperských Řeků v roce 1974, jehož cílem bylo svržení tehdejší vlády, a následnou invazí tureckého vojska v roce 1974, které mělo údajně za úkol ochránit turecké obyvatelstvo ostrova; téhož roku na severu ostrova vznikl separatistický stát. V současné době je stát Severní Kypr uznán pouze Tureckem.\n\nV roce 2004 bylo uspořádáno referendum o sjednocení ostrova, které, pokud by bylo přijato, by vytvořilo Sjednocenou kyperskou republiku, která by následně vstoupila do Evropské unie. Ačkoli byl Annanův plán v severní části přijat 65 % hlasů, byl zamítnut řeckou částí Kypru, kde pro sjednocení ostrova hlasovalo jen 24 % obyvatel.\n\nOrgány Evropské unie mají při jednání se Severním Kyprem a s rozvojovou pomocí pro toto území velké problémy. Zástupci Řecka a kyperských Řeků brání byť jen náznaku uznání nezávislosti Severokyperské turecké republiky, což se projevilo mimo jiné při podpisu dohod pro rozšíření Evropské unie mezi Evropskou unií a Tureckem v roce 2004. Problematická je situace na Kypru i vzhledem k plánům na vstup Turecka do Evropské unie – budoucí partner nyní vojensky okupuje část území EU, do které chce vstoupit.\n\nSeverní Kypr je republika v čele s prezidentem.\n\nVýkonná moc je reprezentována prezidentem voleným na pět let a vládou složenou z jejího předsedy (Özkan Yorgancıoğlu) a 10 ministrů.\n\nZákonodárná moc je reprezentována padesátičlenným jednokomorovým parlamentem voleným poměrným systémem na období pěti let, přičemž minimální hranice pro vstup do parlamentu\nje získání 5 % hlasů z celkového počtu v řádných volbách (současné volební období skončí v únoru 2014).\n\nSoudní moc je zastoupena nejvyšším soudem, soudci jsou jmenováni Vrchní soudní radou.\n\nEkonomice Severního Kypru dominuje sektor služeb, spolu s veřejným sektorem, obchodem, turistickým ruchem a školstvím, s menším podílem zemědělství a lehkého strojírenského průmyslu. Ekonomika funguje na principu volného trhu s velkým podílem dotací administrativních nákladů ze strany Turecka.\n\nKvůli svému postavení a embargu je Severní Kypr silně závislý na turecké vojenské a ekonomické podpoře. Měnou je Nová turecká lira, což zdůrazňuje propojenost s tureckou ekonomikou. Veškerý severokyperský export a import musí být realizován prostřednictvím Turecka, pokud není vyprodukovaný místně z materiálů dostupných v této oblasti (nebo importovaných prostřednictvím uznávaných přístavů ostrova) když může být exportován prostřednictvím jednoho z legálních přístavů.\n\nPřetrvávající problémy na Kypru nepříznivě ovlivňují ekonomický rozvoj Severokyperské turecké republiky. Kyperská republika jako mezinárodně uznávaná autorita deklarovala místní letiště a přístavy které nejsou pod její kontrolou za uzavřené. Všechny členské země OSN a státy Evropské unie uzavření těchto letišť a přístavů respektují. Turecká komunita proti tomuto argumentuje že Kyperská republika zneužívá své mezinárodní postavení k tomu, aby oslabila ekonomické vztahy mezi Severním Kyprem a ostatním světem.\n\nNavzdory omezením vyplývajícím z nedostatku mezinárodního uznání dosáhla ekonomika Severokyperské turecké republiky v posledních letech zajímavý výkon. Růst HDP ekonomiky Severokyperské turecké republiky byl v letech 2001 - 2005 5,4%, 6,9%, 11,4%, 15,4% a 10,6%. Tento růst byl dosažen relativní stabilitou Turecké liry a rozmachem školství a stavebního sektoru.\n\nStudie Světové banky říkají, že v Severokyperské turecké republice vyrostlo HDP na osobu na 76% z HDP na osobu v Kyperské republice.\n\nI když ekonomika Severokyperské turecké republiky se v posledních letech rozvinula, stále zůstává závislá na finančních tocích od turecké vlády. Podle ekonomického protokolu 2003 - 06 plánuje Ankara poskytnout Severokyperské turecké republice kolem 550 milionů dolarů.\n\nV období leden - srpen 2003 navštívilo Severokyperskou tureckou republiku 286 901 turistů.\n\nTurecko-kyperská ekonomika také profitovala z množství univerzit, včetně Univerzity Blízkého východu, Americké univerzity Girne, Technické univerzity Středního východu, Evropské univerzity Lefka a Kyperské mezinárodní univerzity, tak i Univerzity východního Středomoří, která je mezinárodně uznávaná a má více než 15 000 studentů 68 různých národností. Univerzita byla uznána tureckou Radou vysokého školství. Je plnoprávným členem institucí jako Evropská asociace univerzit, Komunita středomořských univerzit, Federace univerzit islámského světa a Mezinárodní asociace univerzit.\n\nPři návštěvě Severního Kypru je nutný cestovní pas. Všechny lety do severokyperského letiště Ercan mají povinné mezipřistání v Turecku. Přímé lety do Larnaky (EU) jsou spojeny s delší cestou autobusem přes hranici. V případě zapůjčení auta se na Kypru jezdí vlevo.\n\nPřestože je Severní Kypr kontroverzním a světově neuznaným státem, turisticky jde o oblíbenou oblast. Významné jsou endemické druhy rostlin. Typické jsou dlouhé, převážně písečné pláže. Na ostrově se nachází celá řada významných starověkých a starobylých památek.\n\nHistorie a mýtické pověsti se datují do doby tisíce let před naším letopočtem. K nejvýznamnějším památkám patří hrad ze 13. století, svatý Hilarion v pohoří Kyrenia, nebo zachovalé starobylý městský stát Salamis, který vzniklo 1100 let před Kristem.\n\nSeverokyperská jídla kombinují tureckou, řeckou, obecně středomořskou a britskou gastronomii.\n\nTradiční bohaté menu „mezés“ se skládá z mnoha studených předkrmů a teplých hlavních chodů.\n\nV pestrobarevné nabídce jídel nesmí chybět ochucený jogurt, tzatziki, hummus, olivy, čerstvé sýry, grilovaný halloumi (národní sýr), plněné vinné listy, sezamový dip, olivový olej, citrony atd.\n\nTeplá jídla se podávají po malých porcích, ale často za sebou. Různě upravená mletá masa, jehněčí Kleftiko (maso s kostí), kuřecí kousky, smažené Kofta (karbanátky) a Koupes (Kofta v těstíčku). Následují ovoce, sladkosti nebo obojí.\n\nSeverní Kypr leží v subtropickém středozemním podnebném pásu. Charakterizují jej mírné vlhké zimy a horká slunečná léta. V zimě jsou typickým tlakovým útvarem tlakové níže, které přináší srážky. V létě jsou naopak dominantní tlakové výše s minimem oblačnosti a vysokými teplotami.\n\nNa jaře je průměrná teplota na Severním Kypru 24 °C, v létě 36 °C, na podzim 24 °C a v zimě 14 °C. Výhodou pro turistický ruch je nejdelší přímořská sezóna v celém Středomoří od května až do začátku listopadu.\n\nDrtivá většina srážek spadne v zimě, průměrný zimní měsíc má až 14 deštivých dnů. V létě se naopak srážky objevují výjimečně, deštivé dny jsou maximálně 2 až 3 v měsíci. Stabilita slunečného počasí v létě patří k nejvyšším ve Středomoří. V hlavním městě Severní Nikósii spadne za rok asi 350 mm srážek.\n\nJelikož je celý Kypr obklopen mořem, typické je zesílené proudění. Vítr vyrovnává rozdíly mezi tlakovými útvary ve Středomoří, pobřeží potom ovlivňuje každodenní bríza. V zimě se může v nejvyšších polohách objevit sněhová pokrývka.\n\nProtože země není mezinárodně uznána, nemá svoji národní internetovou doménu. V zemi se používá .tr nebo doména druhého řádu .nc.tr, ale široce je používána i doména .cc (jinak určená pro Kokosové ostrovy, australské teritorium).\n\nSeverokyperské poštovní známky vydává \"The Directorate of the Postal Dept.,\" Lefkoşa.\n\n\n\n"}
{"id": "84439", "url": "https://cs.wikipedia.org/wiki?curid=84439", "title": "Hrubý Rohozec (zámek)", "text": "Hrubý Rohozec (zámek)\n\nHrubý Rohozec je státní zámek a národní kulturní památka, která leží ve stejnojmenné městské části na severozápadním okraji města Turnova, v části Hrubý Rohozec. Zámek je zpřístupněný veřejnosti; jeho správu vykonává Národní památkový ústav.\n\nPůvodní hrad Rohozec byl založen kolem roku 1280 zřejmě Jaroslavem z Ralska a jeho synem Havlem Rybou z rodu Markvarticů. Od sedmdesátých let 14. století hrad náležel Markvartovi z Vartemberka, který napadal kvůli osobním sporům lužické sousedy. To vzbudilo nevoli krále Václava IV. Ten jeho hrady (Žleby, Zbiroh, Rohozec) obsadil, Markvarta uvěznil a majetek mu zabavil. Královské komoře patřil do r. 1422, kdy ho získali páni z Michalovic. Za husitských válek byl majitelem Jan Kruhlata z Michalovic, který jako katolík podporoval krále Zikmunda proti husitům. Žižka Turnov zapálil roku 1424, ale o osudu Rohozce samého tehdy zprávy nejsou.\n\nOd roku 1468 vlastnil hrad Jan Tovačovský z Cimburka, po něm ho zdědila jeho ovdovělá manželka Johanka z Krajku, známá svojí podporou Jednoty bratrské. Johanka zahájila roku 1506 přestavbu, v níž pokračovali Jan ze Šelmberka a Kunrát Krajíř z Krajku. Na místě původního hrádku se samostatně stojící hranolovou věží, propojenou s hrádkem obrannou zdí, vzniká komplex budov na nepravidelném lichoběžníkovém půdorysu. Pozdně gotické paláce spojily věž s vlastním hrádkem. Roku 1516 získal hrad dnešní půdorys.\n\nOd roku 1534 vlastnili hrad opět Vartemberkové. Karel z Vartemberka přeměnil hrad celkovým zvýšením a dílčími přestavbami na zámek. Východní křídlo bylo prolomeno otevřenou arkádou, zámecká průčelí získala sgrafitovou výzdobu a stará gotická věž byla včleněna do východního paláce.\nPo porážce českých vojsk na Bílé hoře připadl zámek Albrechtu z Valdštejna. Ten daroval Rohozec svému válečníkovi Mikuláši Desfoursovi z původně francouzského šlechtického rodu Desfoursů. Za vlastnictví rodu Desfoursů dostal Rohozec přídomek Hrubý na rozdíl od blízkého statku a vsi Malý Rohozec. Mikulášův syn Albrecht Maxmilián začal roku 1675 s barokní přestavbou zámku. Do jižního paláce byla vestavěna raně barokní kaple probíhající dvěma patry budovy.\n\nDesfoursové dali v 19. století zámku dnešní podobu. Počátkem století byly odstraněny dřevěné pavlače v druhém patře a nahrazeny vnitřní komunikací. Došlo k zazdění arkád a nejvyšší patro východní věže bylo sneseno. Jídelna byla vybavena novogoticky. Na pracích se po roce 1822 podílel především český architekt Jan F. Joedl, který také zámek opatřil klasicistními omítkami. Romantické prvky zasáhly především interiéry zámku.\n\nŠlechtický rod Desfoursů vlastnil zámek až do roku 1946, kdy byl vyvlastněn státem na základě dekretů prezidenta republiky. Jeho posledním soukromým majitelem byl Karel Des Fours Walderode (1904–2000), kterému bylo v roce 1947 vráceno československé občanství, ale majetek již nikoliv, protože z Československa emigroval po únoru 1948. Po sametové revoluci se Karel Des Fours Walderode do Československa vrátil, opět mu bylo vráceno česklovenské občanství a zahájil snahu o restituci majetku, který mu byl v roce 1946 vyvlastněn na základě dekretů prezidenta republiky, a to včetně zámku Hrubý Rohozec. Snahy o restituci vedly k dlouhodobým soudním sporům, ve kterých od smrti Karla Des Four Walderode v roce 2000 pokračuje jeho manželka Johanna Kammerlanderová. V červnu 2019 potvrdil odvolací soud restituční nároky rodu Des Fours Walderode na zámek Hrubý Rohozec.\n\nZ původního hradu se dodnes zachovaly jen sklepní prostory vytesané přímo do skály nad řekou Jizerou. Portál vstupní věže, již prochází návštěvník do nádvoří, je renesanční. Na nádvoří je ve zdi náhrobní deska Albrechta Maxmiliána Des Fours. Zámecké interiéry si uchovaly původní vzhled z doby, kdy sloužily jako reprezentační a obytné místnosti hraběte Mikuláše Vladimíra Des Fours Walderode a jeho rodiny.\n\nBarokní kaple Nejsvětější Trojice vysvěcená roku 1675 přestavěná z části ještě gotického hradního paláce má oltář s obrazem Korunování Panny Marie; přiléhající arkýřovitý výklenek má sklípkovou klenbu. Dvoupatrová kruchta nese varhany z poloviny 18. století. Vedle prohlídek je dnes kaple využívaná také ke koncertům a svatebním obřadům.\n\nZámek je veřejnosti přístupný v obvyklých otevíracích dobách českých hradů a zámků.\n\n\nNávštěvníci mají možnost vybrat si ze dvou prohlídkových okruhů:\n\n\n\nNa zámku se natáčela část filmu Vrah skrývá tvář (1966, budova archivu a ordinace, několik scén na nádvoří s balkonem).\n\nSoučástí zámeckého areálu je menší přírodně-krajinářský park s kamenickými pracemi z období romantismu. Na park navazuje Zámecká stezka, která vede do hradního příkopu. Odtud je dobře zřetelná mohutná skála, na níž zámek stojí.\n\nZámecká stezka vede dále k řece Jizeře, odkud se lze přírodními partiemi kolem Dlaskova statku v Dolánkách a parkovými cestami údolím Jizery dostat až na náměstí Českého ráje v Turnově.\n\n"}
{"id": "84444", "url": "https://cs.wikipedia.org/wiki?curid=84444", "title": "Třemošnice (rozcestník)", "text": "Třemošnice (rozcestník)\n\nNázev Třemošnice má více sídel:\n\n"}
{"id": "84445", "url": "https://cs.wikipedia.org/wiki?curid=84445", "title": "Matilda Mk I", "text": "Matilda Mk I\n\n(A11) Infantry Tank Mk. I Matilda I byl prvním britským pěchotním tankem vzniklým v období těsně před druhou světovou válkou. Nezaměňovat s pozdějším modelem (A12) Infantry Tank Mk. II Matilda II, který převzal název „Matilda“ po svém předchůdci po jeho stažení z bojové služby. Tyto dva tanky byly zcela odlišného vzhledu a používaly rozdílné komponenty.\n\nVývoj započal v závodě Vickers-Armstrongs roku 1935. Jeho výsledkem bylo malé dvoumístné vozidlo s nízkou korbou a malou odlévanou věží, ve které byla zabudována jediná zbraň - kulomet Vickers ráže .303 ráže .303 (7,7 mm) nebo .50 (12,7 mm). Matilda využívala mnoho součástí z jiných vozidel: motor Ford V8, převodovku Fordson, mechanismus řízení podobný, jako u lehkých tanků Vickers, odpružení adaptované z dělostřeleckého tahače Mk.IV Dragon.\n\nAčkoliv korba i věž byly dobře chráněny proti tehdejším protitankovým zbraním, pásy a pojezdové ústrojí byly úplně odkryty a velmi zranitelné.\n\nPrvních 60 kusů bylo zadáno do výroby v dubnu 1937 a produkce běžela až do srpna 1940. Celkem bylo vyrobeno 140 tanků, některé z nich s kulometem Vickers větší ráže .50 namísto standardní .303. \n\nTěžký tank vyzbrojený pouhým kulometem zřetelně zobrazuje neujasněnost koncepce tankového vojska v tomto období. \nTanky Matilda I se v počtu 55 kusů zúčastnily spolu s Matildami II bojů ve Francii roku 1940 jako součást výzbroje Britského expedičního sboru. Podílely se na obraně a protiútoku u Arrasu v květnu 1940. Při evakuaci z Francie byly všechny Matildy Britského expedičního sboru zanechány na pevnině. Zbylé tanky Matilda I ve Velké Británii byly poté staženy k výcvikovým účelům.\n\nPodle Angličanů měl být pěchotní tank postavený jako pohyblivý bunkr, tzn. silně pancéřovaný a dostatečně vyzbrojený proti pěchotě. Matilda měla na nejsilnějších místech 65 mm tlustý pancíř (pro srovnání, soudobé verze Panzer III a Panzer IV měly pancíř na nejchráněnějších místech 30 mm silný), který činil německým tankům, lehkým protitankovým dělům a pěchotním protitankovým zbraním značné problémy, ale Matilda nemohla německé tanky ani škrábnout, jelikož její primární a jedinou zbraní byl 7,7 mm kulomet. \n\nDvoumístná Matilda se svými 11,2 tunami dosahovala rychlosti 13 km/h, protože stačilo, aby byl rychlý jako pěchota. Matilda byla jako podpora pěchoty v pěchotním boji výborná, ale jinak byla již v roce 1940 zastaralá, a tak Němci opuštěné Matildy nechávali prostě ležet, než aby je použili stejně jako francouzské a československé tanky. Nízká rychlost jí znemožňovala ústup před obrněnou technikou protivníka, kterou mohla její slabá výzbroj ohrozit jen stěží. Nepříjemná byla i velká zranitelnost pásů. Mnohem úspěšnější byla její nástupkyně, Matilda Mk II.\n\n"}
{"id": "84446", "url": "https://cs.wikipedia.org/wiki?curid=84446", "title": "Osečná", "text": "Osečná\n\nOsečná ( ) je město na severu Čech, v okrese Liberec, v Libereckém kraji, zasazené do malebné krajiny Podještědí. Leží asi 10 km jihozápadně od Liberce na úpatí Ještědsko-kozákovského hřbetu a Ralské pahorkatiny. Žije zde  obyvatel. Městem a Chrastnou protéká řeka Ploučnice, která pramení severně od obce u Jenišovského rybníka. Druzcovem protéká Druzcovský potok a Zábrdím a Vlachovým říčka Zábrdka. Dalšími vodními plochami v okolí jsou rybníky Jenišovský, Mlékárenský, Kočvarův, Lázeňský a Chrastenský. V tomto podještědském městečku je mateřská a základní škola. Nachází se zde lázně Kundratice, jedny z nejstarších lázní v Čechách, založené již r. 1881.\n\nMěstečko leží na silnici ze Stráže pod Ralskem do Českého Dubu, má autobusové spojení s Českým Dubem, Stráží pod Ralskem, Hodkovicemi nad Mohelkou a Libercem. Nejbližší železniční stanice je od obce vzdálena asi 7 km směrem na sever, v Křižanech.\n\nV Osečné se odehrává román Karolíny Světlé \"Frantina\", která si zdejší kraj velmi oblíbila a v nedaleké Světlé měla svou chalupu, kam v létě společně se svým mužem \"(prof. Petr Mužák)\" jezdívala. Podještědí se stalo inspirací pro její dílo.\n\nOsada Osečná je poprvé zmiňována roku 1350 v souvislosti s nedalekým hradem Děvínem, i když byla pravděpodobně založena již o sto let dříve českým šlechtickým rodem Vartenberků, a to uprostřed obchodní stezky, která vedla z nedalekého Českého Dubu na Děvín. Jméno města je zřejmě odvozeno od slova \"osekati\", což bylo to první, co se muselo před stavbou udělat – osekat les.\n\nNa konci 14. stol. je doložen místní dřevěný kostelík sv. Víta. Roku 1444 byla osada zcela zničena během husitského nájezdu. Tehdy bylo vystěhováno české obyvatelstvo a začali se sem stěhovat Němci. Roku 1516 kupuje hrad a město saský rod Bieberštejnů a dne 8. dubna 1565 Karel Biberštejn pokládá základní kámen pro stavbu nového kostela, tentokrát kamenného. Stavba byla dokončena o tři roky později roku 1568. V roce 1548 byla založena kronika města.\n\nNa přímluvu svobodného pána z Oprštorfu, kterému Karel Bieberštejn Osečnou r. 1569 prodal, povýšil císař Rudolf II. roku 1576 Osečnou na město s právem používat městský znak a pečeť se znakem gryfa se zlatou korunkou a s nápisem „Sigilium oppidi ossensis 1576“. Německé obyvatelstvo zde žilo již před rokem 1620, v knize daní z roku 1654 čítá Osečná 23 měšťanů, 15 chalup a 21 malorolníků. Roku 1680 napadli Osečnou náchodští a čáslavští sedláci, jejich povstání proti robotě však bylo potlačeno vojskem hraběte Haranta. V roce 1713 žilo ve městě 43 měšťanů, 2 malorolníci a 48 domkařů.\n\nNově povýšené město obdrželo právo várečné - tzn. právo vařit pivo. Pivovar věnoval městu r. 1598 Zikmund Smiřický, který město koupil r. 1591, a tehdy se dostalo pod vládu českého šlechtického rodu Smiřických. V této době až do r. 1769 v Osečné existovalo také právo hrdelní. Popravy mohly být dvojího druhu – buď oběšení anebo setnutí hlavy. Popraviště stálo na tzv. Šibeničním vršku, kde se dnes nachází památník německého spisovatele a básníka Friedricha Schillera. (Pamětní kámen byl znovu objeven v roce 2004 místním občanem, učitelem Radomírem Starým a jeho ženou a ti pak založili tradici každoročního setkávání u kamene.) V této době už existoval i dřevěný vodovod, který vedl z Jeníšovského rybníka do kašny, která na náměstí stávala ještě v roce 1954.\n\nRoku 1618 Albrecht Jan Smiřický protestoval proti českému králi a římskému císaři Ferdinandu II., což mělo negativní výsledky – po bitvě na Bílé hoře získal jejich majetek Albrecht z Valdštejna, který byl tehdy vlastníkem frýdlantského vévodství. Obyvatelé byli přinuceni přijmout katolickou víru a museli platit českodubskému faráři, což odmítli. R. 1653 byla oznámena rekatolizace, tedy že byla znovu přijata římskokatolická víra.\n\nKdyž byl v roce 1634 Albrecht zavražděn, jeho majetek získal císař Ferdinand II., který ho o dva roky později daroval generálovi Janu Ludvíku Hektrovi, jako poctu za jeho válečné zásluhy. Když r. 1640 zemřel, zdědila majetek jeho dcera Regina, která 14. května roku 1643 nastoupila do Kláštera sv. Jakuba ve Vídni, a když se o deset let později stala představenou, darovala své panství klášteru, v jehož majetku bylo město do roku 1783, kdy byl klášter zrušen Josefem II.\n\n5. listopadu 1642 přitáhlo do města švédské vojsko, které jeho velkou část zničilo. Za oběť jim padla radnice, vykradli kostel a zapálili pivovar. Ten už nebyl nikdy obnoven a tím v Osečné definitivně končí výroba piva. Nová radnice uprostřed náměstí byla slavnostně otevřena v roce 1704. K její stavbě byly mj. použity kameny ze shořelého pivovaru.\n\nOsečnou během její existence postihlo několik požárů, ten největší nastal 11. června 1825, kdy shořela velká část města. Ohni podlehlo 25 domů, fara, radnice a věž kostela, v níž se roztavily všechny zvony, kterých tam tehdy bylo pět (v současné době se na věži nachází zvony dva). S tímto požárem je spojena i jedna velká zajímavost: říká se, že kdyby tenkrát Osečná nevyhořela, byla by dnes větší než Liberec.\n\nČeskodubské panství a s ním i Osečnou koupil 6. 8. 1838 sychrovský kníže Kamil Rohan, který roku 1870 nad vstupem do kostela nechal umístit rodinný erb, který se na stejném místě nachází dodnes. Na erbu stojí jejich heslo \"Potius mori quam foedar\" („Raději zemřít než zradit“).\n\nRoku 1890 byly v Osečné farnost sv. Víta, četnická stanice, pětitřídní škola, záložna, tři mlýny, výrobna bačkor a pantoflí a tkalcovna, konaly se v ní pravidelné výroční trhy. Ve městě žilo na začátku 20. století 11 Čechů a 828 Němců. Po skončení druhé světové války byly němečtí obyvatelé vysídleni.\n\nDne 10. října 2006 byl obci vrácen status města. V současné době se ve městě staví rozhledna, která bude stát na Jiránkově kopci nad Jeniškovským rybníkem, na tomto místě už kdysi stávala. 28 metrů vysoká rozhledna bude mít zvláštní tvar „DNA“.\n\n\n\n\n\n"}
{"id": "84448", "url": "https://cs.wikipedia.org/wiki?curid=84448", "title": "Třemošnice (Hromnice)", "text": "Třemošnice (Hromnice)\n\nTřemošnice je zaniklá ves a bývalý hospodářský dvůr v okres Plzeň-sever, u potoka Třemošné, 1,5 km severovýchodně od Hromnice.\n\nVes Třemošnice patřila do majetku plaského cisterciáckého kláštera, poprvé připomínána ve 13. století. V 15. století ji klášter zastavil řadě drobných feudálů, ale roku 1558 byla již jistě pustá.\n\nPrávě na místě dřívější vsi nechal Florián Gryspek z Gryspachu před rokem 1558 vystavět hospodářský dvůr. Podle urbáře kaceřovského panství byly obnoveny některé ze zpustlých polí a na zbytku se stále pracovalo. Dvůr tvořila stodola, chlévy, maštale, obilnice a čeledník, poblíž dvora byl ovčín.\n\nV pobělohorských konfiskacích přichází Gryspekové o svůj majetek, který se vrací zpět klášteru v Plasech. V době vlády opata Ondřeje Trojera byl postaven nový ovčín. Za opata Tyttla a jeho nástupce C. Stoye byl klášter plně vytížen výstavbou nového konventu, proboštství v Mariánském Týnci i několika jiných hospodářských dvorů, takže Třemošnice se dočkala další výstavby až za opata Silvestra Hetzera a to v podobě mléčnice uprostřed dvora.\n\nZa opata Fortunáta Hartmanna došlo přibližně v letech 1755–1764 k barokní přestavbě dvora. Jako u mnoha hospodářských dvorů kláštera byl zvolen obdélníkový půdorys, na jehož kratších stranách stála stodola a na protilehlé vjezd. Delší strany byly tvořeny většinou chlévy, přičemž jedna z těchto stran byla ukončena širší obytnou částí. Prostřední z jejích tří traktů byl patrový \"zámeček\" s třemi okenními osami a mansardovou střechou, velmi podobný obytné části ve dvoře Rohy. Na nádvoří kromě starší mléčnice, která byla možná spojena s kaplí, stávala kašna. Dvůr Třemošnice byl stejně dlouhý jako dvory Lomany a Lednice.\n\nPo zrušení kláštera přešlo celé panství do správy náboženského fondu, později bylo v dražbě prodáno kancléři Metternichovi. K roku 1894 měl dvůr v pronájmu Antonín Šimice.\n\nObytná část byla ještě v druhé polovině 20. století obývána, ale její stav se zhoršoval, až byla na konci 80. let zbořena. Dnes z původních staveb dvora zbývá jen stodola, na místě křídel stojí nové budovy firmy Truhlářství Rott.\n\n"}
{"id": "84452", "url": "https://cs.wikipedia.org/wiki?curid=84452", "title": "Dověcnosti", "text": "Dověcnosti\n\nDověcnosti je první album skupiny Čechomor. Skupina ho vydala ještě pod prvním názvem 1. nezávislá českomoravská hudební společnost v roce 1991. Na albu je celkem 18 lidových písní, které skupina vybrala tak, aby nebyly notoricky známé. Album bylo vydáno společností Globus Internacional. Po nahrání alba vystupovala skupina po celé Evropě.\n\nUkázka celého alba – Nižší kvalita, Vyšší kvalita.\n\n\n"}
{"id": "84459", "url": "https://cs.wikipedia.org/wiki?curid=84459", "title": "Doprava v Třebíči", "text": "Doprava v Třebíči\n\nDoprava v Třebíči, článek se zabývá o dopravní situaci v Třebíči a jejím napojení na další dopravní cesty. Třebíč je dopravním uzlem místního významu, kterému se v minulosti hlavní tahy sice nevyhýbaly, ale s rostoucí dopravou byly jejich trasy přesunuty dále od města. Město tak ztratilo post významné obchodní křižovatky starých cest. Existují plány na zlepšení stávající situace a chystají se jejich realizace. Jedním z nich je například probíhající projekt napojení města na dálnici D1 k Velkému Meziříčí.\n\nJiž ve starověku vedly v blízkém okolí Třebíče významné obchodní stezky. Cesta \"Haberská\", která vedla přes Čáslavice, Kojetice, Stařeč, Přibyslavice a Brtnici, v Brtnici se křížila se stezkou \"Lovětínskou\", později zvanou i \"Třebíčská stezka\", ta vedla od starého Brna, přes Zastávku u Brna, Vladislav, Trnavu a končila v Lovětíně. Další důležitou křižovatkou stezek byl tehdejší \"Brod\", ten se nacházel na místě, kde se nachází dnešní Vladislav, zde se křížily stezky \"Libická\" a \"Lovětínská\". Do roku 1739 byla Třebíč i křižovatkou silnic Brno − Praha a Vídeň − Praha, v tomto roce byla dokončena tzv. císařská cesta vedoucí západně od města a později bylo císařem Josefem II. rozhodnuto o vedení cesty z Brna do Prahy přes Velké Meziříčí. Také se dalo cestovat do Velkého Meziříčí a Zastávky (a dále vlakem do Brna) poštovním dostavníkem, povozník Pricl jezdil jednou týdně i do Vídně.\n\nPrvním významným krokem ke zlepšení napojení Třebíče na dopravní síť tehdejšího Rakouska-Uherska bylo rozhodnutí vystavět trať Vídeň – Znojmo – Jihlava – Berlín, kde se usilovalo o to, aby trať vedla přes Kojetice a dále tunelem směrem na Třebíč. Nakonec se však trať Třebíči vyhnula a stanice byly zřizovány mnohdy daleko od nich. Třebíč získala svou stanici až 7 km za městem mezi Starčí a Čechočovicemi, tehdy byla nazvána Starč-Třebíč ( \"Startsch – Trebitsch\").\nMnohem významnějším činem bylo prodloužení tratě č. 240 – tzv. Českomoravské transversálky ze Zastávky u Brna (tehdy nazývané \"Boží Požehnání\") do Okříšek. Tato železnice totiž již vedla v těsné blízkosti města, kde na ní byla zbudována jedna stanice – Třebíč – a jedna zastávka – Řípov (dnes Třebíč-Borovina) a později se stala jeho součástí.\n\nKe konci dvacátém století byl skrze Třebíč postaven nový průtah z východní na západní stranu města. V posledních letech pokračuje vylepšování situace a stavba nových křižovatek, zejména kruhových. Město dlouhodobě usiluje o to, aby došlo k přestavbě mostu na Podklášteří (tj. tzv. Podklášterský most, kdy v roce 2015 bylo oznámeno, že do konce roku 2016 by měl být vybudován nový most. Bude železobetonový jednopolový a širší, vozovka bude mít tři pruhy a chodníky budou zachovány po obou stranách silnice. Dostavba se posunula až na rok 2017.\n\nÚzemí města je napojeno na širší silniční síť těmito silnicemi:\n\nOd roku 2000 se postupně realizuje rekonstrukce silnice druhé třídy číslo II/360, která by měla napojit město Třebíč na dálnici D1 a která je zároveň jednou z páteřních komunikací kraje. Celý soubor staveb byl zahájen obchvatem obce Trnava. Tento zhruba tříkilometrový úsek značně ulehčil obci Trnava a významně zrychlil cestu k dálnici. Všechny komunikace budou realizovány v kategorii S9,5/70. Dalšími následujícími stavbami byly obchvaty obcí Oslavice, Oslavička část I, Velké Meziříčí malý silniční obchvat. V květnu 2007 byl vložen záměr rekonstruovat úsek Štěpánovice – odbočka Vacenovice, na kterou by měl navázat obchvat města Jaroměřice nad Rokytnou. V posledním listopadovém týdnu 2014 se začalo s úpravami vozovky mezi Třebíčí a Pocoucovem.\n\nPrvní zmínka o MHD v Třebíči se datuje k otevření nové silnice spojující centrum města s železničním nádražím Třebíč-Starč (1871). Doprava byla zajišťována omnibusy, které měly kapacitu 18 míst. Jezdily několikrát denně a byly velice vytížené. Provoz byl ukončen s otevřením železničního nádraží v Třebíči roku 1886. V 80. letech 20. století bylo plánováno zavedení trolejbusové dopravy na území města.\n\nAutobusy městské autobusové dopravy v Třebíči se rozjely na podzim roku 1954. Od roku 2017 bylo v provozu celkem 10 linek, které rovnoměrně zajišťují dopravu po celém městě. Všechny linky (kromě tzv. školní) projíždí Karlovým náměstím. MHD je hojně využívaná, protože historické centrum je v údolí a novější paneláková a činžovní zástavba až o 70 metrů výše. V provozu byly do konce roku 2016 linky 1 až 9. Od počátku roku 2017 jsou v provozu páteřní linky 1, 4, 5 a doplňkové linky 10, 11, 12, 13, 14, 31 a 21.\n\nKe konci osmdesátých let 20. století se začalo plánovat zavedení trolejbusové dopravy v Třebíči. Veškeré záměry však skončily v době 1. poloviny 90. let, kdy panoval celkový nedostatek financí na investice a město Třebíč si potřebovalo poradit s většími problémy, jako zásadní rekonstrukce židovského města a peněžní prostředky byly přednostně směřovány tímto směrem. Plány na zavedení trolejbusové dopravy v Třebíči zůstaly nerealizovány.\n\nAutobusová doprava je jediná doprava, která byla vybudována v kapacitě příslušící velikosti města. Dnes při částečném úpadku veřejné dopravy se uvažuje o zrušení jednoho nástupiště a přilehlého parkoviště. Tím by vznikl prostor pro opětovné zastavění, a tím i uzavření jižní strany ulice Vítězslava Nezvala.\n\nHlavní třebíčské autobusové nádraží bylo postaveno v centru města nedaleko Komenského náměstí v roce 1984, při stavbě došlo k asanaci části Stařečky. Nádraží bylo otevřeno v roce 1986. V roce 2017 došlo ke sporům mezi provozovateli a městem, kdy následně pak bylo od roku 2018 nádraží provozováno městem Třebíč. \n\nAutobusy obsluhují dopravu po okolních městech a vesnicích. Městěm projíždí i meziměstské dálkové linky na trasách České Budějovice - Brno, Dačice - Třebíč, Zlín - Mnichov, Brno - Studená, Brno - Jihlava, Znojmo - Hradec Králové, Třebíč - Praha, Třebíč - Hradec Králové, Třebíč - Telč.\n\nPrvní napojení města na železniční síť se událo v roce 1871 postavením trati Rakouské severozápadní dráhy z Vídně přes Znojmo do severních Čech. Stanice nazvaná \"Třebíč-Starč\" byla situována nedaleko obce Stařeč asi sedm kilometrů západně od Třebíče (nynější \"Stařeč\" na trati č. 241). Město nechalo vybudovat novou spojnici města s nádražím, kde byla pravidelná doprava omnibusy a nákladu z a do Třebíče.\n\n3. června 1886 byla slavnostně zprovozněna trať tzv. „Českomoravské transversálky“ Zastávka u Brna – Okříšky, která vedla přímo městem. Tím zanikla de facto první městská doprava do dnešní stanice Stařeč. Městem nyní prochází pod označením trať č. 240 Brno – Jihlava. Železniční stanice Třebíč leží na 50. km v úseku Střelice – Okříšky. Dva kilometry západně od stanice Třebíč leží zastávka Třebíč-Borovina. Denně zde projede kolem 40 osobních vlaků a rychlíků; svého času i kolem 15 nákladních vlaků, dnes pouze tzv. místní obsluha.\n\nV roce 2014 započala stavba přestupního terminálu.\n\nV nejbližších letech je naplánována elektrifikace trati Brno – Třebíč – Jihlava. Tím by byla dokončena elektrifikace celé jižní větve, přes kterou vedou rychlíky z Bohumína do Plzně a Brna do Českých Budějovic bez výměny lokomotiv. Společně by měla být upravena i nádraží a jejich okolí.\n\nV plánu je i zřízení přímého rychlíkového vlaku mezi Třebíčí a Prahou. V květnu roku 2019 bylo oznámeno, že od roku 2020 by mohlo být přímé vlakové spojení mezi Třebíčí a Prahou spuštěno, problémem však je neelektrifikovaná trať mezi Náměští nad Oslavou a Jihlavou, kdy by tak bylo nutné v Jihlavě přepřáhnout vlak na jinou lokomotivu. O přímou linku usiluje senátorka za obvod Třebíč Hana Žáková.\n\nTzv. průtah městem je místní sběrná komunikace, která byla postavena v osmdesátých letech a její název je \"MS14/50\", je tvořen ulicemi Sportovní, Bráfova, Sucheniova, Pražská. V centru města už kapacitně nestačí, intenzita dopravy přesahuje 20 000 vozidel za 24 hodin.\n\nDopravní politika města počítala s vytvořením dopravní sítě radiálně-okružní, kterou měly tvořit dva okruhy, malý okruh a velký městský okruh s navazujícími sběrnými komunikacemi. Nová politika dopravy už pracuje jen s velkým městským okruhem. Na jihu města by měla okruh tvořit přeložka silnice první třídy č. 23. Na východě již postavená silnice druhé třídy č. 360 (Rafaelova). Severní a západní část by měla vytvořit přeložka silnice druhé třídy č. 351.\n\nV roce 2019 byly osazeny křižovatky ulic Bráfovy a Nádražní a ulic Bráfovy a Bedřicha Václavka kamerami, které budou zaznamenávat provoz. Záznamy budou zálohovány, prostřednictvím dálkového ovládání budou moci být prostřednictvím Policie ČR ovládány semafory na těchto křižovatkách.\n\nV roce 2019 za první tři čtvrtletí přibylo v třebíči 1100 automobilů, celkem je v Třebíči v roce 2019 registrováno 26 elektromobilů.\n\nV poslední době se v Třebíči rozšířila síť placených městských parkovišť, které vznikají přestavbou stávajících parkovacích stání. Ty jsou rekonstruovány především z důvodu modernizace a estetiky města. Většina se jich nachází v centru města. V některých oblastech města si lze také předplatit parkovací místo na dobu jednoho roku. Každý předplatitel je zároveň držitelem předplatitelské karty. Tento druh parkování je využit hlavně v ulicích v okolí centra. V budoucnu se by také mohla proběhnout výstavba podzemních garáží na Karlově náměstí.\n\nV roce 2019 vznikl falešný leták o změnách v dopravě a parkování na Podklášteří, ten vycházel z materiálů města a měl vypadat jako materiál města. Město podalo na autora letáku trestní oznámení za šíření poplašné zprávy.\n\nOd května roku 2019 je možné platit parkování i pomocí aplikace v chytrém telefonu. Od roku 2021 se město chystá změnit systém parkování v Třebíči. V polovině roku 2020 by měla být dokončena studie.\n\nSeznam placených parkovišť v Třebíči:\n\n\nV Třebíči se nachází jedno sportovní letiště s přistávací dráhou s nezpevněným povrchem.\n\nV poslední době se začaly hojně rozšiřovat v okolí Třebíče cyklostezky, a to i přes převažující kopcovitý terén. V roce 2006 byla zřízena půjčovna kol pro turisty i širokou veřejnost. V roce 2007 bylo oznámeno zahájení stavebního řízení cyklostezky Jihlava – Třebíč – Raabs. Ve studii je také trasa spojující historické centrum Třebíče s přehradou Dalešice, kde byla 1. července 2007 zahájena lodní doprava. \n\nV roce 2014 vypracovalo město Třebíč tzv. Generel cyklodopravy, tj. plán rozvoje cyklistických tras. Město má rozplánováno několik různých cyklookruhů, kdy jeden z nich je nazvaný rekreační a je dále dělen na pět částí, které vedou okolo Polanky, Podzámeckou nivou, přes Židovskou čtvrť, přes Kočičinu, přes park Lísčí, dále přes Lorenzovy sady na Hrotovickou ulici. Další je tzv. železniční cyklookruh, ten má v plánu propojit zastávku v Borovině s železničním nádražím a novým dopravním terminálem Třebíč a nadále přejít k tzv. Dukovanské cyklostezce. Cyklostezka Třebíč – Dukovany, roku 2019 byl dokončen projekt celé cyklostezky. Do konce roku 2019 bylo postaveno jen několik kilometrů. Celkem bude nastaveno 10 úseků pro stavbu stezky. Postupně se budou stavět úseky Hrotovice–Bezděkov, Bezděkov–Dalešice, Bezděkov–Valeč, Dalešice–Slavětice, Slavětice–EDU, EDU–Dukovany, Valeč–Třebenice, Třebenice–rozcestí Dolní Vilémovice–Číměř, Studenec. Problémy jsou v úseku odbočky a případné propojky s cyklostezkou Třebíč – Vladislav nedaleko Číměře, obec se nedokáže dohodnout s majitelkou jednoho z potřebných pozemků. Pokračování stavby je v plánu na rok 2021. \n\nDále je v plánu (cca v roce 2021) tzv. Vladislavský úsek, který by v cílovém stavu měl vést až do Náměště nad Oslavou. V plánu cyklostezky mezi Náměští nad Oslavou a Třebíčí je i odbočka k vojenskému letišti u Náměště nad Oslavou, v Třebíči by měla cyklostezka pokračovat přes Lísčí nebo kolem Nemocnice Třebíč směrem do Boroviny. Směrem od Třebíče by cyklostezka měla vést kolem čističky odpadních vod východně od města, následně podél levého břehu řeky Jihlavy, následně by měla pokračovat kolem bývalého nádraží Vladislav a překlenout řeku Jihlavu. Dále by pak měla vést za továrnou společnosti Tanex, dále by měla pokračovat kolem potoka Beňůvky, který teče podél silnice I/23. Nedaleko statku Jindřich by měla být napojena na stávající cyklostezku kolem Studence do Okarce, kde bude pokračovat kolem rybníků podél železniční trati do Náměště nad Oslavou. Projekt připravuje spolek Regio 2020, roku 2019 bylo některými dotčenými obcemi podepsáno memorandum o přípravě a vzájemné spolupráci, s dalšími se o podepsání jedná. Stavba by měla proběhnout v roce 2021.\n\nV plánu jsou i další úseky, jedním z nich je tzv. Bažantnický úsek, který by měl vést směrem k Bažantnici u Račerovic. Ten by měl být využitelný i jako stezka pro in-line brusle či jako dráha pro běžecké lyžování. Síť cyklostezek po městě Třebíč by se měla plánovat v roce 2020 a 2021.\n\nCyklostezka Jihlava – Třebíč – Raabs je cyklostezkou, které by v budoucnu měla spojit Jihlavsko a Třebíčsko s Rakouskem, konkrétně s městem Raabs. Na přípravě projektu začalo město Třebíč pracovat v roce 2002. Na projektu se následně podílelo sdružení 26 českých obcí ležících v trase cyklostezky. Cyklostezka by měla 120 kilometrů dlouhá. Bude se skládat z 19 kilometrů nových a 36 kilometrů stávajcích úseků. V okolí velkých obcí by také mělo vzniknout celkem 7 kilometrů úseků s povrchovou úpravou vhodnou pro jízdu na kolečkových bruslích. V dubnu roku 2012 došlo k pozastavení příjmu dotací, společnost Swietelsky (realizátor stavby) prohlásila, že svazek obcí \"Cyklostezka Jihlava-Třebíč-Raabs\" neproplatil 10 úseků, jež byly vybudovány. Společnost se brání, že projekt na výstavbu měl být chybný, svazek, že prozatím nedostal dotaci od ROP Jihovýchod. V roce 2018 se začne pod Sucheniovou ulicí v Třebíči budovat tunel pro cyklisty. Celková částka na vybudování tunelu dosáhne 15 milionů Kč, dodavatelem stavby je pardubická společnost M-Silnice, stavba bude probíhat mezi 30. dubnem a 23. září. Po cyklostezce projelo od září 2016 do září 2017 celkem 50 000 cyklistů. \n\nV Třebíči se plánuje stavba stezky pro chodce s povoleným vjezdem pro cyklisty ve Sportovní ulici a výstavba úschovných boxů na kola na Třebíčském vlakovém nádraží.\n\n\n"}
{"id": "84460", "url": "https://cs.wikipedia.org/wiki?curid=84460", "title": "Sonochemie", "text": "Sonochemie\n\nSonochemie je obor chemie, který využívá k iniciaci chemických reakcí\nultrazvukové vlny.\n\nPro přenos energie se využívá kapaliny, která zároveň plní funkci\nrozpouštědla. Energie je zde přenášena tlakovou vlnou, která se\nperiodicky rozpíná a stlačuje. Amplituda této vlny řádově odpovídá mezimolekulovým\nvzdálenostem v kapalině. Díky tomu dochází ke zvětšování mezimolekulové vzdálenosti,\nv kapalině vznikají prázdná místa, tzv. kavitační bubliny. Tyto bubliny rostou\naž do okamžiku, kdy dosáhnou kritické velikosti (170-300 µm). Pak dojde k\nprudkému, adiabatickému zhroucení. Toto zhroucení je velmi rychlé a uvnitř bubliny\nse drasticky zvýší tlak a teplota. Tyto kolapsy dodávají energii chemickým reakcím.\n"}
{"id": "84461", "url": "https://cs.wikipedia.org/wiki?curid=84461", "title": "Klub 231", "text": "Klub 231\n\nKlub bývalých politických vězňů (Klub 231, K 231) byla organizace sdružující politické vězně komunistického režimu uvězněné mezi únorem 1948 a počátkem let 60. Založena byla 31. března 1968 v Praze, předsedou přípravného výboru se stal prof. Karel Nigrín, tajemníkem byl zvolen Jaroslav Brodský; za členy se brzy hlásilo z celé ČSSR na 80 tisíc lidí. \n\nPo srpnové invazi byla organizace Klub 231 jako „jedno z center kontrarevoluce“ zakázána a rozhodnutím státních orgánů rozpuštěna. Řada představitelů Klubu 231 po okupaci emigrovala, např. tajemník J. Brodský nebo předseda dokumentační komise klubu Ota Rambousek. V roce 1990 na Klub 231 navázala Konfederace politických vězňů Československa (nyní Konfederace politických vězňů České republiky). \n\nJméno \"Klub 231\" (resp. jeho zkratka), pod nímž je organizace známa nejvíce, je odvozeno od zákona na ochranu lidově-demokratické republiky (zákon č. 231/1948 Sb.), podle nějž byla většina politických vězňů odsouzena. \n\nTerčem útoku se stal Klub 231 v rámci ruské propagandy, když ruská státní televize Rossija 1 v roce 2015 natočila lživý film \"Varšavská smlouva. Odtajněné stránky ()\", ve kterém byl označen za „údernou sílu\" pražské opozice a hlavního viníka invaze vojsk do Československa v roce 1968. Členy Klubu 231 označil film za odsouzené esesáky, fašisty, kolaboranty a nepřátele československého lidu, kteří chtěli vytvořit situaci beztrestného teroru a vyvolat ozbrojené srážky a krveprolití.\n\n\n"}
{"id": "84462", "url": "https://cs.wikipedia.org/wiki?curid=84462", "title": "Chemická depozice z plynné fáze", "text": "Chemická depozice z plynné fáze\n\nChemická depozice z plynné fáze (CVD - Chemical Vapor Deposition) je chemický proces využívaný\npro přípravu tenkých filmů (např. polovodičový průmysl). Substrát je vystaven\núčinkům jednoho nebo více těkavých prekurzorů, které na jeho povrchu reagují mezi\nsebou nebo se rozkládají za vzniku požadovaného materiálu, celý proces probíhá za vysoké teploty. Při tomto procesu se často uvolňují těkavé vedlejší produkty, které jsou z reakčního prostoru odstraňovány proudem plynu nebo vakuem.\n\nTato metoda je široce využívána v polovodičovém průmyslu. Slouží k přípravě polykrystalického, amorfního a epitaxního oxidu křemičitého,\nuhlíkových vláken a nanotrubic, nitridu křemičitého, atd. Pomocí CVD se také připravují syntetické diamanty.\n\nJako první využili CVD Powell, Oxley v roce 1880 při výrobě žárovek, které měly vlákna pokrytá uhlíkem nebo kovem. Ve stejném desetiletí Ludwig Mond vyvinul karbonylový proces pro přípravu čistého niklu.\n\nV následujících padesáti letech se metoda CVD vyvíjela pomalu. Využití nacházela převážně v metalurgii, při přípravě vysoce čistých kovů, např. tantalu, titanu, atd.\n\nPo druhé světové válce došlo v tomto oboru k prudkému vývoji.\n\n\nExistuje poměrně velké množství modifikací této metody používaných pro přípravu tenkých filmů, například:\n\n\n\n\n\n\n Základní principy CVD\n"}
{"id": "84465", "url": "https://cs.wikipedia.org/wiki?curid=84465", "title": "Mezi horami", "text": "Mezi horami\n\nMezi horami je druhé řadové album skupiny Čechomor. Vydáno bylo v roce 1996 vydavatelstvím Venkow Records. Skupina jej vydala pod názvem Českomoravská hudební společnost a některými kritiky je považováno za jejich nejlepší album. Obsahuje celkem 16 lidových písní z Čech, Moravy a také Slovenska. Skupina začala pozvolna přecházet na elektrický způsob hry.\n\nUkázka celého alba - Nižší kvalita, Vyšší kvalita\n\n\n"}
{"id": "84475", "url": "https://cs.wikipedia.org/wiki?curid=84475", "title": "Holografie", "text": "Holografie\n\nHolografie je způsob záznamu informace v prostředí s vlnovým charakterem, kdy pro záznam využijeme interferenci předmětové vlny s koherentním pozadím. \n\nVzhledem k vlnovému charakteru světla je využitelná například pro úplný optický záznam o jakémkoliv složitém předmětu. \nHolografie (z řeckého \"holos\" - úplný a \"grafie\" - záznam) je vyspělá forma záznamu obrazu, která umožňuje zachytit jeho trojrozměrnou strukturu. Tato technologie může být využita i ke skladování binárních dat.\n\nDennis Gabor dal v roce 1948 holografii teoretické základy, avšak plného rozvinutí dosáhla až s vynalezením laseru v roce 1960, který dodal dostatečně bodové a koherentní světlo. První trojrozměrný záznam, zobrazující vláček, se podařilo vytvořit vědcům na michiganské univerzitě (Emmett Leith a Juris Upatnieks) v roce 1962. Následný vývoj se ubíral přes holografický záznam pohybu, trojrozměrné obrázky na obálkách knih a časopisů až k datovému záznamu.\n\nNa rozdíl od běžné fotografie, která zachycuje bod po bodu intenzitu jednotlivých paprsků světla, holografie umožňuje\ntrojrozměrný záznam předmětu na dvourozměrný obrazový nosič (citlivá vrstva fotografického filmu, emulze na skle, plastová fólie), kam se zapíše informace jak o intenzitě, tak i o fázi světla odraženého od předmětu.\n\nSvazek koherentních světelných paprsků, který vyzařuje laser a který je dostatečně široký, aby mohl zaznamenat úplně celý předmět, se obvykle pomocí optických prostředků (např. polopropustné zrcadlo nebo děličem svazku - skleněným dvojhranolem) rozdělí na svazek osvětlovací a svazek referenční. Po dopadu a následném odrazu osvětlovacího svazku od snímaného předmětu vzniká předmětový svazek, jenž nese informaci nejen o intenzitě světla, ale i jeho fázi, která vypovídá o trojrozměrné struktuře. Tyto informace se zaznamenají v obrazovém nosiči (např. fotografický film) díky referenčnímu svazku, jenž v místě obrazového nosiče interferuje s obrazovým svazkem. Vznikne tak interferenční obrazec - hologram, kde se nepravidelně zapíšou rozmístěná interferenční maxima a minima. Kvalita záznamu hologramu závisí na vnějších podmínkách. Nejkvalitnější záznamy lze samozřejmě provádět v laboratořích, v co nejdokonaleji odstíněné místnosti, předměty umístěné na antivibračních stolech (stoly, které mají každou nohu odpruženou). Záznam lze provést také na obyčejném stole a za běžně dostupných podmínek, než jsou laboratorní, ale kvalita je znatelně rozdílná.\n\nPro správné zobrazení zaznamenaného předmětu je nutné hologram osvětlit koheretním svazkem paprsků (rekonstrukční svazek) vyzařovaným obvykle laserem pod stejným úhlem, pod jakým dopadal během snímání referenční svazek. Díky difrakci rekonstrukčního svazku se vytvoří světelné pole (rekonstruovaný svazek) odpovídající trojrozměrnému obrazu předmětu, který je v hologramu zaznamenán. Jednoduše řečeno, hologramem projdou jen paprsky odpovídající paprskům odraženým od zaznamenaného předmětu. Výsledkem je zdánlivý prostorový obraz.\n\nI přes finanční náročnost vývoje holografie, která nepřinesla očekávané výsledky, zejména v oblastech datového záznamu, se ji podařilo částečně vyvést z laboratoří do praxe.\nZjednodušené verze hologramu, které svoji trojrozměrnost vyvolávají spíše pouze iluzí, se postupně také začínají využívat v běžném životě (např. na výstavách, kdy vystavované exponáty dosahují nedocenitelných hodnot), ne pouze ve sci-fi filmech.\n\nDuhové hologramy vznikají na rozdíl od obrazových v návrhářském studiu, kde jim odborníci vdechnou jedinečnou strukturu, která se nejčastěji v podobě plastem pokryté nálepky sériově vyrábí v lisovnách k tomu určených. Takto zhotovené hologramy díky své unikátnosti a možnosti pozorování i pod bílým světlem slouží jako zabezpečovací prvky bankovkám, důležitým dokumentům a výrobkům, jež mají chránit před paděláním. Průkopníkem podobných technologií byl časopis National Geographic, který v roce 1984 použil na obálku obrázek oplývající třetím rozměrem.\n\nObrazové hologramy vznikají holografickým záznamem předmětu. Díky velké hloubce obrazové scény a širokému úhlu pozorování se takto vytvořené hologramy využívají například k zpřístupnění vzácných archivovaných předmětů široké veřejnosti.\n\nRoku 1963 zaměstnanec Polaroidu Pieter van Heerden přišel s myšlenkou využít metodu holografie k záznamu binárních dat. Svazek paprsků se rozdělil na objektový a referenční. Poté, co projde objektový svazek maticí tmavých a čirých pixelů, představujících jednotlivé datové bity, interferuje s referenčním svazkem uvnitř destičky citlivé na světlo. Data uložená ve výsledné matrici se získají díky osvětlení referenčním svazkem pod stejným\núhlem, pod jakým záznam vznikal. Vyšší hustoty dat uložených na jednom nosiči je možné dosáhnout jak změnou frekvence, tak i úhlu referenčního\nsvazku paprsků. Největší vývoj holografických pamětí proběhl během posledních deseti let 20. století díky americkým konsorciím, která sdružovala univerzitní týmy. Ač přílišná technologická náročnost a rychlý vývoj magnetických nosičů donutily konsorcium ukončit masivní financování, některé společnosti pokračují s vývojem dodnes a řešení holografického uchovávání dat od InPhase je na prahu komerčního využití.\n\nNa rozdíl od běžných optických nosičů (CD, DVD, Blu-ray) holografický záznam dat umožňuje trojrozměrný zápis do objemu datové vrstvy média, která v současnosti sestává z krystalů fotopolymerů. Tento materiál však nedovoluje přepis, a proto není možné opravit chyby zápisu, kterým\nse společnostem, jež vyvíjejí tuto technologii, prozatím nedaří předcházet. V budoucnu by holografická média mohla nabídnout vysokou\nrychlost čtení/zápisu, velkou kapacitu a rychlé vyhledávání, založené na asociativním určení přesné adresy dat, díky kterému by se na rozdíl od konvenčních datových médií nemusely položky jednotlivě procházet.\n\nV podobě hologramu vystupovali či vystupují např. Whitney Houston, Michael Jackson, Roy Orbison, Buddy Holly nebo Maria Callas.\n\n\n\n"}
{"id": "84479", "url": "https://cs.wikipedia.org/wiki?curid=84479", "title": "Tricky", "text": "Tricky\n\nTricky, vlastním jménem Adrian Thaws (* 27. ledna 1968, Bristol, Anglie), je britský rapper a herec.\n\nTricky je velmi důležitým protagonistou trip hopu. Sám začal produkovat trip hop po spolupráci na dvou albech se zakladatelskou skupinou trip hopu Massive Attack, nikdy do ní však nepatřil. V roce 1995 vydal své první sólové album \"Maxinquaye\", které se svým obsahem nedá přirovnat žádnému hudebnímu stylu. Album bylo nominováno na cenu Mercury a NME magazín je zvolil albem roku. Později začal experimentovat i s reggae, rockem a hip hopem. Na albu \"Vulnerable\" směřuje více k rocku nez trip hopu. Přispěl také svými vokály k písni „Neon Religion“ z desky \"Moonshower and Razorblades\" 2005 české skupiny Sunshine.\n\nHrál také ve filmu \"Pátý element\", na straně zlého Garyho Oldmana. V dalších filmech ztvárnil sám sebe. V roce 2005 si také zahrál v americkém seriálu \"Dívky\", kde hrál vůdce jednoho gangu.\n\n\n\n\n"}
{"id": "84481", "url": "https://cs.wikipedia.org/wiki?curid=84481", "title": "Moréna", "text": "Moréna\n\nMoréna je odborný termín z geologie, kterým se označuje kamenný val vzniklý ledovcovou činností. Morény jsou tvořeny převážně ze špatně vytříděného materiálu, který se skládá z velkých balvanů až po malé jílové části. Sediment, který vzniká v moréně, se nazývá till. Moréna může být buď stále ledovcem transportována, či již uložena v určité oblasti, kudy či kam až ledovec zasahoval.\n\nMorény dělíme podle místa, kde se vzhledem k ledovci nalézají:\nMorény jsou časté důkazy minulého zalednění oblasti, z jejich přítomnosti se dá zpětně dohledat, kam až sahalo zalednění v dobách ledových.\n\nV horských oblastech je po ústupu ledovce část zemského povrchu tlakem ledové masy vyhloubena. Moréna, kterou ledovec tlačil před sebou, se tak stává přirozenou hrází. V zahrazené oblasti se naskytují ideální podmínky pro vytvoření morénového jezera.\n\n"}
{"id": "84484", "url": "https://cs.wikipedia.org/wiki?curid=84484", "title": "Till", "text": "Till\n\nTill je chemicky i mineralogicky nevytříděný sediment, který vzniká vlivem ledovcové činnosti většinou před tělesem ledovce. Till je sediment, ve kterém je možné rozeznat celé velikostní spektrum částic, od malých jílových částic po balvany o velikosti několika metrů. Till je základní stavební jednotkou morény.\n\nV závislosti na podloží a okolních horninách se pak liší samotné mineralogické složení jednotlivého tillu a velikosti zrn, můžeme se setkat s jílovým tillem, písčitým tillem, kamenným tillem atd. Till je součástí přední (čelní) morény, střední morény a bazální morény. Till je často odnášen z okolí morény vodní erozí, jeho části potom tvoří pod morénou výplavový vějíř.\n\nTill se dělí dle několika způsobů:\n\ndále pak na:\n\n"}
{"id": "84486", "url": "https://cs.wikipedia.org/wiki?curid=84486", "title": "Jean Gerson", "text": "Jean Gerson\n\nJean Charlier de Gerson [\"žán šarlié d'žerso\"] (14. prosnice 1363, Gerson – 12. července 1429, Lyon) byl francouzský středověký filosof, teolog a církevní politik, nazývaný \"doctor christianissimus\".\n\nPocházel z početné vesnické rodiny, studoval filosofii a teologii v Paříži a roku 1392 získal doktorát teologie. Byl zároveň horlivým kazatelem a věnoval se pastorační práci. Jeho učitelem byl i Petr z Ailly, kancléř univerzity a jeden z nejvýznamnějších filosofů a teologů své doby. Spolu s Aillym byl Gerson pověřen jednat s papežem v Avignonu o univerzitní svobodě a společně také usilovali o reformu církve a ukončení papežského schismatu. Roku 1395 nastoupil po Aillym jako kancléř Sorbonny a účastnil se několika koncilů. Po vraždě vévody z Orléans roku 1407 ostře vystoupil proti vévodovi Burgundskému, který za vraždou stál.\n\n21. ledna 1415 dorazil na Kostnický koncil, kam přinesl vlastní soupis 20 Husových bludných článků, které Jan Hus odmítl. Gerson byl odpůrcem racionální teologické spekulace, zejména Dunse Scota, byl silně ovlivněn teologií sv. Augustina, novoplatonismem Dionysia Areopagity a podobně jako John Wyklif filosofií a teologií sv. Bonaventury a nominalismem Williama Ockhama. Jako jeden z hlavních zastánců konciliarismu, teze o nadřazenosti koncilu nad papežem, zásadně ovlivnil průběh a výsledek Kostnického koncilu a významně se podílel na odstranění schismatu.\n\nPo koncilu se však musel skrývat před pomstou burgundského vévody. Nevrátil se do Paříže, ale žil v neoficiálním vyhnanství v Kostnici a poté v tyrolském Rattenbergu, kde napsal svou slavnou knihu \"De consolatione Theologiae\" (\"O útěše z teologie\"). Po návratu do Francie roku 1420 se vzdal všech funkcí, odešel do kláštera v Lyonu, kde se věnoval vyučování dětí. Psal také francouzsky pro lid, nejznámější je jeho \"La montagne de la contemplation\" (\"Hora rozjímání\").\n\n"}
{"id": "84489", "url": "https://cs.wikipedia.org/wiki?curid=84489", "title": "Cosimo Medicejský", "text": "Cosimo Medicejský\n\nCosimo Medicejský (27. září 1389 – 1. srpna 1464) též nazývaný Il Vecchio (\"Starý\") pocházel z rodu Medicejů a byl florentským bankéřem a neoficiálním vládcem města. Cosimo byl syn Jana z Bicci Medicejského.\n\nFlorentská signorie, tvořená příznivci rodu Albizzi, poslala roku 1433 Cosima a jeho mladšího bratra Lorenza do vyhnanství. Roku 1434 se díky vítězství svých příznivců ve Florencii a vlivu papeže Evžena IV. vrátil do města. Medicejští poté vystřídali rodinu Albizzi a stali se neoficiálními vládci města. Oficiálně zůstalo zachováno republikánské zřízení – \"signorie\" a Cosimo, stejně jako jeho otec, se o úřady prakticky neucházel, pouze v případě, byl-li o to požádán (3× vykonával po dobu 2 měsíců funkci gonfaloniéra).\n\nVelmi se zasloužil o rozvoj obchodu, ale také věd a umění, založil florentskou platónskou akademii. Financoval mnoho významných soukromých i veřejných staveb, mezi něž patří například Medicejský palác-(Riccardi), klášter sv. Marka nebo kostel San Lorenzo, jehož přestavbou pověřil geniálního architekta Filippa Brunelleschiho. Tím, že nashromáždil velké množství knih a rukopisů, které zpřístupnil svým přátelům humanistům, položil základy Medicejské knihovny (\"Biblioteca Medicea Laurenziana\"), která se stala vzorem pro podobné instituce včetně o generaci mladší vatikánské knihovny.\n\nRoku 1439 Cosimo umožnil, aby papež Evžen IV. přenesl do Florencie koncil, který se dosud konal ve Ferraře, kde vypukl mor. Na florentském jednání, které navštívil sám byzantský císař Jan VIII. a konstantinopolský patriarcha Jósefos, byla uzavřena tzv. florentská unie mezi východní a západní církví. Na koncilu se mimo jiné řešila také otázka husitství a basilejských kompaktát. Účastníky koncilu včetně Cosima \"Starého\" zachytil malíř Benozzo Gozzoli na stěnách kaple v paláci Medici-Riccardi ve známém výjevu Klanění tří králů.\n\nPo smrti mu florentská signorie udělila titul \"Pater patriae\" - Otec vlasti, přiznaný kdysi Ciceronovi.\n\n\n"}
{"id": "84490", "url": "https://cs.wikipedia.org/wiki?curid=84490", "title": "Souvek", "text": "Souvek\n\nSouvek je označení pro kámen různého mineralogického složení, který vzniká jako důsledek ledovcové činnosti. Jedná se o obroušené těleso, které je vlivem tlaku ledovce tlačeno po podloží (bázi), kde se sráží s okolními tělesy. \n\nSouvky jsou jasným důkazem, kam až sahalo zalednění v dobách ledových. Jejich nalezení v oblasti je neklamným důkazem, že území bylo zakryto ledovou pokrývkou.\n\nSouvky je možné nacházet po velké části Evropy. Jejich snadné a dostupné naleziště se nachází v oblasti Moravských Beskyd, kde se na polích po dešti dají najít různě velké kameny. Na území České republiky se souvky dostaly přibližně před 150 000 lety v předposlední době ledové. Souvky jsou obroušené z jedné, či z více stran s typickým laminárním rýhováním, které je způsobeno pomalým sunutím o nerovný povrch. Souvky mají často otupenou základnu. \n\nČeský název „souvek“ zavedl Cyril Purkyně.\n\n"}
{"id": "84492", "url": "https://cs.wikipedia.org/wiki?curid=84492", "title": "Charles Brockden Brown", "text": "Charles Brockden Brown\n\nCharles Brockden Brown (17. ledna 1771 – 22. února 1810) byl americký spisovatel, jeden z prvních amerických romanopisců. Představil literatuře nový žánr, tzv. gotický román plný děsivých a ponurých prvků, jímž byli později inspirováni další významní spisovatelé jako např. E. A. Poe nebo N. Hawthorne. Všechna jeho díla mají podobný tón a atmosféru a jejich hrdinové objevují nový svět plný zla, proradnosti a katastrof.\n\n\n"}
{"id": "84495", "url": "https://cs.wikipedia.org/wiki?curid=84495", "title": "Garfield", "text": "Garfield\n\nGarfield je komiks vytvářený Jimem Davisem. Vyšel poprvé dne 19. června 1978 a v hlavních rolích se v něm představuje líný kocour Garfield, poněkud nemyslící pes Odie a jejich společensky nešikovný majitel Jon Arbuckle. Komiks aktuálně přetiskuje přibližně 2570 novin a časopisů, což z něj dělá jeden z nejpopulárnějších komiksů současnosti. V ČR jej otiskoval deník Právo.\n\nPo dobu existence komiksu se v něm objevila řada postav:\n\n\nGargield miluje jídlo (obzvláště lasagne) a spaní. Nakopává psy, s radostí napadá pošťáky, poškrábe každý nový kus nábytku. Surově zápasí hlavně s těmi, kdo se pokusili přiblížit k jeho misce s žrádlem, pokud to ovšem nebylo za účelem jejího doplnění. Neustále trpí depresemi a špatnými náladami a málokdy je spokojen. Svět vidí pesimisticky, nebo si myšlenky doplňuje svými teoriemi, které jsou však v souladu s jeho láskou k jídlu a spánku. Rád zpívá také na plotě, ale vůbec mu nevadí, že jeho noční show všichni nesnášejí. Naopak nesnáší chození do přírody nebo golf. Rád řádí po supermarketech, diety, zamačkává pavouky a má panickou hrůzu z veterinářů.\n\nMilý, ale hloupý pes neurčité rasy. Podle Garfielda napůl bígl a napůl cihla. Jeho původní vlastník Lyman ho zanechal u Garfieldova majitele Jona, což obézní kocour nesl se značnou nelibostí. Odie je častým terčem Garfieldových nejrůznějších žertíků (nejčastěji shazování ze stolu).\n\nGarfieldův a Odieho páníček. U svých domácích mazlíčků nemá absolutně žádnou autoritu. S trpělivostí snáší všechny jejich kanadské žertíky. S oblibou poslouchá polku. Nikdy neuklízí ve své lednici, což vede k mnoha vtipným situacím. Obléká se extravagantně, mnohdy až nevkusně. Miluje Garfieldovu veterinářku Lízu. Ta však jeho snahám o pozvání na schůzku odolávala až do roku 2006.\n\nKočičí slečna. Je snadno identifikovatelná díky velké mezeře mezi předními zuby. S Garfieldem má zvláštní milostně-nenávistný vztah. Garfield totiž miluje sebe a to Arlene nesnáší.\n\nPooky je Garfieldova hračka, hnědý plyšový medvídek s růžovými tlapkami. Poprvé se v komiksu objevil 23. října 1978 v Jonově skříni. Občas poslouží Garfieldovi jako osobní ochutnávač, Garfield s ním spí ve své postýlce.\n\nLyman je Jonův soused který se k němu přistěhoval i se svým psem Odiem. Poprvé se v komiksu objevil 7. srpna 1978.\n\nLyman je charakteristický svým knírkem. Nejvíce se objevoval v letech 1978 a 1979. Naposledy byl Lyman v komiksu viděn v roce 1983.\n\nZvěrolékařka Garfielda, kterou se Jon snaží marně získat a pozvat na rande. Povede se mu to až v roce 2006. Poprvé se v komiksu objevila 26. června 1979.\n\nIrma je fiktivní postava z komiksu Garfield kreslíře Jima Davise. Irma je jediným pracovníkem v nonstop bufetu, jehož kvalita není příliš valná. Ve starších stripech také často flirtuje s Jonem. Jídla které připravuje jsou obvykle nevalné kvality. Často jsou zkažená, prošlá anebo jsou v nich vlasy. Jedná se o vedlejší postavu. Poprve se v komiksu objevila 17. října 1979.\n\nVelmi roztomilé kotě, které Garfield nesnáší, protože je roztomilejší než on. Občas je u Arbucklů na návštěvě. Poprvé se v komiksu objevil 3. září 1979.\n\n\nV roce 2004 byl natočen film \"Garfield ve filmu\", ve kterém si zahrál Breckin Meyer (Jon), Jennifer Love Hewittová (Liz) a další. O dva roky do kin dorazil další film \"Garfield ve filmu 2\". Na DVD vyšel i v česku Garfield šokuje (Garfield Gets Real). V roce 2007 vyšel Garfield's Fun Fest, který v roce 2009 vyšel na DVD jako Garfieldův festival zábavy v česku. V roce 2009 vyšel na DVD Garfield's Pet Force a o rok později vyšel do kin jako Garfield: Zvířecí jednotka zasahuje.\n\nGarfield a přátelé-Televizní seriál americké stanice CBC vysílaný v letech 1988-1995. V ČR vysílaný v letech 2000-2001. druhá série poté v roce 2008. Každý díl se skládal ze čtyř částí: Garfield, Garfieldova rychlovka, Seldova farma a další Garfield. Délka jedné epizody se pohybovala kolem 30 minut.\n\n\nKomiksové vydavatelství Crew vydává knihy s českými stripy. V současné době (2019) je jich je 53 (v ČR se začalo od druhé knihy a první byla o sedm let později vydána jako nultá). Od 49. čísla jsou vtipy vydávané barevně.\n\nS Garfieldem vzniklo mnoho her. Ať už počítačových, nebo stolních. \n\n"}
