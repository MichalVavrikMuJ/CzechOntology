{"id": "141905", "url": "https://cs.wikipedia.org/wiki?curid=141905", "title": "Lucie Šafářová", "text": "Lucie Šafářová\n\nLucie Šafářová (* 4. února 1987 Brno) je bývalá česká tenistka hrající levou rukou, která se na profesionálních okruzích pohybovala v letech 2001–2019. Na Grand Slamu vybojovala pět deblových trofejí s Američankou Mattekovou-Sandsovou a finále dvouhry si zahrála na French Open 2015. Z Letních olympijských her 2016 v Riu de Janeiru si po boku Strýcové odvezla bronz z deblové soutěže. V srpnu 2017 se na šest týdnů stala světovou jedničkou ve čtyřhře, čtvrtou českou a třicátou pátou od zavedení klasifikace v roce 1984. S českým týmem pětkrát triumfovala ve Fed Cupu. Kariéru ukončila květnovou čtyřhrou na French Open 2019. \n\nDo sezóny 2005 se pohybovala pouze na okruhu ITF, kde získala sedm singlových a jeden deblový titul. Na okruh WTA Tour vstoupila lednovým ASB Classic 2005 a průlom do první světové stovky zaznamenala v červnu téhož roku. Celkově na něm vyhrála patnáct turnajů ve čtyřhře a sedm ve dvouhře včetně Qatar Total Open 2015 z kategorie Premier.\n\nNa grandslamu zvítězila s Bethanií Mattekovou-Sandsovou ve všech pěti deblových finále, když dvakrát ovládly Australian Open i French Open a jednou US Open. Jako sedmý pár otevřené éry vyhrály dva úvodní majory v jediné sezóně, a to dvakrát. Na Turnaji mistryň 2016 prohrály ve finále. Do čtvrtfinále grandslamu se poprvé probojovala na Australian Open 2007 po vyřazení obhájkyně Amélie Mauresmové. V semifinále debutovala na travnatém Wimbledonu 2014 s Petrou Kvitovou a v jediném finále dvouhry na French Open 2015 podlehla Sereně Williamsové.\n\nNa žebříčku WTA byla ve dvouhře nejvýše klasifikována v září 2015 na 5. místě a ve čtyřhře pak v srpnu 2017 na 1. místě po Cincinnati Masters. Od roku 2010 ji postupně trénovali Srbka Biljana Veselinovičová, Kanaďan Robert Steckley a český tenista František Čermák. Domovský oddílem byl TK Agrofert Prostějov.\n\nŽenská tenisová asociace jí čtyřikrát udělila Cenu Peachy Kellmeyerové za službu tenistkám zprostředkovanou členstvím v radě hráček. \n\nNa ženský okruh ITF vstoupila jako čtrnáctiletá v říjnu 2001 prohrou s Libuší Průšovou na plzeňském turnaji dotovaném 10 tisíci dolary. V sezóně 2004 vyhrála dva turnaje ITF v Bergamu a Båstadu.\n\nPremiérový titul kariéry na okruhu WTA získala v květnu 2005, když ve finále portugalského Estoril Open přehrála Číňanku Li Na ve třech setech. Po červnové finálové prohře na travnatém UNICEF Open v nizozemském 's-Hertogenboschi, kde se její přemožitelkou stala krajanka Klára Zakopalová, zaznamenala druhý triumf na srpnovém Forest Hills Tennis Classic. V boji o titul porazila indickou hráčku Saniu Mirzaovou.\n\nNa konečném žebříčku WTA ve dvouhře figurovala na 50. místě.\n\nAustralskou část sezóny zahájila v dobré formě, když se na úvodní události v Gold Coast probojovala až do finále. Mezi posledními čtyřmi hráčkami porazila světovou šestku Patty Schnyderovou a v závěrečném utkání turnaje zdolala Italku Flavii Pennettaovou po dvousetovém průběhu. Získala tak třetí singlový vavřín kariéry a do konce roku již tento výkon nezopakovala.\n\nPoprvé si zahrála také semifinále turnaje kategorie Tier II, když na MPS Group Championships v americkém Amelia Island podlehla pozdější vítězce Nadeždě Petrovové. V předcházejícím osmifinále vyřadila krajanku Nicole Vaidišovou. Do semifinále se probojovala na palermském Internazionali Femminili di Tennis z kategorie Tier IV, kde skončila na raketě Španělky Anabel Medinaové Garriguesové.\n\nNa Rogers Cupu si 19. srpna připsala skalp srbské tenistky Any Ivanovićove a sezónu zakončila na 41. příčce světové klasifikace.\n\nV úvodu sezóny zvolila místo obhajoby titulu v Gold Coast reprezentaci České republiky na Hopmanově poháru v páru s Tomášem Berdychem. Ztráta neobhajovaných bodů znamenala, že na melbournský grandslam Australian Open přijížděla až jako 70. hráčka světa. Ve čtvrtém kolevyřadila obhájkyni titulu a druhou nasazenou Francouzku Amélii Mauresmovou ve dvou sadách a poprvé na majoru prošla do čtvrtfinále. V něm ji zastavila Češka Nicole Vaidišová. Bodový zisk ji posunul o několik desítek příček výše a v následném vydání žebříčku figurovala na 31. místě. Formu si udržela i po přesunu na evropský kontinent, kde startovala na pařížském Open Gaz de France. Během cesty turnajem postupně na její raketě skončily Bulharka Cvetana Pironkovová ve třech setech, a Nicole Vaidišová, Světlana Kuzněcovová i Justine Heninová po dvousetových výhrách. Ve finále však odešla poražena od Rusky Naděždy Petrovové. Z následujícího turnaje Proximus Diamond Games, hraného v Antverpách, se odhlásila pro poranění ramena.\n\nNa velkých amerických akcích Indian Wells Masters a Sony Ericsson Open v Miami došla do třetího kola. Na první z nich ji zdolala Izraelka Šachar Pe'erová a na druhé pak americká favoritka Serena Williamsová. Následovalo fedcupové utkání proti Slovensku, v němž porazila Danielu Hantuchovou. Na turnaji kategorie Tier IV Estoril Open skončila v semifinále na raketě Bělorusky Viktorie Azarenkové.\n\nNa pařížském Roland Garros zopakovala výkon z úvodního grandslamu, když si opět poradila s Mauresmovou, tentokrát ve třetí fázi6. V následujícím kole ji však vyřadila po třísetovém průběhu ruská tenistka Anna Čakvetadzeová. Z pozice dvacáté páté nasazené ve Wimbledonu porazila krajanku Zuzanu Ondráškovou a řeckou hráčku Eleni Daniilidouovou, aby ve třetím kole neuspěla proti srbské světové trojce Jeleně Jankovićové. Utkání bylo hodnoceno jako nejlepší v dosavadním průběhu sezóny WTA Tour.\n\nNewyorský US Open odstartovala jako turnajová dvacítka výhrou nad Američankou Jessicou Mooreovou. Ve druhém pak zdolala Němku Andreu Petkovicovou a mezi posledními 32 hráčkami turnaje skončila na raketě obouruké francouzské tenistky Marion Bartoliové. Na všech čtyřech grandslamech postoupila minimálně do třetího kola, což se odrazilo v posunu závěrečné klasifikace, kde jí patřilo 24. místo.\n\nSezónu zahájila podruhé s Berdychem na Hopmanově poháru v australském Perthu. Ve druhém mezitátním utkání z turnaje odstoupili pro Berdychovy zdravotní problémy.\n\nÚvodním turnajem WTA se pro ni stal sydneyský Medibank International, kde narazila na Australanku Alicii Molikovou. Poté, co vyhrála úvodní sadu 7–6, zvládla také koncovku druhého setu, v němž odvracela setbol. Ve druhém kole ji vyřadila belgická světová jednička Justine Heninová. Do Australian Open vstupovala jako dvacátá druhá nasazená. V úvodním kole však skončila na raketě kolumbijské hráčky Catalina Castañové ve dvou setech, když utkání trvalo sedmdesát jedna minut. Následně bylo oznámeno, že ji limitoval natažený sval v gluteální krajině jako pozůstatek problému z předchozího duelu s Molikovou.\n\nV roli turnajové šestadvacítky podlehla ve druhém kole Pacific Life Open v Indian Wells Ashley Harkleroadové. Na miamském Sony Ericsson Open došla do třetí fáze, v níž ji po hladkém průběhu zdolala čtvrtá nasazená Jelena Jankovićová. Ve čtvrtfinále červnového turnaje Barcelona KIA byla nucena utkání proti Maríi José Martínezové Sánchezové ve druhém setu skrečovat. Absentovala tak na pařížském French Open. Na dvorce se vrátila travnatým Wimbledonem, kde ji v prvním kole vyřadila Francouzka Émilie Loitová. \n\nJediný singlový titul roku zaznamenala na amerických betonech, když v srpnu triumfovala ve Forest Hills. Ve finále přehrála čínskou hráčku Pcheng Šuaj po dvousetovém průběhu utkání. Připsala si tak prémii 22 tisíc dolarů a do žebříčku 230 bodů. Ve stejném měsíci si zahrála premiérové finále ve čtyřhře, když v ryze českém boji o titul stockholmského Nordea Nordic Light Open podlehla s Cetkovskou dvojici Iveta Benešová a Barbora Záhlavová-Strýcová. Na newyorském US Open startovala jako padesátá osmá hráčka světa a v úvodním kole ji porazila Rumunka Sorana Cîrsteaová po třísetovém průběhu. Do semifinále pak došla na říjnovém turnaji ITF v Poitiers, kde vypadla s Anastasijí Pavljučenkovovou. Poslední utkání sezóny odehrála na bratislavské události ITF v závěru října, kde v prvním kole nestačila opět na Pavljučenkovovou. Ve čtyřhře si zahrála semifinále na Qatar Total Open, kde s Věrou Zvonarevovou podlehly světovým dvojkám Huberové a Raymondová.\n\nAustralskou část sezóny zahájila čtvrtfinálovou účastí na Brisbane International. Po výhrách nad Australankami Isabellou Hollandovou a Samanthou Stosurovou ji vyřadila Viktoria Azarenková. Do hlavní soutěže sydneyského turnaje se nekvalifikovala a na grandslamu Australian Open vyhrála zápasy s Rakušankou Sybille Bammerovou a Australankou Marinou Erakovicovou. Poté však podlehla Marion Bartoliové.\nPo přesunu na americký kontinent došla do čtvrtfinále memphiského Cellular South Cupu, když z pozice turnajové trojky vyřadila Britku Melanie Southovou a Američanku Vaniu Kingovou. Zastavila ji až šestá nasazená německá hráčka Sabine Lisická. Do dalšího čtvrtfinále prošla na březnovém Monterrey Open, kde zdolala Marii Kirilenkovou, ale vypadla s Číňankou Li Na. Následovaly velké turnaje BNP Paribas Open a Sony Ericsson Open. V obou případech odešla poražena ve druhém kole, na prvním z nich skončila na raketě třicáté první hráčky světa Aleksandry Wozniakové a na druhém prohrála s osmnáctou nasazenou Patty Schnyderovou. \n\nAntukový Barcelona Ladies Open, konaný v dubnu, přinesl další čtvrtfinálovou účast. Poté, co vyřadila Bulharku Cvetanu Pironkovovou a sedmou nasazenou Saru Erraniovou, jí vystavila stopku Francesca Schiavoneová. Z římského Internazionali BNL d'Italia odjela po druhém kole, když podlehla čtvrté nasazené Venus Williamsovové. Z pozice světové čtyřicet šestky přijížděla na grandslam French Open. Po vítězství nad Sabine Lisickou, ji ve druhém kole opět zdolala třetí nasazená Venus Williamsová po vyrovnané bitvě. Další turnaj odehrála až ve Wimbledonu, kde v úvodu podlehla Australance Jarmile Gajdošové.\n\nBěhem léta nepřešla přes druhé kolo ani v jednom z turnajů v Budapešti, Portoroži, Los Angeles a Cincinnati nepřešla přes druhé kole. Až na torontském Rogers Cupu, kde si účast v hlavní soutěži zajistila v kvalifikaci, porazila Kaiu Kanepiovou, jedenáctou nasazenou Anu Ivanovićovou a Čeng Ťie. Probojovala se tak mezi posledních osm hráček soutěže. Ve čtvrtfinále ji pak vyřadila turnajová dvojka Serena Williamsová. Na newyorském US Open nezlomila prokletí prvního kola, když nestačila na turnajovou devatenáctku Patty Schnyderovou, když o vítězce rozhodl až tiebreak třetí sady poměrem míčů 8:6 pro Švýcarku. Jediné finále sezóny odehrála na québeckém kobercovém povrchu Bell Challenge. V semifinále zdolala osmou nasazenou Julii Görgesovou a v boji o titul skončila na raketě maďarské turnajové pětky Melindy Czinkové. Čtvrtfinálovou účast ještě zaznamenala na lineckém Generali Ladies Linz, kde jako turnajová sedmička nejdříve vyhrála nad Urszulou Radwańskou, aby ji v dalším utkání porazila druhá nasazená Agnieszka Radwańská.\n\nV úvodu sezóny zopakovala čtvrtfinále na Brisbane International, v němž ji vyřadila Belgičanka Kim Clijstersová po třech setech. V úvodním kole Moorilla Hobart International byla přinucena za stavu 2–3 ve třetí sadě proti ukrajinské hráčce Kateryně Bondarenkové zápas skrečovat. Na melbournském Australian Open prohrála s americkou turnajovou šestkou Venus Williamsovou v prvním kole.\n\nPremiérové finále sezóny si zahrála na pařížském Open GDF Suez, kam se probojovala po výhře nad Pennettaovou. První set boje o titul proti nejvýše nasazené Rusce Jeleně Dementěvové získala ve zkrácené hře. Další dvě dějství již připadly soupeřce, která vyhrála pohár. Následně dvakrát vypadla v prvních kolech. Nejdříve na mexickém Monterrey Open s francouzskou hráčkou Julií Coinovou, a poté na BNP Paribas Open, kde ji vyřadila Němka Julia Görgesová. Zápasovou výhru zaznamenala až během Sony Ericsson Open, kde jako nenasazená tenistka přešla přes Estonku Kaiu Kanepiovou. Ve druhém kole si poradila s Maríí José Martínezovou Sánchezovou opět po třech setech, když ve druhé sadě již prohrávala 5–2 na gemy. Poté ji zastavila Viktoria Azarenková.\n\nNa nejoblíbenějším turnaji okruhu v kategorii Premier podle tenistek, stuttgartském Porsche Tennis Grand Prix porazila nasazenou jedničku a světovou dvojku Caroline Wozniackou. Ve čtvrtfinále však předvedenou hru nezopakovala a byla vyřazena kvalifikantkou Annou Lapuščenkovovou. Střídavá výkonnost pokračovala vzestupou fází. Ve třetím kole římského Internazionali BNL d'Italia zdolala světovou devítku Agnieszku Radwańskou. Stopku ji ve čtvrtfinále vystavila pozdější šampiónka María José Martínezová Sánchezová. Výhru si pak připsala nad dvanáctou hráčkou pořadí Marií Šarapovovou v úvodu madridského Mutua Madrileña Open. Na cestě mezi posledních osm přešla přes Bělorusku Olgu Govorcovovou a Rumunku Alexandru Dulgheruovou. Ve čtvrtfinálové fázi oplatila předchozí porážky světové osmnáctce Naděždě Petrovové. Po prohrané první sadě semifinále proti Francouzce Aravane Rezaïové musela zápas skrečovat pro zranění stehna.\n\nZ pozice dvacáté čtvrté nasazené přijela na pařížský French Open. Na její raketě skončila nejdříve Jelena Dokićová, ale ve druhé fázi ji vyřadila slovinská tenistka Polona Hercogová po hladkém průběhu. Na trávě odehrála přípravný AEGON International v Eastbourne, kde po výhře nad Pavljučenkovovou vypadla s pátou nasazenou Clijstersovou. Ve Wimbledonu startovala jako dvacátá pátá nasazená, ale úvodní zápas proti Slovence Dominice Cibulkové ztratila. Na bastadské antuce pak v roli turnajové trojky Collector Swedish Open prošla do semifinále přes krajanku Barboru Záhlavovou-Strýcovou. V něm však nestačila na francouzskou druhou nasazenou Aravane Rezaïovou. Během letních turnajů v Praze, Cincinnati a Montréalu nepostoupila dále než do druhého kola. Na grandslamu US Open z pozice dvacáté šesté nasazené vypadla opět v prvním kole, když nenašla recpet na 196. hráčku žebříčku Tamiru Paszekovou.\n\nNa quebéckém Bell Challenge zopakovala semifinálovou účast z předchozího roku. Na cestě za titulem ji zastavila Američanka Bethanie Matteková-Sandsová po hladkém průběhu. Pekingský China Open i moskevský Kremlin Cup znamenal vyřazení v úvodním kole na raketě Andrey Petkovicové, respektive Alisy Klejbanovové.\n\nNa konečném žebříčku WTA ve dvouhře jí patřilo 33. místo.\nNa prvním turnaji sezóny Brisbane International opět došla do čtvrtfinále, když odehrála těžká utkání proti Akgul Amanmuradovové a Šachar Pe'erové. Její pouť pavoukem pak ukončila ruská tenistka Anastasija Pavljučenkovová. Do Australian Open vstupovala jako třicátá první nasazená. V prvních dvou kolech porazila Číňanku Čang Šuaj a Kláru Zakopalovou. Ve třetí fázi grandslamu však nepřešla přes světovou dvojku Věru Zvonarevovou po dvousetovém průběhu, přestože měla ve druhé sadě setbol.\n\nV úvodním kole Open GDF Suez podlehla naturalizované Australance a bývalé světová čtyřce Jeleně Dokićové. O týden později pokračovala na Dubai Tennis Championships, kde vypadla také v úvodní fázi s Klárou Zakopalovou. Zlepšení se dostavilo na Qatar Ladies Open v Dauhá, na němž porazila světovou desítku Agnieszku Radwańskou, ale poté skončila ve třech setech na raketě Italky Flavie Pennettaové.\n\nPrvní ze dvou finále sezóny odehrála na asijském Malaysian Open. V boji o titul opět nestačila na Jelenu Dokićovou. Ve zkrácené hře druhé sady nedokázala využít dva mečboly. Do druhého kola BNP Paribas Open v Indian Wells postoupila přes Francouzku Kristinu Barroisovou po divokém výsledku. V utkání vytvořila rekord sezóny, když zahrála nejvyšší počet osmnácti es. Následně však skončila na raketě turnajové jednadvacítky Andrey Petkovicové nezvládnutou koncovkou obou setů. Jako třicátá první nasazená měla na miamském Sony Ericsson Open volný los do druhého kola, v němž si poradila se švýcarskou tenistkou Patty Schnyderovou. Ve třetí fázi skončila porážkou od turnajové čtyřky Samanthy Stosurové. Po zranění stehna se na okruh vrátila stuttgartským Porsche Tennis Grand Prix, kde ji zdolala Francouzka Kristina Barroisová. Následně se odhlásila z barcelonského turnaje opět pro stehenní poranění.\n\nV úvodním kole antukového Mutua Madrileña Madrid Open porazila Španělku Anabel Medinaovou Garriguesovou po třech setech, přestože v rozhodující sadě prohrávala 0–3 a musela odvracet mečbol. Ve druhém kole skončila na její raketě sedmá nasazená Jelena Jankovićová a ve třetím si poradila s Australankou Jarmilou Gajdošovou. Ve čtvrtfinále pak utnula její madridské působení Viktoria Azarenková. Na následující římské události Internazionali BNL d'Italia zůstala na její raketě zkušená Japonka Kimiko Dateová. Ve druhém kole ji porazila Jankovićová po hladkém průběhu.\n\nDruhý grandslam sezóny French Open zahájila jednoznačnou výhrou nad Belgičankou Kirsten Flipkensovou. Poté již vedla 6–2 a 4–2 s turnajovou sedmnáctkou Julií Görgesovou, ale dobře rozehrané utkání ztratila. Do ženské čtyřhry na Roland Garros nastoupila s Michaëllou Krajicekovou. V první fázi turnaje si poradily s vítězkami Miami Masters Agnieszkou Radwańskou a Danielou Hantuchovovou. Poté přešly přes Parmentierovou s Mladenovicovou, ale vypadly ve třetím kole s pátou nasazenou dvojicí Viktoria Azarenková a Maria Kirilenková. Druhé finále sezóny si zahrála na kodaňském E-Boks Danish Open. Jako turnajová čtyřka postoupila do boje o titul po čtyřech třísetových zápasech. Na její raketě postupně skončily Kontová, Krajiceková, Čeng Ťie a také Chorvatka Petra Martićová nad níž již vedla 6–1 a 4–0, ale nakonec musela odehrát třetí rozhodující sadu. Ve finále ji zdolala světová jednička a obhájkyně trofeje Caroline Wozniacká. Poté odcestovala na wimbledonskou přípravu AEGON International do Eastbourne. Na úvod ji vyřadila vítězka turnaje Marion Bartoliová, přestože měla v utkání mečbol.\n\nZ pozice třicáté první nasazené wimbledonské dvouhry nejdříve zdolala Lucií Hradeckou. Postup pro ni znamenal první výhru v All England Clubu od roku 2007. Ve druhém kole však podlehla Zakopalové ve třech sadách. Na úvod antukového Collector Swedish Open v Bastadu ji jako třetí nasazenou vyřadila Ruska Vesna Doloncová. Následně se odhlásila z turnajů v Baku a San Diegu, než se na okruh vrátila torontským Rogers Cupem. Podruhé se na něm probojovala do čtvrtfinále, když zdolala Polonu Hercogovou, Simonu Halepovou a osmou nasazenou Italku Francescu Schiavonou. Stopku jí vystavila až pozdější šampiónka Serena Williamsová. Další týden startovala na cincinnatském Western & Southern Open, kde oplatila wimbledonskou porážku Zakopalové, ale ve druhém kole podlehla čínské turnajové pětce Li Na.\n\nNa newyorském US Open startovala v roli dvacáté sedmé nasazené. Vítězství nad Slovenkou Magdalénou Rybárikovou pro ni znamenalo první vyhraný duel ve Flushing Meadows od roku 2007. Ve druhém kole zdolala Američanku hrající na divokou kartu Madison Keysovou, ale poté skončila na raketě Moniky Niculescuové. Na Bell Challenge v Québecu byla turnajovou dvojkou. Ve druhém kole nezvládla koncovky setů a podlehla krajance Andree Hlaváčkové.\n\nPo krátkém odpočinku se v rámci asijské části okruhu zúčastnila pekingského China Open. V první fázi ji vyřadila devátá nasazená Andrea Petkovicová. Po návratu do Evropy se probojovala do semifinále lineckého Generali Ladies Linz, kde ji přehrála Dominika Cibulková. Mezi poslední čtyři hráčky prošla i na moskevském Kremlin Cupu. Ve druhém kole porazila druhou nasazenou Polku Agnieszku Radwańskou, ale nad její síly byla Estonka Kaia Kanepiová po třísetovém průběhu.\n\nRok zakončila na 25. místě světové klasifikace.\n\nSezónu zahájila na Brisbane International, kde ji v úvodním kole vyřadila krajanka Iveta Benešová. Navazující Apia International Sydney přinesl výhru nad Anou Ivanovićovou. Ve druhé sadě druhého kola utkání skrečovala Světlana Kuzněcovová. Ve čtvrtfinále pak dohrála se čtvrtou nasazenou Li Na. Do melbournského Australian Open přijela jako turnajová čtyřiadvacítka. S grandslamem se rozloučila již v úvodu prohrou od Američanky Christiny McHaleové. Brány prvního kola nepřekročila ani na pařížském Open GDF Suez, kde ji zdolala devátá nasazená a vítězka turnaje Angelique Kerberová.\n\nČtvrtfinálovou účast zaznamenala na Qatar Total Open v Dauhá. Ve druhém kole přehrála turnajovou dvojku Caroline Wozniackou a zlepšení formy potvrdila výhrou nad nasazenou čtrnáctkou Kuzněcovovou. Mezi posledními osmi byla nad její síly turnajová pětka Marion Bartoliová. Přesto si připsala 44 250 dolarů a do žebříčku 225 bodů.\n\nNa Dubai Tennis Championships byla vyřazena ve druhém kole turnajovou čtyřkou Samanthou Stosurovou. Z pozice dvacáté třetí nasazené ve třetím kole BNP Paribas Open zdolala nasazenou desítku Francescu Schiavoneovou. Poté ji však opět zastavila Bartoliová. Na miamském Sony Ericsson Open ji po volném losu přehrála Britka Heather Watsonová. Na zelené antuce charlestonského Family Circle Cupu z kategorie Premier postoupila v roli deváté nasazené do finále. Na cestě soutěží postupně porazila Chorvatku Mirjanu Lučićovou, Kanaďanku Alaksandru Wozniakovou, čtyřku Věru Zvonarevovou a v semifinále Poloně Hercogové uštědřila dva „kanáry“. Poprvé v kariéře tak na okruhu WTA Tour neztratila v utkání ani jednu hru. Téměř stejným poměrem však ve finále podlehla Sereně Williamsové, na níž uhrála jediný gem. Titul pak získala v charlestonské čtyřhře, do níž nastoupila se stabilní spoluhráčkou Anastasijí Pavljučenkovovou. V boji o titul přehrály španělsko-kazašský pár Anabel Medinaová Garriguesová a Jaroslava Švedovová až v supertiebreaku.\n\nPo návratu do Evropy vypadla na úvod stuttgartského Porsche Tennis Grand Prix s osmou nasazenou Li Na. Premiérový ročník Mutua Madrileña Madrid Open hraný na modré antuce znamenal postup do osmifinále. Před zahájením duelu se Šarapovovou však z turnaje odstoupila. V květnu vyhrála pražský tunaj okruhu ITF Sparta Prague Open, když ve finále zdolala Kláru Zakopalovou. Na grandslamu French Open nepotvrdila pozici turnajové dvacítky a vypadla ve druhé fázi se Španělkou Maríou José Martínezovou Sánchezovou.\n\nNa eastbournské trávě AEGON International se probojovala přes Tímeu Babosovou a Heather Watsonovou do čtvrtfinále, v němž byla nad její síly potřetí v roce světová devítka Marion Bartoliová. Jako devatenáctá nasazená opustila Wimbledon již v prvním kole, které prohrála s Nizozemkou Kiki Bertensovou. \n\nNejvyšší výdělek roku 96 500 dolarů i rekordní zisk 395 bodů si připsala z montréalského Rogers Cupu. V roli turnajové šestnáctky zdolala v osmifinále australskou čtyřku Samanthu Stosurovou ve dvou zkrácených hrách a ve čtvrtfinále si poradila s Robertou Vinciovou. V semifinále ji však vystavila stopku čínská turnajová desítka Li Na, přestože ve třetí sadě již vedla 5–1 na gemy. Následně však ztratila šest her v řadě. Na poslední přípravě před Flushing Meadows, srpnovém New Haven Open at Yale, ji ve čtvrtfinále přehrála pozdější vítězka Petra Kvitová. Jako patnáctá nasazená US Open porazila Melanie Oudinovou a Aleksandru Wozniakovou. Ve třetím kole skončila na raketě ruské turnajové devatenáctky Naděždy Petrovové. V září postoupila do osmifinále tokijského Toray Pan Pacific Open, kde podlehla Šarapovov. Na turnajích v Pekingu, Linci a Moskvě dokázala vyhrát jediné utkání, když na posledním z nich zdolala 227. tenistku světa Margaritu Gasparjanovou.\n\nSezónu zahájila na Brisbane, kde ji vyřadila v prvním kole Sabine Lisická. S Anastasijí Pavljučenkovovou ovšem postoupila do čtvrtfinále čtyřhry, v němž je zastavil pár Hantuchová a Srebotniková. První kolo nedokázala pokořit ani na Apia International Sydney, kde hladce podlehla Medison Keysovéu. Ve čtyřhře nestačila s Dominikou Cibulkovou na Huberovou a Mirzaovou až v závěrečném supertiebreaku. První sezónní výhry se jako sedmnáctá nasazená dočkala na Australian Open. Na úvod přehrála Mirjanu Lučičovou Baroniovou. Poté však nezvládla koncovky obou setů proti Srbce Bojaně Jovanovské. S Pavljučenkovovou se probojovala do čtvrtfinále melbournské čtyřhry, ve kterém nestačily na pozdější finalistky Bartyovou a Dellacquovou. Cestou mezi poslední osmičku párů vyřadily Babosovou a Robsonovou, osmé nasazené Kopsovou-Jonesovou a Spearsovou a Jankovićovou a Lučićovou Baroniovou, které za stavu 2–1 duel skrečovaly. Jednalio se o její druhé čtvrtfinále v Melbourne Parku, když si první zahrála ve dvouhře Australian Open 2007.\n\nPoté se přesunula do Paříže, kde vypadla ve čtvrtfinále s Nizozemkou Kiki Bertensovou. Ve čtyřhře se s Pavljučenkovovou probojovaly do semifinále, ale pro zranění Češky se odhlásily.\n\nNa turnaji v Dauhá vypadla ve druhém kole s McHaleovou. Společně s Andreou Hlaváčkovou postoupily do čtvrtfinále čtyřhry. Poté vypadla v prvním kole Dubai Tennis Championships, kde opět prošly s Pavljučenkovovou mezi poslední osmičku v deblové soutěži. Ve druhém kole BNP Paribas Open v Indian Wells nestačila na Magdalénu Rybárikovou. V téže fázi skončila i na miamském Sony Open Tennis s Rominou Oprandiovou po prohraném tiebreaku třetí sady, v němž vedla 5–1. Po boku Pavljučenkovové nepřešly přes první kolo v Indian Wells a v Miami vypadly v osmifinále.\n\nAntukovou sezónu zahájila v Charlestonu, kde obhajovala finálovou účast ve dvouhře a dosud jediný získaný titul ze čtyřhry. V prvním kole singlu ukončila čtyřzápasovou sérii porážek, když zdolala Mirjanu Lučičovou Baroniovou. Poté udolala Soranu Cîrsteaovou. Nad její síly však ve čtvrtfinále byla světová jednička a obhájkyně titulu Serena Williamsová, s níž prohrála sedmé utkání v kariéře. V charlestonské čtyřhře hrála po boku Kristiny Mladenovicové, protože Pavljučenkovová se účastnila turnaje v Mexiku. V osmifinále vyřadily pár Petkovicová a Jankovićová, ve čtvrtfinále Kingová a Raymondová a v semifinále Bartyová a Rodionovová. Ve finále poté zdolaly nejvýše nasazený pár Hlaváčková a Huberová. Zajistila si tak premiérovou obhajobu deblového titulu.\n\nNa antukovém Porsche Tennis Grand Prix ve Stuttgartu porazila Němku Monu Barthelovou a poté vypadla po tříhodinové bitvě s nejvýše nasazenou Marii Šarapovovou. Ve čtyřhře prohrála s Pavljučenkovovou v prvním kole. Daší antukový turnaj Mutua Madrid Open znamenal porážku v úvodní fázi s Ruskou Jekatěrinou Makarovovou. V páru s Pavljučenkovovou ovšem si zahrály finále deblové soutěže, když v semifinále porazily Mladenovicovou s Voskobojevovou. V souboji o titul pak triumfovaly nad dvojicí Cara Blacková a Marina Erakovicová a získaly druhou společnou trofej. Následující týden se objevila na Sparta Prague Open, turnaji ITF v pražské Stromovce. Ve finále porazila Rumunku Alexandru Cadantuovou po třísetovém průběhu.\n\nNa druhém grandslamu sezóny, French Open, vypadla již v prvním kole. Jako nasazená pětadvacítka nestačila na Hamptonovou poměrem gemů 7–9 ve třetí sadě. Společně s Pavljučenkovovou nastoupila do čtyřhry, v níž postupně vyřadily ruský pár Věra Duševinová a Alexandra Panovová, Francouzky Caroline Garciaovou s Mathildou Johanssonovou a také sedmé nasazené Bethanii Mattekovou-Sandsovou a Sanii Mirzaovou, které ve druhé sadě utkání skrečovaly pro zranění americké tenistky. V boji o první grandslamové semifinále prohrály se třetími nasazenými Naděždou Petrovovou a Katarinou Srebotnikovou. Na Nürnberger Versicherungscupu se probojovala do semifinále přes Polonu Hercogovou. V něm podlehla Simoně Halepové ve třech setech .\n\nNa trávě AEGON International v Eastbourne na úvod zdolala Kláru Zakopalovou, ale ve čtvrtfinále vypadla s americkou kvalifikantkou a pozdější finalistkou Jamie Hamptonovou. Ve Wimbledonu skončila ve druhé fázi na raketě hráčky z druhé stovky žebříčku Karin Knappové. Následovaly porážky v prvních kolech na letních akcích Budapest Grand Prix, Rogers Cupu a Western & Southern Open. První vítězný zápas od června tak vybojovala až na US Open s Ukrajinkou Lesjou Curenkovou. Ve druhém kole však nestačila na desátou nasazenou Vinciovou ve třech setech. V září vybojoval pátý singlový titul, a první po pěti letech, když triumfovala na quebeckém Challenge Bell. V roli turnajové trojky ztratila jediný set v semifinále proti Eugenii Bouchardové. Ve finále přehrála Marinu Erakovicovou.\n\nNa asijských Toray Pan Pacific Open a China Open dohrála ve čtvrtfinále. Na prvním z nich ji vyřadila světová osmička Wozniacká a na druhém jedenáctka Jelena Jankovićová, vždy po třísetovém průběhu. Sezónu zakončila jako pátá nasazená na halovém BGL Luxembourg Open, kde po výhře nad Pcheng Šuaj skončila na raketě německé teenagerky Anniky Beckové. V konečné klasifikaci WTA figurovala na 29. příčce\n\nNovozélandskou a australskou část sezóny odehrála s nevýraznými výkony. Na aucklandském ASB Classic ji jako šestou nasazenou na úvod zastavila Japonka Ajumi Moritová. Mezi poslední osmičkou Apia International Sydney podlehla světové šestce Petře Kvitové. Během roku se obě fedcupové spoluhráčky utkaly pětkrát. Vždy vítězně ze zápasů vyšla Kvitová, která tak navýšila vzájemný poměr utkání na 6–0.\n\nAustralian Open pro ni znamenal, po třísetových výhrách nad Julii Gluškovou a Hradeckou, stopku ve třetím kole, v němž nestačila na pozdější vítězku melbournského grandslamu Li Na. V utkání přitom neproměnila za stavu 6–1 a 6–5 mečbol, když minula lajnu. Po duelu sdělila: „\"Dovedete si představit, jak mi je. Byla jsem pár centimetrů od úžasného úspěchu. Taková porážka bolí nejvíc\".“ Na arabském Qatar Total Open ji ve třetím kole zastavila Kvitová a na navazujícím Dubai Tennis Championships odešla poražena ve druhé fázi od sedmé hráčky žebříčku Jeleny Jankovićové.\n\nNa březnových BNP Paribas Open a Sony Open Tennis z kategorie WTA Premier Mandatory, se probojovala do třetích kol. V nich podlehla favoritkám Halepové a Šarapovové. Druhé čtvrtfinále roku si zahrála na zelené antuce Family Circle Cupu v Charlestonu. Po výhře nad světovou devatenáctkou Samanthou Stosurovou nezvládla zápas se čtyřicátou ženou klasifikace Andreou Petkovicovou. Na halovém Porsche Tennis Grand Prix na úvod vypadla po třísetové bitvě s pozdější šampionkou a světovou devítkou Šarapovovou, když všechny sety rozhodla až zkrácená hra. Ve třetí fázi květnového Mutua Madrid Open ji opět zdolala Kvitová. Na pařížský French Open přijížděla v pozici 23. nasazené tenistky. V úvodních kolech na její raketě skončily Mandy Minellaová, Casey Dellacquová i světová dvanáctka Ana Ivanovićová. Mezi poslední šestnáctkou však nenašla recept na Světlanu Kuzněcovovou.\n\nTravnatou část roku rozehrála dvěma porážkami v prvních kolech. Na AEGON Classic v Birmingamu byla jako pátá nasazená vyřazena pozdější finalistkou Barborou Záhlavovou-Strýcovou, které patřila 62. příčka klasifikace. AEGON International znamenal čtvrtou porážku od Kvitové, tentokrát až v tiebreaku rozhodující sady.\n\nBez sezónní výhry na trávě zavítala do Wimbledonu, na kterém se probojovala do svého prvního grandslamového semifinále kariéry. Cestou pavoukem neztratila žádný set. V roli turnajové třiadvacítky na její raketě postupně skončily Julia Görgesová, Polona Hercogová, desátá nasazená Dominika Cibulková, kvalifikantka Tereza Smitková a ve čtvrtfinále Ruska Jekatěrina Makarovová, která jí dokázala odebrat pouze čtyři gemy. Výhru okomentovala jako nejkrásnější okamžik celé kariéry, když uvedla: „\"Byl to ten nejkrásnější okamžik, jaký jsem s tenisem zažila. Naposledy jsem na kurtu plakala štěstím, když jsme vyhrály Fed Cup. A za sebe sama ještě nikdy. Byl to úplně úžasný pocit\".“ \n\nVzájemný duel mezi Kvitovou a Šafářovou znamenal historicky první české semifinále dvouhry na Grand Slamu. Naposledy předtím se dvě Češky, Helena Suková a Hana Mandlíková, probojovaly do semifinále na French Open 1986, kde však obě nastoupily jako zástupkyně československého tenisu proti Američankám. Šestá nasazená Kvitová po vítězství na adresu krajanky sdělila: „\"Lucka tady hrála svůj nejlepší tenis v životě. Opravdu si zasloužila být v semifinále a upřímně si myslím, že první set jsem byla horší hráčkou na kurtu … Obě jsme byly nervózní. Věděly jsme, co od sebe můžeme čekat, a já byla tou šťastnější.\"“\n\nNa dvorce se vrátila na přelomu července a srpna washingtonským Citi Open, kde z pozice světové sedmnáctky startovala jako nejvýše nasazená. Roli favoritky však nezvládla, když na úvod podlehla Kristině Mladenovicové. Další týden skončila v osmifinále Rogers Cupu porážkou od světové jedničky Sereny Williamsové.\n\nV prvním kole cincinnatského Western & Southern Open přešla přes Venus Williamsovou, aby ji opět mezi poslední šestnáctkou vyřadila druhá tenistka žebříčku Simona Halepová. Kariérní maximum dosáhla na US Open, kde se přes Alizé Cornetovou poprvé probojovala do čtvrtého kola. V něm byla nad její síly 39. žena klasifikace Pcheng Šuaj.\n\nJako světová patnáctka startovala na asijských turnajích. Tokijský Toray Pan Pacific Open znamenal vítězství nad Madison Keysovou i Švýcarkou Belindou Bencicovou. Následovalo však čtvrtfinálové vyřazení od třetí nasazené Any Ivanovićové. Na premiérovém ročníku Wuhan Open kategorie Premier 5 ji v prvním kole vystavila stopku Sabine Lisická. Pekingský China Open, největší asijský turnaj sezóny, pro ni představoval osmifinálovou prohru od Sereny Williamsové ve třech setech.\n\nV polovině října startovala jako čtvrtá nasazená na Kremlin Cupu v Moskvě. Ve druhém kole přešla přes Světlanu Kuzněcovovou. Další duel proti 61. hráčce světové klasifikace Irině-Camelii Beguové nezvládla. Sezónu zakončila jako členka vítězného týmu Češek ve finále Fed Cupu proti Německu 3:1 na zápasy, když k titulu přispěla bodem z otevírací dvouhry proti světové desítce Angelique Kerberové. Sezónu završila 16. příčkou na žebříčku dvouhry, dosud nejlepším konečným umístěním v profesionální dráze.\n\nNa úvod sezóny potřetí startovala na Hopmanově poháru. Český tým vytvořila s Adamem Pavláskem. Prvním inividuálním turnajem se stal Apia International Sydney, kde skončila v prvním kole na raketě Samanthy Stosurové. Jako turnajová šestnáctka vstupovala do dvouhry na Australian Open. Úvodní zápas proti Jaroslavě Švedovové prohrála po vyrovnaném průběhu až 6–8 ve třetí sadě.\n\nV Melbourne získala premiérový grandslamový titul, když s Američankou Bethanii Mattekovou-Sandsovou, s níž hrála první společný turnaj, vyhrály ženskou čtyřhru. Ve druhém kole zdolaly turnajové desítky Babosovou s Mladenovicovou, ve třetím sedmičky Garciaovou se Srebotnikovou a konečně ve čtvrtfinále přehrály třetí nasazené Makarovovou s Vesninovou. V semifinále je nezastavil ani německý pár Görgesová a Grönefeldová. V boji o titul pak zdolaly tchajwansko-čínskou dvojici, turnajové patnáctky Čan Jung-žan a Čeng Ťie. Šafářová se tak stala první českou vítězkou Australian Open od roku 1995.\n\nNa obnoveném turnaji Fortis Diamond Games v Antverpách došla do čtvrtfinále, v němž ji poprvé na okruhu porazila Karolína Plíšková. V navazujícím turnaji Dubai Tennis Championships skončila v téže fázi, i se stejnou soupeřkou – Karolínou Plíškovou.\n\nDruhý vrchol sezóny pro ni přišel na Qatar Total Open, kde z pozice nenasazené hráčky celý turnaj vyhrála. Nejprve oplatila lednovou porážku Stosurové, aby poté zvládla zápasy s turnajovou pětkou Makarovovou, šestkou Andreou Petkovicovou i devítkou Carlou Suárezovou Navarrovou. Ve finále na její raketě skončila Běloruska Viktoria Azarenková, hrající na divokou kartu. Výhra pro ni představovala šestý titul ve dvouhře na okruhu WTA Tour a vůbec první v kategorii Premier. Výhrou proti Azarenkové přerušila sérii šesti vzájemných porážek. V následné pondělní aktualizaci žebříčku WTA z 2. března 2015 se posunula na své dosavadní kariérní maximum, když figurovala těsně za elitní desítkou na 11. místě.\n\nNa březnovém BNP Paribas Open skončila ve třetím kole s Elinou Svitolinovou po nezvládnutých koncovkách obou setů. V úvodním zápase Miami Open překvapivě, z pozice desáté nasazené, prohrála se Švédkou Johannou Larssonovou.\n\nV dubnu zamířila na halový turnaj Porsche Tennis Grand Prix, kde ji ve druhém kole vyřadila pozdější finalistka a světová pětka Caroline Wozniacká. S Mattekovou-Sandsovou vybojovaly druhý společný turnajový triumf sezóny ve stuttgartské čtyřhře po finálové výhře nad dvojicí Garciaová a Srebotniková.\n\nNa J&T Banka Prague Open byla druhou nasazenou tenistkou. V prvním kole však podlehla 65. hráčce žebříčku WTA Tereze Smitkové ve třech setech. Na Mutua Madrid Open postoupila přes Vinciovou do čtvrtfinále. Tam ovšem nenašla recept na Světlanu Kuzněcovovou. Po těsné porážce v tiebreaku rozhodují sady odjela na římský turnaj Internazionali BNL d'Italia. Zde skončila ve druhém kole na raketě rumunské kvalifikantky z osmé desítky žebříčku WTA Alexandry Dulgheruové po prohraném tiebreaku rozhodující sady.\n\nDo dvouhry French Open vstupovala v roli turnajové třináctky. Ve dvou setech vyhrála nad Ruskou Pavljučenkovovou, Japonkou Naraovou i Němkou Lisickou. V osmifinále vyřadila obhájkyni titulu Marii Šarapovovou a snížila pasivní bilanci vzájemných zápasů na 2–4. Jednalo se o její třetí vítězství nad hráčkou, která figurovala na druhém místě žebříčku WTA. Ve čtvrtfinále si poradila s 21. nasazenou Španělkou Garbiñe Muguruzaovou. Mezi poslední čtveřicí hráček zdolala turnajovou sedmičku a pařížskou šampionku z roku 2008 Anu Ivanovićovou, když otočila průběh úvodní sady ze stavu 2–5 na gemy. Po výhře se probojovala do finále a po 34 letech se stala první českou finalistkou dvouhry na Roland Garros, když navázala na Hanu Mandlíkovou.\n\nV boji o svůj premiérový grandslamový titul z dvouhry podlehla světové jedničce Sereně Wiliamsové po dramatickém průběhu. Američanka vyhrála první set hladce 6–3. Ve druhém setu promarnila šanci dohrát zápas při vedení 4–1 a 40:15 na servisu. Šafářová danou hru otočila a následně dohnala ztrátu dvou brejků. Favoritka podávala za stavu 6–5 opět na vítězství v zápase. Češka se přesto nevzdala a set vyhrála v tiebreaku poměrem míčů 7:2. Ve třetím dějství dokonce na úvod prolomila soupeřčino podání a ujala se vedení 2–0. Dalších šest gemy však patřilo Američance. Šafářová se tak svého prvního grandslamového triumfu ve dvouhře nedočkala.\n\nDen po dohrání dvouhry se představila i ve finále ženské čtyřhry, kde s Američankou Bethanií Mattekovou-Sandsovou z pozice turnajových sedmiček přehrály dvanáctou nasazenou australsko-kazašskou dvojici Casey Dellacquová a Jaroslava Švedovová. Jako sedmý pár otevřené éry tak ovládly Australian Open i French Open během jediné sezóny.\n\nV klasifikaci dvouhry z 8. června 2015 Šafářová poprvé figurovala v elitní světové desítce jako 112. hráčka od jejího zavedení, když jí patřilo 7. místo. Premiérově také pronikla do první desítky deblového žebříčku, a to až na 5. příčku.\n\nNa eastbournském AEGON International startovala jako turnajová trojka. Po volném losu však ve druhém kole nestačila na Slovenku Dominiku Cibulkovou ve dvou setech.\n\nDo Wimbledonu byla nasazena jako číslo šest a v prvním kole si poradila se 44. hráčkou světového žebříčku, Američankou Alison Riskeovou, kterou porazila ve třech setech. Ve druhém kole zdolala tchajwanskou kvalifikantku Sie Su-wej. Přes Sloane Stephensovou prošla do osmifinále, v němž nezvládla tiebreakové koncovky obou setů s americkou 47. hráčkou žebříčku Coco Vandewegheovou. Ve wimbledonské čtyřhře dohrála s Mattekovou-Sandsovou ve čtvrtfinále, kde nestačily na pátý nasazený pár Raquel Kopsová-Jonesová a Abigail Spearsová ze Spojených států. Byla to první společná porážka na grandslamech v probíhající sezóně.\n\nSeveroamerickou tenisovou sezónu na betonech zahájila srpnovým Canada Masters v Torontu, kde jako sedmá nasazená nestačila po volném losu v 1. kole ve třech setech na Rusku Darju Gavrilovovou, i když vedla 6–3, 5–4 a 30:0 při svém podání. V torontské čtyřhře vybojovala s Mattekovou-Sandsovou čtvrtý společný titul, když ve finále hladce zdolaly francouzsko-slovinské turnajové trojky Caroline Garciaovou s Katarinou Srebotnikovou. Výhrou si zajistily účast na závěrečném Turnaji mistryň a současně se dostaly do čela průběžného žebříčku dvojic. Jako čtvrtá nasazená zavítala na Connecticut Open do New Havenu. Ve čtvrtfinále přehrála Dominiku Cibulkovou až v závěru rozhodující sady poměrem 7–5. Po semifinálové výhře nad ukrajinskou kvalifikantkou Lesjou Curenkovou na ni v boji o titul čekala obhájkyně Petra Kvitová. Přestože se po zvládnutém tiebreaku ujala vedení, další dvě sady ztratila a ani v sedmém vzájemném zápase českou jedničku a světovou pětku neporazila.\n\nO tři dny později ji v úvodním kole US Open vrátila čerstvou porážku Lesja Curenková. Šafářová však utrpěla v newhavenském finále zranění břišního svalu, které ji podle jejích slov limitovalo ve hře, zejména na servisu. V následné aktualizaci žebříčku WTA ze 14. září přesto dosáhla kariérního maxima, když poprvé figurovala v elitní světové pětce na 5. místě za čtvrtou Kvitovou. Stejně tak se poprvé podívala do nejlepší pětky deblové klasifikace na 4. místo.\n\nV polovině září byla týden hospitalizována ve Fakultní nemocnici Brno pro bakteriální infekci, která se přidružila k poranění břišního svalu. Po vynechání Toray Pan Pacific Open i povinného China Open se na okruh vrátila druhý říjnový týden lineckým Generali Ladies Linz. V roli nejvýše nasazené však dohrála v úvodním kole, když podlehla Andreee Mituové. Jako turnajová trojka zavítala na navazující Kremlin Cup do Moskvy, kde po volném losu nestačila na jednu z nejbližších přítelkyň na okruhu a obhájkyni titulu Anastasiji Pavljučenkovovou.\n\nPřes podzimní část bez výhry se poprvé v kariéře dokázala kvalifikovat na závěrečný Turnaj mistryň ve dvouhře. Již dříve si zajistila start ve čtyřhře. K singlové účasti jí dopomohlo odstoupení světové jedničky Sereny Williamsové. Španělka Suárezová Navarrová se potřebovala probojovat do moskevského finále, ale překvapivě nezvládla čtvrtfinálový duel s kvalifikantkou Kasatkinovou. Také druhá adeptka na poslední volné místo, Švýcarka Timea Bacsinszká, dohrála již v prvním kole lucemburské události. Světová devítka Šafářová tak získala letenku do Singapuru tři dny před rozehráním 22. října. V základní skupině Turnaje mistryň podlehla světové trojce Muguruzaové a poosmé v kariéře Kvitové. Týmové kolegyni pomohla k postupu do semifinále, když v závěrečném duelu zdolala Angelique Kerberovou bez ztráty setu. Skončila tak před ní na třetím místě.\n\nSezónu zakončila poprvé v kariéře mezi elitní světovou desítkou, a to v obou klasifikacích. Ve dvouhře figurovala na 9. příčce a ve čtyřhře na 4. pozici.\n\nNa úvodní australskou část sezóny, jako členka obou elitních světových desítek, neodcestovala pro bolestivost kloubů a pokračující rekonvalescenci po podzimní bakteriální infekci. Ke zdravotnímu stavu uvedla: „\"Léčení se v posledních dnech zkomplikovalo, a tak jsem nemohla absolvovat tréninky, které by mi umožnily odletět na turnaje do Austrálie kvalitně připravena. Proto jsem se rozhodla odhlásit se, nezatěžovat organismus cestováním a soustředit se na doléčení a postupnou rekonvalescenci.\"“ Ve dvouhře Australian Open přitom obhajovala pouze 10 bodů.\n\nNa tenisový okruh se vrátila ve druhé polovině února Qatar Total Open, kde obhajovala titul. Během rekonvalescence vypadla z první desítky a do Dauhá přijížděla jako světová dvanáctka a sedmá nasazená. Po volném losu však nestačila na 162. tureckou ženu žebříčku Çağlu Büyükakçay, startující na divokou kartu, když nezvládla tiebreaky obou setů.\n\nDalší prohru v prvním zápase zaznamenala na BNP Paribas Open, kde ji po volném losu zastavila kazašská 72. tenistka klasifikace Jaroslava Švedovová ve dvou sadách. Sérii porážek neprolomila ani na navazujícím Miami Open, na němž jako turnajová jedenáctka nenašla recept na Belgičanku Yaninu Wickmayerovou. Z deblové miamské soutěže však s Bethanií Mattekovou-Sandsovou, při jejich prvním obnoveném startu, vybojovala titul. Na úvod přehrály americký pár Stephensová a Keysová, poté je nezastavily ani Rusky Kasatkinová s Vesninovou a ve třetím krajanky Hlaváčková s Hradeckou. V semifinále dominovaly nad čínskou dvojicí Sü I-fan a Čeng Saj-saj, jejíž členky získaly pouze tři gamy. Po finálovém vítězství nad maďarsko-kazašskými turnajovými čtyřkami Tímeou Babosovou s Jaroslavou Švedovovou si připsala devátý triumf ze čtyřhry. Poslední jarní událostí na americkém kontinentu se stal charlestonský Volvo Car Open, kde v roli čtvrté nasazené vypadla po volném losu s americkou 126. hráčkou žebříčku Louisou Chiricovou. Ta obdržela divokou kartu od pořadatelů. S Mattekovou-Sandsovou byly nejvýše nasazenými v deblové části turnaje. Po třech výhrách prošly do finále, v němž skončily na raketách francouzského páru Caroline Garciaová a Kristina Mladenovicová. Antukový Stuttgart Open přinesl další prohru v prvním zápase, přestože s krajankou Karolínou Plíškovou svedla vyrovnaný boj, v němž rozhodlo až prohrané podání v závěru třetího dějství.\n\nVůbec první vítězný zápas v probíhající sezóně přišel na dubnovém J&T Banka Prague Open, když dohnala ztrátu úvodní sady proti Kolumbijce Marianě Duqueové Mariñové. Z pozice turnajové dvojky pokračovala na „vítězné vlně“ proti Hradecké, která ve druhém setu skrečovala pro zablokovaný krk. Ve čtvrtfinále ji nezastavila ani Tchajwanka Sie Su-wej, figurující na 78. pozici žebříčku a v semifinále oplatila čerstvou prohru obhájkyni titulu a světové osmnácté Karolíně Plíškové. Ve finálovém duelu přehrála turnajovou čtyřku Samanthu Stosurovou z Austrálie po třísetovém průběhu. Dosáhla tak na sedmou singlovou trofej okruhu WTA Tour.\n\nZ Mutua Madrid Open po vítězství nad Američankou Coco Vandewegheovou odstoupila pro žaludeční potíže. Ve druhé fázi se měla po třech dnech od pražského finále střetnout opět se Stosurovou. Na následném Internazionali BNL d'Italia v Římě nejprve porazila Italku Francesku Schiavoneovou, se kterou tak vylepšila vzájemnou bilanci na čtyři vítězné zápasy za sebou, ale v další fázi byla nad její japonská tenistka Misaki Doiová, již podlehla ve dvou setech. Vyvrcholením antukové sezóny bylo French Open, kam přijela jako obhájkyně finále ženské dvouhry a vítězka čtyřhry. V singlové soutěži jako jedenáctá nasazená nedala na úvod šanci Rusce Vitaliji Ďjačenkové, které povolila pouhé dvě hry. Jen o dva gemy více povolila Švýcarce Viktoriji Golubicové. Ve třetím kole však narazila na Stosurovou, která ji oplatila porážku z pražského turnaje. V pařížském deblu nestačily s Bethanie Mattekovou-Sandsovou v úvodním kole na nizozemsko-švédský pár Kiki Bertensová a Johanna Larssonová.\n\nPrvním turnajem na trávě se stal AEGON Classic v Birminghamu, kde na úvod podlehla ve dvou setech Petře Kvitové. Na dalším turnaji kategorie Premier, AEGON International v Eastbourne, pak nestačila na Němku Annu-Lenu Friedsamovou. Do Wimbledonu přijela jako dvacátá devátá žena klasifikace. Po výhrách nad Američankami Bethanií Mattekovou-Sandsovou a Samanthou Crawfordovou svedla bitvu proti 124. hráčce světa Janě Čepelové, v níž o postupu rozhodla až poměrem her 12–10 v závěrečné sadě. V osmifinále ji však zastavila útočně hrající Kazaška z konce první světové stovky Jaroslava Švedovová. Ve čtyřech odehraných utkáních tak s moskevskou rodačkou nezískala ani jeden set.\n\nLetní US Open Series zahájila porážkou na montréalském Rogers Cupu od Kanaďananky Eugenie Bouchardové, když nezvládla tiebreak třetí sady, v níž neudržela vedení 3:1 na míče. Ve třetím vzájemném duelu poprvé prohrála. \n\nNa srpnových Olympijských hrách v Riu de Janeiru skrečovala po ztrátě úvodní sady druhého kola dvouhry Belgičance Kirsten Flipkensové. Ve čtyřhře pak s Barborou Strýcovou na úvod vyřadily trojnásobné olympijské šampionky Serenu a Venus Williamsovy. Po výhře nad bývalými světovými jedničkami Erraniovou s Vinciovou nestačily v semifinále na Rusky Makarovovou a Vesninovou. V ryze českém utkání o bronz zdolaly Andreu Hlaváčkovou a Lucii Hradeckou ve dvou setech. Po návratu na severoamerický kontinent odešla poražena od čtyřicáté druhé ženy klasifikace Andrey Petkovicové v rámci cincinnatského Western & Southern Open. Jediný vítězný zápas v americké sérii tak přišel v první fázi US Open, kde zdolala Darju Gavrilovovou. Poté však nenašla recept na rumunskou světovou pětku Simonu Halepovou. Naopak z deblové soutěže Flushing Meadows získala s Mattekovou-Sandsovou třetí grandslamový titul. Ve finále porazily turnajové jedničky Garciaovou a Mladenovicovou po třech setech.\n\nV závěru září přijela na tokijský Toray Pan Pacific Open, kde v úvodním kole nezvládla koncovku třetí sady s dvanáctou hráčkou žebříčku Dominikou Cibulkovou. Wuhan Open přinesl výhru nad Američankou Varvarou Lepčenkovou a následnou porážku od světové šestky Karolíny Plíškové. Lounská rodačka ji opět přehrála na úvod navazujícího China Open v Pekingu. Ze čtyřher na Wuhan Open a China Open si s Mattekovou-Sandsovou odvezla turnajové trofeje.\n\nPosledním singlovou soutěží se pro ni stal moskevský Kremlin Cup, kde jí oplatila newyorskou porážku Gavrilovová. Na singapurském Turnaji mistryň, WTA Finals, zasáhla s Mattekovou-Sandsovou do čtyřhry, v níž skončily jako poražené finalistky na raketách Makarovové a Vesninové.\n\nSezónu otevřela na aucklandském ASB Classic, kde po výhře nad Allertovou podlehla Strýcové až ve zkrácené hře rozhodující sady. Opět ve druhém kole skončila na Hobart International. Po výhře nad Švýcarkou Golubicovou překvapivě nestačila na japonskou kvalifikantku a stou hráčku pořadí Risu Ozakiovou. \n\nMelbournský grandslam Australian Open znamenal odvrácení devíti mečbolů v prvním kole proti Belgičance Yanině Wickmayerové. Tím vyrovnala grandslamový rekord ze zápasů Kyrgios–Gasquet ve Wimbledonu 2014, respektive Rubinová–Novotná a Spadea–Serra na French Open 1995. Ve druhé fázi ji přehrála pozdější šampionka a světová dvojka Serena Williamsová. Z deblové soutěže získala s Bethanií Mattekovou-Sandsovou čtvrtý společný grandslam po finálové výhře nad Andreou Hlaváčkovou a Pcheng Šuaj. Bodový zisk ji poprvé posunul na 2. příčku deblového žebříčku.\n\nV únoru se do semifinále probojovala na tchajpejském Taiwan Open, kde nenašla recept na sedmdesátou první ženu klasifikace Pcheng Šuaj. Do prvního finále dvouhry v sezóně postoupila na Hungarian Ladies Open v Budapešti, kde ji zdolala nejvýše nasazená Maďarka Tímea Babosová po třísetovém průběhu. Šafářová hrála s tejpem staženým stehnem pro svalové potíže, kvůli nimž s Babosovou odstoupily před semifinálem ze čtyřhry. \n\nVe třetím kole březnového BNP Paribas Open v Indian Wells nenašla recept na světovou třináctku Venus Williamsovou, jíž podlehla popáté ze sedmi duelů. Navazující Miami Open přinesl po výhře nad čtvrtou hráčkou žebříčku Dominikou Cibulkovou čtvrtfinálovou prohru s Dánkou Caroline Wozniackou. V osmifinále antukového Volvo Car Open v Charlestonu ji stopku vystavila Němka Laura Siegemundová. Z deblové soutěže si odvezla s Mattekovou-Sandsovou třetí sezónní, desátou společnou a čtrnáctou kariérní trofej po závěrečném vítězství nad Hradeckou se Siniakovou. Osmnácté ve světovém pořadí Strýcové podlehla na úvod Mutua Madrid Open, o čtyři místa níže postavené Chorvatce Mirjaně Lučićové Baroniové pak v prvním kole Internazionali BNL d'Italia a Paraguayce z konce první stovky Verónice Cepedeové Roygové pak na French Open. V pařížské čtyřhře triumfovala s Mattekovou-Sandsovou po závěrečném vítězství nad Australankami Bartyovou a Dellacquovou. Ziskem dvou úvodních majorů sezóny tak zopakovaly výkon z roku 2015. \n\nTravnatá wimbledonská příprava znamenala semifinálové účasti na AEGON Open Nottingham a AEGON Classic v Birminghamu. V prvním případě podlehla sedmdesáté ženě klasifikace Donně Vekićové a ve druhém po půl hodině skrečovala světové šestnátce Petře Kvitové pro zranění stehenního svalu. Wimbledon odehrála jako poslední třicátá druhá nasazená. Na úvod si poradila s Francouzkou Océane Dodinovou, aby ji poté zastavila Američanka Shelby Rogersová. Z útoku na kariérní grandslam ve čtyřhře sešlo pro poranění čéšky spoluhráčky Mattekové-Sandsové, což vedlo k jejich odstoupení po prvním kole. Na třech zbylých deblových soutěžích sezóny zraněnou Američanku nahradila Strýcová, s níž postoupila do semifinále Rogers Cupu, Western & Southern Open i US Open. Bodový zisk ji po turnaji v Cincinnati posunul 21. srpna 2017 do čela světového žebříčku WTA ve čtyřhře. Ve 30 letech se tak po Sukové, Novotné a Peschkeové stala čtvrtou Češkou na vrcholu klasifikace a celkově 35. v pořadí. Pozici světové jedničky komentovala slovy: „\"Je to absolutně úžasný. Asi bych to nikdy nečekala. Ještě dneska si vzpomínám, jak mi táta kdysi říkal, že debla vůbec hrát neumím. … Je to obrovské zadostiučinění a jsem za to strašně ráda.\"“ Světovou jedničkou byla šest týdnů.\n\nNa letních amerických betonech přehrála na torontském Rogers Cupu Abandovou, Cibulkovou i Makarovovou, ale ve čtvrtfinále ji vyřadila Američanka Sloane Stephensová, jíž v důsledku dlouhé neaktivity patřilo až 934. místo klasifikace. V duelu nemproměnila tři mečboly. Na stejnou soupeřku, ale již o téměř osm set míst výše postavenou, nenašla recept ani na navazujícím Western & Southern Open. V otevíracím duelu US Open si připsala skalp turnajové osmadvacítky Anett Kontaveitové, Japonek Nao Hibinové a Kurumi Naraové, než skončila na raketě dvacáté nasazené Coco Vandewegheové, která jí vrátila porážku z březnového Indian Wells. Posledním turnajem sezóny se pro ni stal zářijový Coupe Banque Nationale v Québecu. Z pozice nejvýše nasazené zdolala ve čtvrtfinále Hradeckou a poté podruhé v roce podlehla Babosové. Následně předčasně ukončila sezónu pro zánět šlach v levém zápěstí.\n\nSezónu rozehrála na Sydney International jako třicátá první hráčka žebříčku. Na úvod podlehla dvaadvacáté v pořadí Angelique Kerberové. Ze čtyřhry odstoupily se Strýcovou před semifinálem proti Dabrowské a Süové. Grandslamový Australian Open znamenal postup do třetího kola přes Ajlu Tomljanovićovou a Soranu Cîrsteaovou. Poté však nezvládla koncovky obou setů se světovou šestkou Karolínou Plíškovou. V melbournském deblu dohrála se Strýcovou ve čtvrtfinále na raketách Sie Su-wej a Pcheng Šuaj. \n\nÚvodní zápasy s členkami elitní světové desítky prohrála na únorových Qatar Total Open a Dubai Tennis Championships. Na prvním z nich podlehla světové desítce Julii Görgesové a na druhém pak sedmé v pořadí Caroline Garciaové. Následoval herní výpadek pro bakteriální infekci a bolest kloubů, až do květnového Internationaux de Strasbourg, kde ji v osmifinále zdolala osmá nasazená Tchajwanka Sie. Na Roland-Garros nejdříve zdolala francouzskou členku třetí světové stovky Jessiku Ponchetovou. Ve druhé fázi ale podruhé v sezóně prohrála s šestou ženou klasifikace Karolínou Plíškovou, přestože získala úvodní sadu a do poloviny druhé krajanku přehrávala agresivnější hrou. Travnatý Mallorca Open přinesl výhry nad ukrajinskou teenagerkou Martou Kosťukovou a Běloruskou Viktorií Azarenkovou. V třísetové čtvrtfinálové bitvě jí stopku vystavila Němka z konce osmé desítky Tatjana Mariová. Do jediného finále roku se probojovala s Barborou Štefkovou v mallorské čtyřhře. Z boje o titul však odešly poraženy od nejvýše nasazeného slovinsko-španělského páru Andreja Klepačová a María José Martínezová Sánchezová. \n\nPoslední účast ve Wimbledonu zahájila dvousetovými vítězstvími nad Katerynou Bondarenkovou a třicátou hráčkou žebříčku Agnieszkou Radwańskou, než ji ve třetím kole zdolala Ruska Jekatěrina Makarovová. V londýnské čtyřhře obnovila po roce spolupráci s vyléčenou ze zranění Mattekovou-Sandsovou. Ve čtvrtfinále, které se stalo jejím maximem v All England Clubu, je zastavily Dabrowská se Süovou. Na zbývajících třech deblových soutěžích Rogers Cupu, Western & Southern Open a US Open dokázaly vyhrát už jen jediný zápas během newyorského majoru. Na kanadském Rogers Cupu postoupila do hlavní soutěže z kvalifikace, v níž vyřadila Darju Gavrilovovou. Následně podruhé v roce skončila na raketě Görgesové. Na úvod newyorského majoru US Open přehrála Chorvatku z konce první padesátky Petru Martićovou, ale ve druhém kole jí stopku vystavila světová sedmnáctka Ashleigh Bartyová po dvousetovém průběhu. Stejně jako v předchozí sezóně se pro ni závěrečným turnajem stal zářijový Coupe Banque Nationale, na němž startovala jako devadesátá první žena klasifikace. V prvním zápase podlehla Tunisance Ons Jabeurové z druhé světové stovky. \n\nUkončení kariéry oznámila před listopadovým finále Fed Cupu 2018 v Praze. Posledním turnajem profesionální dráhy se měl stát Australian Open 2019. Pro zánět šlachy v zápěstí však do Austrálie neodcestovala a odložila rozhodnutí na později. K prvnímu utkání v sezóně nastoupila do dubnové fedcupové baráže v Prostějově proti Kanadě, jíž se rozloučila s českým týmem. Za rozhodnutého stavu ve prospěch Češek vyhrála s Krejčíkovou závěrečnou čtyřhru. \nV závěru dubna postoupila do posledního finále kariéry, když ve stuttgartské čtyřhře Porsche Tennis Grand Prix obdržela s Anastasijí Pavljučenkovovou divokou kartu. V boji o titul však podlehly Němkám Moně Barthelové a Anně-Leně Friedsamové ve dvou setech. Závěrečnou událostí na české půdě se na přelomu dubna a května stal J&T Banka Prague Open. Pro nedostatečnou připravenost odmítla divokou kartu do dvouhry. V deblové soutěži vypadla po boku Barbory Štefkové ve vyrovnaném utkání úvodního kola s japonsko-ruským párem Ninomijová a Siziková. \n\nProfesionální dráhu uzavřela na červnovém French Open, kde se měla ve čtyřhře její spoluhráčkou stát Matteková-Sandsová. V důsledku zranění kolena však Američanku nahradila Dominika Cibulková, s níž v předchozí kariéře odehrála jediný zápas na Sydney International 2013. Poslední utkání odehrála 29. května 2019. V prvním kole je vyřadila americko-německá dvojice Sofia Keninová a Andrea Petkovicová ve dvou setech. Do dvouhry jí organizátoři neudělili divokou kartu, o níž žádala.\n\nMezi lety 2004–2019 v českém fedcupovém týmu nastoupila k dvaceti dvěma mezistátním utkáním s bilancí 13–11 ve dvouhře a 1–4 ve čtyřhře. Pětkrát, v letech 2011, 2012, 2014 2015 a 2018, se stala členkou vítězného družstva. V každém z naposledy odehraných čtyř ročníků nastoupila pouze do jediné čtyřhry.\n\nV bratislavském čtvrtfinále Světové skupiny 2011 se Slovenkami, v němž zdolala Hantuchovou a duel s Čepelovou skrečovala. Rozhodující čtyřhru získal český tým. Ze semifinále na belgické půdě se omluvila pro zranění stehna. V moskevském finále 2011 proti Rusku prohrála obě dvouhry, když nestačila na Kuzněcovovou a Pavljučenkovovou. Češky přesto vyhrály 3:2 na zápasy. V pražském finále v roce 2012 proti Srbsku naopak obě své dvouhry vyhrála, nejprve porazila Ivanovićovou a poté deklasovala Jankovićovou. Rozhodující měrou tak přispěla k obhajobě trofeje. Ve čtvrtfinále Světové skupiny 2013 v ostravské hala ovládla druhou dvouhru proti jedničce týmu Stosurové. Po postupu přes Austrálii 4:0 na zápasy nestačila v palermském semifinále na italské antukářky Erraniovou i Vinciovou. Češky tak odjely poraženy 1:3 na zápasy.\n\nDo sobotní dvouhry prvního kola Světové skupiny 2014 na sevillské antuce nenastoupila pro nachlazení. V neděli vyrovnala stav utkání na 2:2 výhrou nad Solerovou Espinosovou. Po postupu nad Španělkami oplatila v semifinále rok starou porážku Erraniové. Český tým po vítězství 3:0 nad Itálií prošel do pražského finále proti Německu. V otevíracím singlu porazila světovou desítku Kerberovou. České reprezentantky vyhrály třetí trofej během posledních čtyř let výsldkem 3:1 na zápasy. Úvodní kolo Světové skupiny 2015 v Kanadě vynechala. V ostravském semifinále proti Francii přispěla k výhře 3:1 na zápasy úvodním vítězstvím s Garciaovou, když odvrátila pět mečbolů. Za rozhodnutého stavu prohrála se Strýcovou čtyřhru s párem Mladenovicová a Parmentierová. Ačkoli byla členkou družstva v pražském finále proti Rusku, do průběhu nezasáhla pro zánět šlach levého zápěstí. Český výběr zvítězil 3:2 na zápasy. Čtvrtou trofejí se vyrovnala Heleně Sukové a Martině Navrátilové.\n\nV každém ročníku odehrála pouze jednu závěrečnou čtyřhru. Za rozhodnutého stavu 3:1 ve prospěch Češek odehrála debla čtvrtfinále Světové skupiny 2017 proti Španělsku, v němž s Kateřinou Siniakovou nestačily na pár María José Martínezová Sánchezová a Sara Sorribesová Tormová až v rozhodujícím supertiebreaku. Scénář se opakoval o rok později, kdy za českého vedení 3:0 ve čtvrtfinále Světové skupiny 2018 proti Švýcarsku prohrála se Strýcovou debla v supertiebreaku s  Jil Teichmannovou a Timeou Bacsinszkou. Posledním utkáním se stala čtyřhra dubnové světové baráže 2019 na prostějovské antuce. Za českého vedení 3:0 na zápasy porazila s Barborou Krejčíkovou dvojici Gabriela Dabrowská a Sharon Fichmanová ve dvou setech.\n\nČeskou republiku reprezentovala na Letních olympijských hrách 2008 v Pekingu, kde ve dvouhře prohrála ve třetím kole s Rakušankou Sybille Bammerovou. Na úvod čtyřhry podlehly s Petrou Kvitovou australské dvojici Stosurová a Stubbsová. \n\nZúčastnila se také Her XXX. olympiády v londýnském All England Clubu. V prvním kole singlové soutěže nestačila na Britku Lauru Robsonovou. V téže fázi čtyřhry pak s Petrou Cetkovskou dohrály na raketách druhých nasazených Italek Erraniové a Vinciové. \n\nPotřetí se olympiády zúčastnila na Letních hrách 2016 v Riu de Janeiru. Ve dvouhře prošla do druhého kola, kde podlehla Belgičance Kirsten Flipkensové. Deblový start s Barborou Strýcovou znamenal zisk bronzové medaile. V rozhodujcím utkání poražených semifinalistek přehrály krajanky Andreu Hlaváčkovou s Lucií Hradeckou.\n\nZa české družstvo odehrála tři ročníky Hopmanova poháru, mistrovství smíšených družstev ITF v Perthu. V letech 2007 a 2008 se jejím spoluhráčem stal Tomáš Berdych. V roce 2015 pak nejníže postavený účastník ročníku z třetí světové stovky Adam Pavlásek.\n\nV roce 2007 na úvod podlehla Mirzaové a z klíčového mixu proti Indii odešla česká dvojice také poražena. První výhru si připsala ve vítězném duelu se Španělskem, když zdolala Medinaovou Garriguesovou. Berdych triumfoval v singlu a mix český pár prohrál. Na závěr podlehli Chorvatsku. Šafářová nejdříve zvládla dvouhru se Sanjou Ančićovou, ale Berdych podlehl jejímu bratru Mariu Ančićovi a do rozhodujícího mixu Češi již nenastoupili. \n\nV sezóně 2008 vytvořila pár s Tomášem Berdychem. Jako světová třiadvacítka nestačila na 56. hráčku světa Molikovou. Češi proti Austrálii prohráli i smíšenou čtyřhru a tím celé utkání. V duelu se Spojenými státy jí uštědřila „kanára“ Serena Williamsová, druhou sadu však vyhrála, ale závěr třetího dějství nezvládla. Poté, co v prvním setu mixu Češi neuhráli ani gem, odstoupili z turnaje pro Berdychovy zdravotní problémy, a celkově obsadili třetí příčku ve skupině.\n\nV roce 2015 obsadila česká dvojice druhé místo základní skupiny. Po výhrách nad Kanadou a Itálií, v nichž přehrála Kanaďanku Bouchardovou a Italku Pennettaovou, rovněž tak oba mixy s Pavláskem, podlehli Češi v přímém utkání o postup do finále Spojeným státům. Podruhé na turnaji ji přehrála světová jednička Serena Williamsová, a to až v tiebreaku rozhodující sady. Po porážce Pavláska ve dvouhře nezvládli ani smíšenou čtyřhru.\n\nStartovat měla také na Hopman Cupu 2016 s Jiřím Veselým. Dne 19. prosince 2015 vydala prohlášení, že se z události odhlásila pro pokračující zdravotní potíže.\n\nJejími trenéry se v rané fázi kariéry postupně stali Miroslav Štencl, Dan Trávníček a David Kotyza. \n\nOd října 2005 byl jejím koučem Jaroslav Bulant, následně opět Kotyza a poté Patrik Navara. Od prosince 2010 do roku 2013 ji vedla Srbka Biljana Veselinovičová. Mezi dubnem 2013 až zářím 2016 roli hlavního kouče plnil Kanaďan Robert Steckley, pod jehož vedením vystoupala na 5. místo singlového a 4. místo deblového žebříčku WTA. Do její hry vnesl větší agresivitu a uvolněnost. V září 2016 se trenérem stal český tenista František Čermák.\n\nNarodila se roku 1987 v Brně do rodiny Milana a Jany Šafářových. Má o deset let starší sestru Veroniku, která k roku 2016 žila s rodinou v New Yorku a trénovala tenis. Sestra odešla do Spojených států v osmnácti letech studovat univerzitu.\n\nLucie Šafářová začala s tenisem ve třech letech a ranou fázi spojila s klubem ŽLTC v Brně-Židenicích. Od třetí třídy základní školy žila s otcem v Rakousku, kde pracoval v tenisovém klubu. Po návratu trávila polovinu týdne tréninkem v Brně a polovinu v Prostějově. Od čtrnácti let se připravovala pouze v klubu TK Agrofert Prostějov, jehož členkou byla do konce kariéry. Česko reprezentovala na mistrovství světa do čtrnácti a šestnácti let. V září 2007 maturovala na Gymnáziu Mojmírovo náměstí. Tenisovým vzorem se pro ni stala Steffi Grafová, s níž jako devítiletá trénovala. Za preferovaný povrch uvedla antuku. \n\nV letech 2002–2011 udržovala partnerský vztah s tenistou Tomášem Berdychem. Roku 2013 se jejím přítelem stal bývalý americký tenista a trenér Troy Hahn a o tři roky později pak bývalý tenista Jakub Lustyk. V roce 2018 navázala vztah s hokejistou Tomášem Plekancem. Před Vánocemi 2019 se jim narodila dcera Leontýna Plekancová.\n\n"}
{"id": "141913", "url": "https://cs.wikipedia.org/wiki?curid=141913", "title": "Bernhardt", "text": "Bernhardt\n\nBernhardt nebo Bernhard může znamenat:\n\n\n\n"}
{"id": "141918", "url": "https://cs.wikipedia.org/wiki?curid=141918", "title": "Mario Ančić", "text": "Mario Ančić\n\nMario Ančić (* 30. března 1984 ve Splitu, Chorvatsko, tehdy Jugoslávie) je bývalý chorvatský profesionální tenista. Tenisu se věnoval již od 7 let, ale profesionálně hrál od roku 2001. Na kontě má 3 turnajové tituly ze dvouhry a 5 ze čtyřhry.\n\nSeznam jeho účasti ve finálových turnajích ATP:\n\nMario Ančić se zúčastnil 17 zápasů v Davisově poháru za tým Chorvatska s bilancí 12-11 ve dvouhře a 7-2 ve čtyřhře.\n\n"}
{"id": "141920", "url": "https://cs.wikipedia.org/wiki?curid=141920", "title": "Bohumil Chvojka", "text": "Bohumil Chvojka\n\nBohumil Chvojka (19. září 1886 Bezděkov – 1962) byl český architekt meziválečného období působící v Plzni. V letech 1936–1943 byl profesorem Průmyslové školy stavební a v letech 1943–1948 jejím ředitelem.\n\n\n"}
{"id": "141928", "url": "https://cs.wikipedia.org/wiki?curid=141928", "title": "Bourmont", "text": "Bourmont\n\nBourmont může být:\n"}
{"id": "141929", "url": "https://cs.wikipedia.org/wiki?curid=141929", "title": "Pohyblivé obrázky", "text": "Pohyblivé obrázky\n\nPohyblivé obrázky (anglicky \"Moving Pictures\") je humoristická fantasy kniha Terryho Pratchetta, 10. ze série \"Zeměplocha\". Základním motivem knihy je kinematografie a svět filmového diváka.\n\nNa počátku knihy si Smrť přichází pro Dákina Robobema, strážce Brány v pustém místě nazývaném Holy Wood, přibližně 50 km posměrně od Ankh-Morporku. Strážce Svatého lesa tedy odchází ze světa Zeměplochy a od té doby se začíná dít mnoho věcí…\n\nAlchymista Silverfish z Ankh-Morporku vynalézá osmocelulózu, ideální materiál pro výrobu filmů. Viktor Grýnbaum, student Neviditelné univerzity pociťuje nepřekonatelnou touhu odejít do Holy Woodu. Stejně jsou na tom i tisíce dalších obyvatel Ankh-Morporku.\n\nPo příchodu do Holy Woodu zjišťuje Viktor, že na místě panuje prakticky totální chaos a vše se točí jen kolem výroby Pohyblivých obrázků – filmů. Setkává se s Ginger, krásnou dívkou a vycházející filmovou hvězdičkou. Přes různé obtíže se i Viktor dostává do světa filmu a stává se společně s Ginger filmovou hvězdou. Na tom má značný podíl i Kolík Aťsepicnu, bývalý pouliční prodavač párků v Ankh-Morporku, který se však vlivem magických sil Holy Woodu vyšvihne na pozici předního filmového producenta na úkor alchymisty Silverfishe.Jako osobního strážce si najímá trolla Navážku, což mu umožňuje provádět mnohá jednání bez zbytečného dohadování, protože protivník obvykle rychle uzná, kdo má pravdu.\n\nViktor se spřátelí s mluvícím psem Gaspodou a ten ho začíná přesvědčovat, že se v Holy Woodu děje něco velmi zvláštního. Ukáže mu mluvícího kačera, kocoura, králíka i myš, společně pak objevují, že Ginger v noci odchází k pahorku nad Holy Woodem a pokouší se dostat do zasypaného vchodu do jeho nitra.\n\nDo pahorku pronikají nakonec Viktor společně s Ginger a zjišťují, že v podzemí je ohromný promítací sál, kde na sedadlech sedí kostry dávno mrtvých diváků. Konečně chápou, že zde sídlí zdroj neznámých sil, které se pokoušejí dostat prostřednictvím filmů do reálného světa a ovládají zatím skoro všechny v Holy Woodu. Síly z Podzemních prostorů však ve své invazi pokračují a jako obří filmové postavy se dostávají až do z Ankh-Morporku, kde lidé sledují natočené filmy a také propadají magii stříbrného plátna.\n\nViktor se vydává do boje s temnými silami, v němž mu pomáhá Ginger, Gaspoda a jeho druh Laddie, skupina mágů včetně knihovníka a skupiny trollů a trpaslíků. V Ankh-Morporku se temné síly podaří zlikvidovat, poslední boj však proběhne až v Holy Woodu. Tady v podzemí nakonec společně probouzejí Zlatého muže (velmi se podobá sošce filmového Oskara) a ten konečně zahání bytosti z Podzemních rozměrů zpět do jejich světa. Podzemní kinosál se propadá, všichni hrdinové se však na posledních chvíli zachrání a vrací se zpět ke svým dřívějším povoláním. Na úplný závěr přihání skupina lovců k Ankh-Morporku stádo 1 000 slonů, které si ve svém velikášství objednal Kolik Aťsepicnu. Tomu však z bývalého bohatství nezbývá vůbec nic a tak zůstává otázkou, kdo za sloní stádo vlastně zaplatí…\n\n\n"}
{"id": "141933", "url": "https://cs.wikipedia.org/wiki?curid=141933", "title": "Golden Gate", "text": "Golden Gate\n\nGolden Gate má více významů:\n\n"}
{"id": "141939", "url": "https://cs.wikipedia.org/wiki?curid=141939", "title": "Kapitánská dcerka", "text": "Kapitánská dcerka\n\nKapitánská dcerka ( \"Капитанская дочка\" – kapitánskaja dóčka) je romantická historická novela Alexandra Sergejeviče Puškina. Poprvé vyšla v roce 1836 ve čtvrtém vydání literárního listu \"Sovremennik\". Příběh zpracovává Pugačovovo kozácké povstání v letech 1773–1774 a je v něm několik jasných romantických znaků: čistá láska, autobiografičnost, hrdinství a čest. Podle novely složil ruský skladatel César Antonovič Kjuj (1835–1918) roku 1911 stejnojmennou operu.\n\nNovela je napsána formou rodinných zápisků prokládaných krátkými básněmi. Popisuje životní poměry a realitu života v uralských stepích, ale také krutost povstání a jeho potlačení. Hlavní děj se soustřeďuje na osudy Petra Alexejeviče Griněva, mladého šlechtice, který, doprovázen svým věrným sluhou Saveličem, odchází do vojenské služby. Po rozloučení s rodiči odjíždí do Orenburgu pro rozkazy, avšak po cestě se ztratí ve sněhové vánici a když už to vypadá beznadějně, pomůže jim neznámý kozák, za což ho odměnili jídlem, pitím a kožichem. Po příjezdu do města pak generál přeložil našeho hrdinu do Bělogorské pevnosti, což však byla pouze chudá vesnička obehnaná plotem a bráněná skromnou postarší posádkou, vybavenou jedním starým dělem, z čehož byl Petr zprvu přímo zděšen, protože si svoji službu představoval jako bujarý život ve městě.\n\nPo krátké době se sblíží s rodinou kapitána Mironova a později také s jeho dcerou, o níž sice zprvu nejeví zájem, ale po čase se do ní zamiluje a potom se o ni utká na život a na smrt s podvratným Švabrinem, který byl do pevnosti přeložen za vraždu. Ač souboj nešťastnou náhodou prohraje, po několika dnech se uzdraví a požádá Marju Ivanovnu Mironovovou o ruku. Jeho rodiče však se sňatkem nesouhlasí, a tak je chce Petr osobně přemluvit.\n\nNa „pevnost“ však zaútočí Pugačovova banda a lehce ji dobude i přes snahu kapitána, který je se svojí ženou a několika dalšími lidmi popraven, přičemž Švabrin okamžitě přechází na stranu povstalců. Petr ujde smrti jen díky tomu, že kozák, kterého potkal po cestě z domova stepí, byl Pugačov, a tak byl ušetřen.\n\nPo dobytí pevnosti odchází Petr svobodně do Orenburgu a podává zprávy generálovi. Zanedlouho však Pugačovova banda obklíčila i Orenburg, který Petr pomáhal bránit, ale poté co se dozví, že jeho dívce hrozí nebezpečí, vydává se zpět do Bělogorské pevnosti bez dovolení generála osvobodit svoji lásku, kde mu ji pomůže vysvobodit ze Švabrinových spárů Pugačov. Marja poté odjíždí se Saveličem k Petrovým rodičům a Petr je obviněn ze spolčení s Pugačovem, na základě udání Švabrina. Za to ho čeká trest doživotního vyhnanství na Sibiři, avšak Marja za něj šla prosit až k carevně Kateřině II., takže byl nakonec osvobozen a mohli žít spolu.\n\n\n\n"}
{"id": "141946", "url": "https://cs.wikipedia.org/wiki?curid=141946", "title": "Muž, který sázel stromy", "text": "Muž, který sázel stromy\n\nMuž, který sázel stromy je novela z roku 1953 o síle ducha od francouzského spisovatele Jeana Giona. Byla přeložena do mnoha jazyků, včetně češtiny a slovenštiny. Podle příběhu byl natočen stejnojmenný animovaný film, patřící k nejlepším dílům světové kinematografie, a který znamenal přelom ve francouzském animovaném filmu.\n\nPříběh je vyprávěn z pohledu mladého muže, který se vydává na pouť do pustých francouzských alpských zákoutí. Zprvu popisuje bezútěšnost a nehostinnost těchto končin. Po několika dnech v pustině nemohl najít vodu a když už ztrácel naději, narazil na pastevce ovcí, který mu pomohl a u kterého pak přenocoval. Vyzařoval z něho klid a vyrovnanost. Jmenoval se Elzéard Bouffier.\n\nI když pastevec mluvil jen málo, dozvěděl se od něj o stavu lidí, kteří žili ve zdejších roztroušených vesnicích. Samota a obtížnost života v té pustině je doháněla až k šílenství. Dozvěděl se od něj také, že pastevec kdysi žil na statku, než ztratil jediného syna a ženu. Od té doby žije sám v malém kamenném domě a sází stromy. Sázel je každý den, v pustině, kde předtím nebylo nic. Každým rokem jich vzešlo tak asi deset tisíc. Sázel duby, buky i břízy.\n\nVyprávějící muž pak odešel a o rok později vypukla 1. světová válka, ve které bojoval pět let. Po návratu z vojny se rozhodl vypravit se opět do oněch krajů. Když se opět setkal s Elzéardem Bouffierem, zjistil, že už nechová tolik ovcí, ale má včely, protože ovce okusovaly mladé stromky, a také, že se vlastně o válku vůbec nestaral – sázel stromy. Díky jeho usilovné práci už rostl krásný les, díky kterému se tam opět začala vracet vláha a život. I když se potýkal s mnohými zklamáními a nezdary (všechny vysazené javory uhynuly), ve své činnosti neochvějně pokračoval dál.\n\nPostupem času si lidé z okolí zvykli na změny a přičítali je přírodě. Les se postupně rozrostl do několika desítek kilometrů a dokonce se na něj přišla podívat i úřední komise, která nakonec dala tento „přírodní les“ pod ochranu státu.\n\nStromy byly pak ohroženy za 2. světové války v roce 1939 – jezdilo se totiž na dřevný plyn, naštěstí ale byly příliš daleko od silniční sítě, aby se vyplatilo je pokácet.\n\nDíky úsilí tohoto muže se kraj změnil k nepoznání – příroda se obnovila, vrátili se tam lidé a začali opět normálně žít.\nPříběh dokazuje, že skromností a vytrvalou a neúnavnou pílí dokáže člověk – jednotlivec velké věci – dosáhne užitečného naplnění svého života: pomoci přírodě a ostatním lidem.\n\n\nAčkoli je příběh vyprávěn z první osoby jako vzpomínka, jedná se o fiktivní dílo. Giono sám byl za svého života rád, že se mu podařilo vytvořit tak živoucí postavu, jakou byl Elzéard Bouffier, a bavil se tím, že lidé věří, že skutečně existoval. Jeho dcera zas tvrdila, že se jedná o „starý rodinný příběh“. V roce 1957 však Giono sám napsal úředníkovi z města Digne:\n\n\"„Musím Vás zklamat, ale Elzéard Bouffier je fiktivní postava. Cílem bylo zatraktivnit stromy, nebo ještě lépe, zatraktivnit sázení stromů.“\"\nVe stejném dopise popisuje, jak byla kniha přeložena do mnoha jazyků, zdarma šířena a že cíl byl tedy naplněn. Dodává, že ačkoli mu nepřinesla ani cent, je to jeden z textů, na které je nejvíce hrdý.\n\n\n\n"}
{"id": "141950", "url": "https://cs.wikipedia.org/wiki?curid=141950", "title": "Hugo Kapet", "text": "Hugo Kapet\n\nHugo Kapet ( \"Hugues Capet\"; 939–941, Dourdan – 24. října 996, Melun) byl třetí západofranský/francouzský král z rodu Robertovců, dynastie, která se od jeho vlády nazývá Kapetovci. Jeho osobou začala souvislá řada kapetovských panovníků na francouzském trůně.\n\nOtcem Huga Kapeta byl franský vévoda Hugo Veliký, nejmocnější velmož ve Francii, který prakticky ovládal politickou situaci v zemi za posledních slabých Karlovců. Roku 970 se Hugo Kapet jako pařížský hrabě oženil s Adélou, jedinou dcerou akvitánského vévody Viléma zvaného Koudelová hlava.\n\nPo náhlé smrti mladého krále Ludvíka V. byl jeho dosavadní rádce Hugo Kapet roku 987 zvolen králem. Korunován byl 1. června v katedrále v Noyonu a pomazán 3. června opět v Noyonu nebo v Remeši. Zdá se, že Adéla se na manželově vládě podílela, podle Gerberta ji Hugo nazýval \"\"průvodkyní a účastnicí našeho panování\"\". Králova pozice zpočátku nebyla vůbec pevná. Vládu si nárokoval i vévoda dolnolotrinský Karel, bratr krále Lothara I. a strýc zemřelého. I když se Kapetovi podařilo roku 991 Karla s pomocí laonského biskupa Adalbera zajmout a zbavit se tak nebezpečí, že by mohl bezprostředně ohrožovat jeho moc, řada současníků viděla v jeho královské volbě uzurpaci.\n\nMoc nového krále byla v podstatě omezena na původní državy Robertovců mezi Paříží a Orléansem a skromné královské domény v okolí Remeše a Laonu, ale i zde bylo nutné počítat s místní šlechtou. Na území velkých královských leníků nemohl Hugo zasahovat vůbec, proto tu vystupoval jako „\"primus inter pares\"“, první mezi sobě rovnými. Aby zabezpečil trůn svým potomkům, nechal již koncem roku 987 korunovat králem syna Roberta – praxe, kterou po něm převzali všichni Kapetovci až po Filipa II. Zemřel na podzim 996 a byl pohřben v St. Denis.\nHugo Kapet se stal rovněž hrdinou jednoho starofrancouzského eposu, tzv. chanson de geste, s názvem \"Hugues Capet\" (asi 1360), který vypráví o jeho životě a o tom, jak potrestal vraha krále Ludvíka V. Epos končí jeho korunovací v Remeši.\n"}
{"id": "141957", "url": "https://cs.wikipedia.org/wiki?curid=141957", "title": "Rdestovité", "text": "Rdestovité\n\nRdestovité (\"Potamogetonaceae\" Dum.) je čeleď jednoděložných rostlin z řádu žabníkotvaté (\"Alismatales\"). Starší taxonomické systémy ji řadily často do řádu \"Potamogetonales\" nebo \"Najadales\".\nTaké pojetí čeledi se v průběhu doby lišilo. Některé starší systémy do čeledi rdestovité i rostliny, který systém APG II řadí do samostatné čeledi \"Ruppiaceae\". Naopak často byla zase vyčleňována čeleď šejdračkovité (\"Zannichelliaceae\"), jejíž zástupce řadí systém APG II do čeledi rdestovité. Tento článek popisuje čeleď rdestovité v pojetí APG II, tedy bez \"Ruppiaceae\" a včetně \"Zannichelliaceae\".\n\nJedná se o vytrvalé, vzácně jednoleté, vodní byliny. Koření ve dně, listy jsou ponořené nebo i plovoucí na hladině, u některých druhů jsou vyvinuty jen listy ponořené, u jiných oboje. Častá je heterofylie, kdy ponořené listy vypadají jinak než plovoucí. Jsou to obvykle jednodomé rostliny s oboupohlavnými květy, vzácněji s jednopohlavnými nebo dokonce rostliny dvoudomé. Listy jsou jednoduché, přisedlé nebo řapíkaté, střídavé (a potom dvouřadé), vstřícné nebo v přeslenech (často 3-četných), s listovými pochvami nebo bez nich. Čepele listů jsou celistvé, čárkovité až podlouhlé či vejčité, 1-žilné nebo se souběžnou nebo dlanitou žilnatinou. Květy jsou v květenstvích, většinou v klasech, vzácněji jednotlivé. Květy jsou malé a pravidelné. Okvětí buď zcela chybí, nebo jsou přítomny 4 okvětní lístky, které však někteří autoři považují za přívěsky tyčinek, jindy jedná se o 3 srostlé okvětní lístky v 1 přeslenu, tvořící bazální kápovitou strukturu. Tyčinky jsou 2-4, převážně ve 2 přeslenech, vzácněji v 1, jsou volné, někdy je tyčinka zdánlivě 1, ale často to jsou 2-3 tyčinky srostlé. Opylování se provádí pomocí větru nebo vody. Gyneceum je složeno ze 4 (vzácněji 1-9) plodolistů, je apokarpní nebo monomerické, semeník je svrchní. Plod je suchý nebo dužnatý, nepukavý, v souplodí, většinou nažka nebo peckovice, vzácněji bobule či měchýřek, někdy v souplodí.\n\nJsou známy asi 7 rodů a asi 100 druhů, které jsou rozšířeny skoro po celém světě, od chladného pásu po tropy.\n\n\"Althenia\", \"Groenlandia\", \"Lepilaena\", \"Potamogeton\", \"Pseudalthenia\", \"Vleisia\", \"Zannichellia\".\n\nV ČR roste ve volné přírodě cca 18 druhů rodu rdest (\"Potamogeton\"). Druh rdest hustolistý neboli rdestice hustolistá (\"Groenlandia densa\") je v ČR velmi vzácný a kriticky ohrožený druh (C1). Z dalších zástupců to je pouze šejdračka bahenní (Zannichellia palustris).\n\n\n"}
{"id": "141964", "url": "https://cs.wikipedia.org/wiki?curid=141964", "title": "Onšovice", "text": "Onšovice\n\nNázev Onšovice má více sídel:\n"}
{"id": "141965", "url": "https://cs.wikipedia.org/wiki?curid=141965", "title": "Lipiny", "text": "Lipiny\n\nNázev Lipiny má více sídel a míst:\n\nv Česku:\n\n\nv Polsku:\n"}
{"id": "141966", "url": "https://cs.wikipedia.org/wiki?curid=141966", "title": "Bohuslav Hála", "text": "Bohuslav Hála\n\nProf. PhDr. Bohuslav Hála, DrSc., (12. ledna 1894 Praha – 18. srpna 1970 Praha) byl český jazykovědec, profesor fonetiky a překladatel z francouzštiny.\n\n\n"}
{"id": "141967", "url": "https://cs.wikipedia.org/wiki?curid=141967", "title": "Hrzín", "text": "Hrzín\n\nNázev Hrzín má více sídel:\n"}
{"id": "141968", "url": "https://cs.wikipedia.org/wiki?curid=141968", "title": "Milan Romportl", "text": "Milan Romportl\n\nMilan Romportl (14. května 1921 Litomyšl – 10. prosince 1982 Praha) byl český vysokoškolský učitel, jazykovědec a profesor fonetiky. Jeho manželkou byla česká spisovatelka Ludmila Romportlová (roz. Junová).\n\n"}
{"id": "141969", "url": "https://cs.wikipedia.org/wiki?curid=141969", "title": "Vickers Wellington", "text": "Vickers Wellington\n\nVickers Wellington byl britský střední dvoumotorový bombardér s geodetickou konstrukcí podle patentu konstruktéra Barnese Wallise, používaný za druhé světové války Královským letectvem a letectvy spojenců. Nejvíce byl používán v prvních dvou letech války. Později byl v operacích nahrazen letouny typu Avro Lancaster a Handley Page Halifax.\n\nV prvních letech druhé světové války byl Wellington používán jako noční bombardér a patřil mezi hlavní bombardéry používaných Bomber Command. Během roku 1943 začal být jako bombardér nahrazován větším čtyřmotorovým těžším typem Avro Lancaster. Wellington dále sloužil v jiných úkolech, zvláště jako protiponorokvý letoun. Byl jediným britským bombardérem vyráběným po celou dobu války a vyroben byl ve větším množství než jakýkoli jiný britský bombardér. Na konci války Wellington zůstal jako prvoliniový stroj, ačkoli se stále více dostával do vedlejších rolí. Byl jedním ze dvou bombardérů pojmenovaných po Arthurovi Wellesleymu, 1. vévodovi z Wellingtonu, dalším byl Vickers Wellesley.\n\nParalelně s Wellingtonem byl vyvinut větší těžký bombardovací letoun navržený podle požadavku B.1/35, Vickers Warwick; obě letadla sdílela asi 85% jejich konstrukčních součástí. Mnoho prvků Wellingtonu bylo také znovu použito v civilní verzi Vickers VC.1 Viking.\n\nLetoun vznikl na základě specifikací B.9/32 z roku 1932 a v září 1933 byl předložen projekt. Prototyp letounu vzlétl poprvé 15. června 1936 poháněný hvězdicovými devítiválci Bristol Pegasus X. Výsledky dopadly dobře a stroj byl objednán pro Royal Air Force. Poté byly vydány nové specifikace, podle nichž byl typ upraven pro sériovou výrobu a operační službu.\n\nPrvní sériová verze, označovaná jako \"Vickers Type 290 Wellington Mk.I\" byla pětimístná, přičemž letoun byl vybaven motory Pegasus XVIII s výkonem 783 kW (1050 hp) a vyzbrojen čtyřmi kulomety ráže 7,7 mm. První sériově vyráběný Wellington Mk.I vzlétl v prosinci 1937, celkem bylo vyrobeno 181 kusů.\n\nVývoj pokračoval typem \"Wellington Mk.IA\", který byl již šestimístný se šesti kulomety ve třech střeleckých věžích Frazer-Nash a zesíleným podvozkem vyprodukovaný v počtu 187 strojů.\n\nJediný exemplář typu \"Mk.IB\" sloužil ke zkouškám střeleckých věží Frazer-Nash a v bočních oknech byly instalovány závěsy kulometů.\n\nV srpnu 1939 byla do prvních perutí RAF zařazována varianta \"Mk.IC\" s upraveným hydraulickým systémem a elektrickým rozvodem o napětí 24 V a pohonem motory Bristol Pegasus XVIII o výkonu po 772 kW. Této verze bylo vyrobeno 2685 kusů.\n\nDalším vývojovým typem byl \"Wellington Mk.II\", jehož prototyp (sériové číslo L4250), poprvé vzlétl 3. března 1939, který měl v upravených gondolách kapalinou chlazené motory Rolls-Royce Merlin X o výkonu 842 kW. V přední střelecké věži FN-5 se nacházela dvojice kulometů Browning ráže 7,7 mm, v zadní typu FN-10 stejné zbraně. Sériová výroba ve Weybridge byla zahájena v roce 1940 s přidanou astrokopulí navigátora, vyhřívanou kabinou a zlepšenou hydraulikou. Konstrukční úpravy zahrnovaly také zvětšení rozpětí a plochy stabilizátoru vodorovné ocasní plochy a větším hmotovým vyvážením výškovky. Na podzim roku 1940 jimi byly vyzbrojeny squadrony č. 12, 142, 158, 405 a také 305. polská squadrona, která \"dvojky\" používala do roku 1942. Na letounu L4250 se zkoušela hřbetní střelecká věž osazená kanónem Vickers ráže 40 mm, později létal s dvojitými SOP. Trojice Mk.II také sloužila jako létající zkušebna proudových motorů W-2 pro letouny Gloster Meteor. Celková produkce dosáhla počtu 401 letounů.\n\nOd roku 1941 do roku 1943 se vyráběly \"Wellingtony Mk.III\", do nichž byly instalovány dvouhvězdicové čtrnáctiválcové motory chlazené vzduchem Bristol Hercules III o výkonu 1048 kW, nebo motory Hercules XI s výkonem 1103 kW a souběžně i \"Wellingtony Mk.IV\" s americkými dvouhvězdicovými motory Pratt & Whitney R-1830-S3C4-G Twin Wasp o výkonu 1200 hp (895 kW).\n\nDále byly postaveny tři kusy čtyřmístného výškového bombardéru typu \"Mk.V\" s přetlakovou kabinou, které však pro technické problémy nebyly přijaty do sériové výroby.\n\nDalšími vývojovými stupni byly letouny \"Wellington Mk.VI\" s výškovými motory Rolls-Royce Merlin 60 a \"Mk.VIA\".\n\nVarianta \"Mk.VIG\" postavená ve 29 kusové sérii nesla na palubě radionavigační zařízení Oboe. Wellington \"Mk.VII\" byl vyroben v jediném exempláři s pohonnými jednotkami Merlin XX.\n\nV roce 1940 byly v závodě ve Weybridge vyčleněny dva stroje B Mk.IC k zástavbě protilodního radiolokátoru ASV Mk.II. Vznikla tak námořní průzkumná modifikace označená \"GR Mk.VIII\" s motory Bristol Pegasus XVIII s výkonem po 772 kW. Letounů typu \"Mk.VIII\" bylo vyrobeno 394 kusů. První z nich byl letoun se sériovým číslem W5674. 58 strojů z tohoto počtu bylo navíc vybaveno reflektorem Leigh pro noční osvětlení hladinového cíle, 68 bylo upraveno pro zavěšení torpéd a zbytek nosil hlubinné pumy.\nDále byl vyroben jeden kus Wellingtonu \"Mk.IX\", který měl sloužit pro dopravu vojáků. Následující verzí Wellingtonu byl \"Mk.X\", který byl vyrobený v počtu 3804 kusů. V letech 1942 až 1945 se výrobce zaměřil na přestavbu bombardovacích Wellingtonů B Mk.X na námořní. Vznikl tak typ \"GR Mk.XI\" s motory Hercules VI nebo XVI po 1231 kW, které v pozdější fázi výroby obdržely vylepšený radiolokátor ASV Mk.III s malou parabolickou anténou pod výstupkem na přídi trupu a některé i reflektor Leigh. Celková produkce verze GR Mk.XI byla 180 letadel.\n\n58 strojů varianty \"GR Mk.XII\" bylo určeno pouze pro noční činnost a proto měly všechny zabudovaný reflektor Leigh. Výkonnější motory Hercules XVII po 1275 kW obdržel typ \"GR Mk.XIII\" vyrobený v počtu 844 kusů. 841 strojů poslední námořní noční verze \"GR Mk.XIV\" z roku 1943 bylo poháněno motory Hercules XVII. K transportu byly určeny varianty \"C Mk.XV\" a \"C Mk.XVI\".\nNa podzim 1944 se řada letounů typů XI a XIII přestavěla na cvičné varianty \"T Mk.XVII\" a \"XVIII\" určené k výcviku osádek nočních stíhacích letounů. Cvičná byla rovněž verze \"T Mk.XIX\" vyřazená z výzbroje až v roce 1953. Kromě těchto typů vznikaly další obměny, které sloužily pro průzkumné a hlídkové účely, přičemž se uvádí, že byly vyprodukovány stroje v celkovém počtu čtyřiceti typových čísel.\n\nLetouny Wellington, nazývané britskými letci „Wimpey“ či „Wimpy“ a českými letci „Velouš“, tvořily v době vypuknutí druhé světové války výzbroj deseti perutí 3. skupiny bombardovacího velitelství RAF, z nichž dvě ale nebyly ještě plně bojeschopné a dvě sloužily pro operační výcvik osádek. Wellingtony byly, spolu s dalšími britskými bombardéry, zprvu nasazovány především ke shazování letáků nad nacistickým Německem a útokům proti lodím \"Kriegsmarine\". Již 4. září 1939 14 Wellingtonů 9. a 149. peruti podniklo nálet na bitevní křižníky \"Scharnhorst\" a \"Gneisenau\" kotvící u Brunsbüttelu, což byl v pořadí druhý nálet uskutečněný britskými vzdušnými silami během války. Pokusy o nálety za denního světla na podzim a v zimě 1939 vedly k těžkým ztrátám britských bombardovacích jednotek, a proto se jádro jejich činnosti od května roku 1940 přeneslo do nočních hodin. Po zahájení německé ofenzívy na západní frontě začaly Wellingtony provádět noční bombardovací útoky na pozemní cíle v Německu, zejména komunikační uzly a strategicky důležité průmyslové podniky. Poté co nacistická \"Luftwaffe\" během bitvy o Británii začala bombardovat Londýn, začaly Wellingtony RAF od konce srpna podnikat odvetné nálety na Berlín. Od září 1940 se s letouny typu Wellington do náletů na cíle v okupované Evropě i v Německu zapojila i 311. československá bombardovací peruť RAF. V listopadu 1940 byla zformována také první peruť námořních hlídkových Wellingtonů v rámci velitelství pobřežního letectva. Wellingtony představovaly jádro těžkých nočních bombardovacích sil RAF i v letech 1941-1942, ale v průběhu roku 1943 v nich začaly být ve zvýšené míře nahrazovány modernějšími čtyřmotorovými stroji s větší nosností pum, a přecházely právě k úkolům námořního průzkumu a protiponorkového boje v bitvě o Atlantik, výcviku osádek a částečně i do transportní role, v nichž byly nasazovány až do konce války, a to nejen na západní frontě, ale i ve Středomoří a na Dálném východě.\n\nPosádky Wellingtonů uskutečnily ve Velké Británii 63 976 operačních vzletů, a další na ostatních bojištích války. Po skončení války ještě typ krátce pokračoval ve službě, převážně v cvičné úloze.\n\nDo dnešních dní se zachovaly jen dva stroje, oba jsou ve Velké Británii.\n\nÚdaje platí pro variantu Wellington Mk.IC\n\n\n"}
{"id": "141974", "url": "https://cs.wikipedia.org/wiki?curid=141974", "title": "Joseph von Eichendorff", "text": "Joseph von Eichendorff\n\nJoseph Karl Benedikt svobodný pán von Eichendorff (10. března 1788 Lubovice u Ratiboře, Horní Slezsko – 26. listopadu 1857 Nysa) byl prozaik, básník, dramatik a překladatel německého romantismu pocházející ze šlechtického rodu Eichendorffů. Jeho lyrické dílo se dočkalo zhruba pěti tisíc zhudebnění a jako prozaik (\"Ze života darmošlapa)\" je dosud aktuální. \n\nJoseph Karl Benedikt svobodný pán von Eichendorff se narodil 10. března 1788 na zámku Lubowitz (dnes polské Lubowice) u Ratiboře jako syn pruského důstojníka Adolfa Theodora Rudolfa (1756–1818) von Eichendorffa a jeho ženy Karolíny (1766–1822, rozená von Kloch). Jeho matka pocházela ze slezské šlechtické rodiny, díky níž zdědila zámek Lubowitz. Katolický šlechtický rod svobodných pánů z Eichendorffu je ve Slezsku přítomný od 17. století.\n\nJoseph byl od roku 1793 do roku 1801 vyučován doma farářem Bernhardem Heinkem společně se svým o dva roky starším bratrem Wilhelmem. Roku 1808 na cestách po Evropě navštívil též v Řezně botanickou zahradu slavného paleobotanika hraběte Kašpara Šternberka (1761–1838), který tam tehdy byl kanovníkem se zájmem o přírodní vědy. Roku 1813 se nadchl ideami německé Osvobozenecké války, proti napoleonské okupaci tehdy psal podobně jako Theodor Körner a jiní. Později se baron Joseph von Eichendorff stal v Berlíně ministerským úředníkem a tajným radou poměrně konzervativních názorů.\n\n\n\n\n\n"}
{"id": "141990", "url": "https://cs.wikipedia.org/wiki?curid=141990", "title": "Theo Altmeyer", "text": "Theo Altmeyer\n\nTheo (Theodor Daniel) Altmeyer (* 16. března 1931 Eschweiler – 28. července 2007 Hannover) byl německý tenorista, specialista na interpretaci barokní hudby . Studoval v Kolíně nad Rýnem u Clemense Glettenberga.\n\nPůsobil na operních scénách v Berlíně, Stuttgartu, Hannoveru, Vídni a v USA. Byl také proslulým interpretem Bachova vokálního díla, spolupracoval zejména s dirigenty Marcelem Couraudem, Wolfgangem Gönnenweinem, Helmuthem Kählhoferem, Kurtem Redelem, Helmuthem Rillingem, Philippem Röhlem a Gerhardem Schmidt-Gadenem.\nV letech 1968 – 1969 spolupracoval v Praze se souborem Ars rediviva a Milanem Munclingerem na realizaci první souborné nahrávky Lamentací Jeremiáše proroka českého barokního skladatele Jana Dismase Zelenky.\n"}
{"id": "141993", "url": "https://cs.wikipedia.org/wiki?curid=141993", "title": "Otto Peter", "text": "Otto Peter\n\nOtto Peter (* 1931) je švýcarský barytonista.\n\nStudoval u skladatele Paula Hindemitha, švýcarského houslisty českého původu Petra Rybáře a pěvců Margherity Perras a Heinze Rehfusse. Proslul jako interpret Bachovy hudby.\n\nNěkolikrát vystupoval i v Praze. Koncem šedesátých a počátkem sedmdesátých let spolupracoval s orchestrem FOK při uvedení Janových a Matoušových pašijích (dirigent Jindřich Rohan) a s Milanem Munclingerem a souborem Ars rediviva při uvedení Bachových kantát. S tímto souborem realizoval také několik nahrávek.\n"}
{"id": "141997", "url": "https://cs.wikipedia.org/wiki?curid=141997", "title": "Auguste Rodin", "text": "Auguste Rodin\n\nAuguste Rodin, celým jménem François Auguste René Rodin (12. listopadu 1840 Paříž – 17. listopadu 1917 Meudon), byl jedním z největších sochařů 19. století, ústředním představitelem směru Beaux-arts. Vycházel ze studia antiky, gotiky, renesance a orientálního umění. Za základ své umělecké činnosti pokládal přírodu, z níž vycházel a zůstal jí věrný až do smrti. Lidské tělo bylo pro něj nejvhodnějším prostředkem, kterým je možné vyjádřit každý duševní stav. Rodinem začíná éra moderního sochařství.\n\nPocházel z konzervativní úřednické rodiny. Jeho otec Jean-Baptiste byl policejní úředník. Rodiče nebyli bohatí, ale svému synovi se snažili poskytnout nejlepší vzdělání. Jako desetiletý začal brát hodiny kreslení, které mu šlo lépe než ostatní předměty. Navzdory talentu nikdy nebyl přijat na pařížskou \"École des Beaux-Arts\", která poskytovala nejlepší akademické umělecké vzdělání. Ve věku 13 let se stal žákem \"École Spéciale de Dessin et de Mathématiques\". V následujícím roce přechází do \"École des Arts décoratifs\" – takzvané „petite école“, tedy malé škole. Na ní se na rozdíl od akademické \"École des Beaux-Arts\" učilo spíš umělecké řemeslo a užité umění. Zde objevil hlínu a její tvárnost.\nRodinné poměry jej záhy přinutily, aby si sám vydělával na živobytí. Paříž byla v té době dynamicky se rozvíjejícím městem, velkolepé přestavby, opravy domů a výstavba nových bulvárů žádaly velké množství řemeslníků. Jedním z nich byl i dekoratér Auguste Rodin. Na „velké“ umění mu zůstával čas jen po celodenní náročné práci.\n\nRok 1862 byl pro něj zlomový. Smutek ze smrti milované sestry jej přivedl do řádu \"„Pères du Saint-Sacrement“\". Tam potkal otce Pietra Juliena Eymarda, který pochopil, že z Rodina sice může být mnich, ale štěstí mu to nepřinese. Povzbuzoval jej, aby pokračoval v umělecké tvorbě. O rok později se už mladý Rodin připravoval na svůj debut na pařížském Salonu. Jeho modelem se stal dělník Bibi. Bibi byl škaredý a měl zlomený nos. Rodina však zaujal výraz jeho tváře, a tak vznikla zpočátku odmítaná, později světoznámá busta \"Muž s přeraženým nosem\". Za její definitivní podobu byla pravděpodobně odpovědná zima v jeho ateliéru. Působením mrazu odpadla její zadní část, a tak se z busty stala maska. Na Salon se však nedostala, odmítli ji dvakrát. Slávu získala až po deseti letech.\nPo roce 1870 umělec odešel do Itálie, kde studoval díla Michelangelova. Poté se odstěhoval do Belgie, kde pracoval na výzdobě Bruselské burzy a vytvořil \"Kovový věk\". Ten způsobil na pařížském Salonu velký rozruch. Dílo bylo tak realistické, že Rodina obvinili z toho, že sochu nevymodeloval, ale rovnou odlil ze živého člověka. Na jeho stranu se postavili mnozí umělci, nicméně proces očisty jeho jména trval téměř deset let.\n\nV roce 1880 byl vybrán, aby vytvořil portál plánovaného Muzea dekorativního umění. Ačkoliv muzeum nebylo nikdy postaveno, on sám pracoval 37 let na monumentálním sousoší \"Brána pekel\", znázorňující scény \"Božské komedie\" Dante Alighieriho. Celé dílo nebylo nikdy za Rodinova života veřejně vystaveno. Bronzový odlitek byl vytvořen 10 let po Rodinově smrti. Sochy použité v Bráně pekel byly však zpracovány i jako jako samostatná umělecká díla: \"Myslitel\" (\"Le Penseur\", původně nazvaný \"Básník\" – socha představující Danta na vrcholu \"Brány pekel\", \"Polibek\" (\"Le Baiser\" - sousoší Paola a Francesky z Brány pekel), \"Ugolin\". Tato díla jsou známa z pozdějších bronzových odlitků či provedení v mramoru.\n\nV letech 1884 - 1895 pracoval na svém nejznámějším sousoší - \"Občané z Calais\". Dílo vzniklo na popud z tohoto města, aby připomnělo hrdinství skupiny občanů v průběhu stoleté války mezi Anglií a Francií. V Calais byl pomník v červnu 1895 odhalen. Následoval odlitek sousoší v Londýně, který byl odhalen v roce 1915. Sousoší dnes existuje více než deseti odlitcích po celém světě.\n\nV roce 1890 byl pověřen vytvořením \"Heroické busty básníka Victora Huga\". Zabýval se intenzivně tématem \"umění a múzy\" a zobrazéval různé aspekty svých bouřlivých a složitých vztahů s Camille Claudelovou v dílech \"Básník a láska\", \" Genius a soucit \", \"Sochař a jeho múza\". Podobně jako jiné z jeho veřejných zakázek se \"Heroická busta básníka Victora Huga\" setkala s odporem, neboť nesplňovala konvenční očekávání. Rozhodl se, že ho zobrazí nahého, obklopeného múzami. Sádrový model z roku 1897 byl odlit v bronzu až v roce 1964. \"Balzacův pomník\", vystavený 1898 v síni na Champ-de-Mars a zobrazující spisovatele v mnišském hábitu, byl taktéž odmítnut. Po těchto frustrujících zážitcích Rodin nedokončil žádnou veřejnou zakázku.\n\nZávěrem své tvůrčí kariéry se koncentroval na malé taneční studie a vytvořil množství erotických kreseb, načrtnutých aniž by zvedal tužku ze skicáře nebo odtrhl své oči od modelu. Výstava těchto kreseb ve Výmaru v roce 1906 vyvolala tzv. Kesslerův skandál a hrabě Harry Kessler byl propuštěn z Výmarského muzea.\n\nInspirací \"Polibku\" a dalších eroticky laděných soch byla Camille Claudelová, sestra slavného spisovatele Paula. Claudelová byla postupně jeho modelkou, žačkou a milenkou. V roce 1883 Rodin souhlasil se zastupováním Alfreda Bouchera na jeho sochařském kurzu, a tak potkal osmnáctiletou Camille, která vděčně přijala možnost učit se u největšího sochaře své doby. O Claudelové se soudí, že patří ke spolutvůrcům \"Občanů Calais\" – sousoší zachycujícímu výjev ze stoleté války. Claudelová byla také hlavním modelem pro další umělcova díla včetně \"Danaidy\" a zanechala vlastní rozsáhlé sochařské dílo zaměřené na portrét, i když množství soch zničila právě pro své nervové onemocnění.\n\n29. ledna 1917 se oženil s Rose Beuretovou, která dva týdny po svatbě zemřela. Zemřel 17. listopadu 1917 a je pohřben vedle Rose Beuretové. Na jeho hrobě v Meudonu je postaven odlitek jeho nejznámějšího díla \"Myslitel\".\n\nV roce 1902 byla uspořádána Rodinova výstava v Praze, o jejíž uskutečnění měl největší zásluhy sochař Josef Mařatka. Spolek Mánes a Akademie výtvarných umění vybudovaly pro výstavu v zahradě Kinských secesní pavilon podle návrhu architekta Jana Kotěry. Byly tu vystaveny hlavní Rodinovy kovové i mramorové sochy, např. \"Kovový věk, Jan Křtitel, Občané z Calais, pomník V. Huga\", portréty i početný soubor kreseb. Rodin se zahájení výstavy osobně zúčastnil a byl v Praze velmi vřele přivítán. Dále byla na programu cesta Rodina na Moravu společně se Zdenkou Braunerovou a Alfonsem Muchou, při níž navštívil Hroznovou Lhotu, kde měl ateliér Joža Uprka a jeho bratr, sochař Franta Uprka. Ateliér navrhl Dušan Jurkovič. Na Rodina zapůsobila především místní barevnost a dekorativnost. „Připadal jsem si jako v helénském Řecku,“ poznamenal a srovnal zdejší kraj s antickou Helladou. Prý označil Slovácko za \"Moravskou Hellas\". Jako výraz vděčnosti věnoval Rodin Alfonsi Muchovi drobné sádrové sousoší \"Zatracené ženy (Femmes damnées).\"\nPůvodem a významem jednotlivých jeho motivů, zejména ruky, která se probírá plnovousem, se zabýval Max Švabinský ve svém článku vydaném ku příležitosti Rodinovy výstavy v Praze.\n\nRodin byl novátor hlavně přístupem k povrchu sochy a užitím ploch k efektu světla a stínu. Svoji metodu nazýval \"marcottage\" (vrstvení). Ve svých sochách rozložil trojrozměrnou formu do tance odrazů a barev, které ve výsledku působily jako impresionistické obrazy.\n\nMísto kopírování tradičních akademických postojů dával přednost práci s amatérskými modely, pouličními kejklíři, akrobaty, siláky a tanečníky. V jeho ateliéru se modelky volně procházely, zatímco sochař vytvářel hrubý hliněný model, který byl posléze upřesněn a odlit nejprve do sádry a poté do bronzu nebo vytesán do mramoru. Fascinoval jej tanec a spontánní pohyb vůbec. Jeho „Jan Křtitel“ ukazuje kráčejícího kazatele a odhaluje dvě fáze jeho pohybu současně.\nJako věhlasný umělec zaměstnával množství kameníků a řemeslníků, měl také řadu žáků. Mezi ně se řadí čeští sochaři Josef Mařatka (pracoval v Rodinově ateliéru v \"Rue de l´Université\" v letech 1899 - 1904) a Josef Kratina.\n\n\n\n\n\n"}
{"id": "141998", "url": "https://cs.wikipedia.org/wiki?curid=141998", "title": "Ondava", "text": "Ondava\n\nOndava je řeka v Prešovském a Košickém kraji na Slovensku. Její délka činí 112 km. Povodí má rozlohu 3400 km². Spolu s Latoricou vytváří řeku Bodrog.\n\nPramení ve Východních Beskydech a protéká Ondavskou vrchovinou – přes města Svidník, Stropkov. Dále vytváří přehradu Veľká Domaša. Teče východně od města Vranov nad Topľou a východně od města Trebišov. Po dalších 20 km se severoseverovýchodně od obce Zemplín (94,5 m n. m.) spojuje řekou s Latoricou a dále pokračuje jako řeka Bodrog (povodí Dunaje).\n\nPrůměrný dlouhodobý průtok na dolním toku je 22 m³/s. Nejvyšší vodnosti dosahuje na jaře.\n\nNa horním toku se nachází přehrada Veľká Domaša. Na řece leží obec Hencovce.\n"}
{"id": "142002", "url": "https://cs.wikipedia.org/wiki?curid=142002", "title": "Windows Media Player", "text": "Windows Media Player\n\nWindows Media Player je multimediální přehrávač od společnosti Microsoft, který je standardní součástí operačního systému Windows. Slouží k přehrávání audio a video souborů, jejich organizaci a synchronizaci. Přehrávač byl též dostupný pro Mac OS, Mac OS X a Solaris, ale pro tyto platformy již není vyvíjen.\n\n\n"}
{"id": "142004", "url": "https://cs.wikipedia.org/wiki?curid=142004", "title": "Esla", "text": "Esla\n\nEsla ( ) je řeka v provinciích Zamora a León na severozápadě Španělska. Její délka činí 285 km. Povodí má rozlohu 15 700 km².\n\nPramení na jižních svazích Kantaberského pohoří a protéká Starokastilskou pahorkatinou. Je pravým přítokem Duera.\n\nPrůměrný dlouhodobý průtok na dolním toku je 250 m³/s. Nejvyšší vodnosti dosahuje od listopadu do května.\n\nPoblíž ústí byla vybudována přehradní nádrž. Řeka se využívá na zavlažování.\n"}
{"id": "142007", "url": "https://cs.wikipedia.org/wiki?curid=142007", "title": "Bochum", "text": "Bochum\n\nBochum je město v Severním Porýní – Vestfálsku v Německu. Leží v Porúří mezi městy Essen a Dortmund.\n\nAčkoli Bochum byla založena už ve 14. století, město zůstávalo nevýznamným až do století 19., kdy se v Porúří rozšířila těžba uhlí a ocelářský průmysl, což mělo za následek prudký rozvoj regionu. Počet obyvatel Bochumi se mezi lety 1850 a 1890 zdesetinásobil.\n\nMezi lety 1960 a 2001 byly všechny doly zavřeny. Jiná odvětví průmyslu, např. automobilové, kompenzovala ztráty pracovních příležitostí. V roce 1965 zde byla založena Porúrská univerzita, první univerzita v Porúří a první nově založená univerzita v Německu po druhé světové válce. Při reformě v roce 1975 bylo k Bochumi připojeno do té doby nezávislé město Wattenscheid. Pokus zabránit sloučení pomocí referenda nevyšel.\n\nNa břehu řeky Ruhr stojí dva středověké hrady. Známé jsou též Německé důlní muzeum a nostalgické Železniční muzeum ve čtvrti Dahlhausen. Ve městě se již od roku 1988 hraje muzikál Starlight Express.\n\nMěsto se objevuje ve slavném románu \"Dva dopisy Pospischielovi\" německého spisovatele Maxe von der Grüna.\n\nBochum je napojena na dálniční síť dálnicemi A 40 a A 43. Hlavní železniční nádraží je na dráze z Duisburgu do Dortmundu a zastavují na něm jak vlaky porýnské-porúrské sítě S-Bahn, tak dálkové vlaky Deutsche Bahn.\n\nMístní dopravu obstarává BOGESTRA, společný podnik měst Bochum a Gelsenkirchen. Ve městě je jedna linka metra spojující Bochumskou univerzitu přes centrum Bochumi s městem Herne a několik tramvajových linek spojující města Gelsenkirchen a Witten. V centru jsou i tramvajové linky podzemní. Veřejná doprava má tarifní systém podle dopravního sdružení VRR.\n\n\n\nZdroj:\n"}
{"id": "142008", "url": "https://cs.wikipedia.org/wiki?curid=142008", "title": "Nedda Casei", "text": "Nedda Casei\n\nNedda Casei (9. září 1935, Baltimore – 20. ledna 2020) byla americká mezzosopranistka.\n\nStudovala u Williama Hermana, Vittoria Piccininiho, Loretty Corelli a na salcburském Mozarteu. Více než dvacet let byla první mezzosopranistkou Metropolitní opery v New Yorku a hostovala také na dalších operních scénách v USA, Kanadě, Evropě (milánská La Scala, neapolské Teatro San Carlo, Salcburk, Vídeň, Barcelona, Brusel, Praha), Japonsku, Austrálii a Jižní Americe.\n\nSpolupracovala např. s dirigenty Leopoldem Stokowskim, Hansem Swarowskim, Leonardem Bernsteinem, Gianfrancem Rivolim, z českých umělců pak zejména s Martinem Turnovským, Milanem Munclingerem a jeho souborem Ars rediviva.\n\nProslula jako interpretka Mozartovy hudby. Za své interpretační umění byla vyznamenána řadou prestižních cen, mezi jinými „New York State Study Grant“ (v letech 1979, 1980, 1981) a „Martha Baird Rockefeller Foundation Award“ (1962-64).\n\n"}
{"id": "142009", "url": "https://cs.wikipedia.org/wiki?curid=142009", "title": "Zújar", "text": "Zújar\n\nZújar ( ) je řeka v autonomních společenstvích Extremadura a Andalusie na jihozápadě Španělska. Její délka činí 221 km. Povodí má rozlohu 8 500 km².\n\nPramení na severních svazích pohoří Sierra Morena a protéká převážně kopcovitou krajinou. Je levým přítokem Guadiany.\n\nPrůměrný dlouhodobý průtok na dolním toku je 50 m³/s. Nejvyšší vodnosti dosahuje v zimě, v létě místy vysychá.\n\nNa středním toku byla vybudována přehradní nádrž. Řeka se využívá především na zavlažování.\n"}
{"id": "142010", "url": "https://cs.wikipedia.org/wiki?curid=142010", "title": "Atari Lynx", "text": "Atari Lynx\n\nAtari Lynx je jedinou přenosnou herní konzolí od Atari.\n\nLynx byl původně vyvinut firmou Epyx, která ale neměla dost prostředků na zahájení prodeje, a tak hledala silnějšího partnera, který by byl schopen prodej zajistit. Našla ho ve firmě Atari.\n\nLynx má jako první příruční konzole barevný LCD zobrazovač, který je navíc podsvětlený. Unikátní je možnost obrátit jeho zobrazování a tím zpřístupnit konzoli pro leváky. Dalším zlepšením je sériový komunikační port, pomocí kterého je možné propojit až 16 Lynxů.\n\nLynx byl vyráběn ve dvou provedeních. Pozdější verze, označovaná také jako MK II, má zmenšený design, stereo zvuk a možnost vypnout podsvícení LCD a tím šetřit napájecí baterie.\n\nJe napájen 6 AA bateriemi, které ho udrží v provozu zhruba 5,5 hodin.\n\nPro Lynx bylo vydáno okolo stovky her. \n\n"}
{"id": "142012", "url": "https://cs.wikipedia.org/wiki?curid=142012", "title": "Citizendium", "text": "Citizendium\n\nCitizendium je projekt založený 15. září 2006 jedním ze dvou zakladatelů a bývalým šéfeditorem Wikipedie, Larry Sangerem. Původně se mělo jednat o „progresivně plynulý odklon (fork)“ od anglické Wikipedie. Citizendium se ale stalo samostatným projektem.\n\nNa rozdíl od Wikipedie nedovoluje anonymní příspěvky a kvalitu příspěvků má zaručit jak jmenovitá známost registrovaných přispěvatelů, tak lektorování příspěvků odbornými redaktory. Přispěvatelé také musí uvést svůj odborný životopis.\n\nNa tiskové konferenci 17. října 2006 Sanger prohlásil, že Citizendium se brzy pokusí sesadit Wikipedii z prvního místa pro online hledání obecných informací. Projekt Citizendium má být spravován nadací Citizendium Foundation.\n\nZákladem Citizendia byla při jeho založení vybraná hesla původní Wikipedie. Pokud ale byl článek na Citizendiu lektorován či revidován, měl už dál žít v tomto projektu ve změněné podobě a vlastním životem. Při zahájení beta provozu v březnu 2007 ale Larry Sanger vyhlásil, že všechna hesla Citizendia budou původní.\n\nV listopadu 2014 nabízelo Citizendium čtenářům 16 823 článků, z nichž 159 bylo schváleno odborníky. Anglická verze Wikipedie měla k témuž datu přes 4,6 milionu článků. \n\n"}
{"id": "142014", "url": "https://cs.wikipedia.org/wiki?curid=142014", "title": "Stanislav", "text": "Stanislav\n\nStanislav je mužské křestní jméno slovanského původu, odvozené od slova \"stan\", tj. „pevnost“ („stanoviště“, „tábor“). Význam jména se vykládá jako „upevni slávu“, „získávající slávu vytrvalostí“. Podle českého kalendáře má svátek 7. května, dříve i 13. listopadu. Ženskou variantou jména je Stanislava.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -2,0 %.\n\n\n\n\n"}
{"id": "142016", "url": "https://cs.wikipedia.org/wiki?curid=142016", "title": "Zdrávas Maria", "text": "Zdrávas Maria\n\nZdrávas Maria (známé také v latinské verzi Ave Maria) je jedna ze základních modliteb katolické církve, oslovující Marii, matku Ježíše Krista.\n\nText modlitby sestává ze dvou částí:\n\n\nText Zdrávas Maria patří po Otčenáši k nejčastějším katolickým modlitbám. Spolu s Otčenášem a dalšími modlitbami jsou součástí růžence, Zdrávas Maria je také součástí mnoha jiných modliteb (např. Anděl Páně).\n\nPrvní část modlitby je spojením dvou úryvků z Lukášova evangelia, oslovení Panny Marie archandělem Gabrielem (L 1,28) a požehnání (L 1,42). Novozákonní text zní takto (v českém ekumenickém překladu, v českém prostředí je pochopitelně modlitba známa v mírně odlišné verzi):\n\n\"Buď zdráva, milostí zahrnutá, Pán s tebou.\" (L 1,28b)\n\n\"Požehnaná jsi nade všechny ženy a požehnaný plod tvého těla.\"(L 1,42b)\n\nAdresování modlitby Panně Marii je nezbytnou úpravou. Tomáš Akvinský ve svém komentáři poznamenává, že slovo „Maria“ v první části je jediné, ve kterém se modlitba odchyluje od biblického textu.\n\nAž v 15. století byla k modlitbě připojena druhá část. Poprvé se vyskytla v textu Girolama Savonaroly \"Výklad Ave Maria\" (\"Esposizione sopra l’Ave Maria\") z roku 1495 a rychle získala oblibu. Savonarola (později exkomunikovaný a popravený pro svou kritiku papeže Alexandra VI.) však vycházel z dřívější tradice, obdobné prosby se k modlitbě přidávaly v lidové zbožnosti v průběhu 15. století, podobný doplněk (bez „\"nyní i v hodině smrti naší\"“) je doložen z francouzské modlitební knihy z roku 1493 a z dalších textů. V roce 1566 byl dodatek oficiálně schválen tridentským koncilem tím, že byla modlitba v této podobě připojena do Katechismu tridentského koncilu.\n\nSoučasný oficiální latinský text zní tedy takto: \"Avē Marīa, grātia plēna, Dominus tēcum. Benedicta tū in mulieribus, et benedictus frūctus ventris tuī, Iēsus. Sancta Marīa, Māter Deī, ōrā prō nōbīs peccātōribus, nunc et in hōrā mortis nostrae. Āmēn.\"\n\nV odlišné verzi modlitbu používá také řecká pravoslavná církev. Na začátku doplňuje oslovení „Panno Bohorodičko“, střední část modlitby zachovává bez úprav, ale na závěr doplňuje větu: „protože jsi zrodila Spasitele našich duší“.\nŘecký text zní takto: \"Θεοτόκε Παρθένε, χαῖρε, κεχαριτωμένη Μαρία, ὁ Κύριος μετὰ σοῦ. εὐλογημένη σὺ ἐν γυναιξί, καὶ εὐλογημένος ὁ καρπὸς τῆς κοιλίας σου, ὅτι Σωτήρα ἔτεκες τῶν ψυχῶν ἡμῶν.\"\n\nCož je možno přeložit do češtiny: \"Panno Bohorodice, raduj se, milostiplná Maria, Pán s tebou. Požehnaná jsi mezi ženami a požehnaný plod tvého lůna, neboť jsi zrodila Spasitele našich duší\". Řecké slovo χαῖρε stejně jako latinské \"ave\" přitom lze chápat v jeho doslovném významu, tj. jako imperativ „raduj se“, slovo se ale v obou jazycích běžně používalo jako pozdrav.\n\nSyrská pravoslavná církev používá v podstatě překlad latinské verse, s drobným rozlišením – úvodní oslovení (Zdrávas Maria, milosti plná) přednáší kněz a zbytek celé shromáždění.\n\nVe staroslověnské liturgii se používají dvě verze, novější a starší, obě jsou překladem výše uvedené řecké varianty. Většina věřících užívá novější variantu, v některých oblastech a skupinách ale přežívá starší.\n\nStarší verze (používaná Starověrci a řeckokatolickou církví): \"Богородице дѣво радѹйсѧ ωбрадованнаѧ Марїе Господь съ тобою благословена ты въ женахъ, и благословенъ плодъ чрева твоегω, Якω родила еси Христа Спаса, Избавителѧ дѹшамъ нашимъ\".\n\nNovější verze (uznávaná většinou církví včetně ruské, bulharské, srbské a ukrajinské, vzniknuvší v roce 1656 jako součást reforem patriarchy Nikona): \"Богородице дѣво, радѹйсѧ, Благодатнаѧ Марїе, Господь съ обою: благословена Ты въ женахъ, и благословенъ плодъ чрева Твоегω; якω Спаса родила еси дѹшъ нашихъ\".\n\nAve Maria byl oblíbeným textem hudebních skladatelů všech epoch. Asi nejznámější zhudebnění pocházejí od Franze Schuberta a Charlese Gounoda. Druhý jmenovaný vložil svou melodickou linku s textem do kompozice k 1. preludiu z alba Temperovaný klavír J. S. Bacha, proto toto dílo vstoupilo do dějin hudby jako „Ave Maria Bach-Gounod“. Franz Schubert postavil svou skladbu zpočátku na německém textu, který je překladem anglické básně Waltera Scotta a s modlitbou má společný jen název. Přesto je jeho práce s nezbytnými úpravami běžně prováděna také na tradičním latinském textu Ave Maria. Dalšího zhudebnění se původnímu latinskému textu Ave Maria dostalo ještě např. od Antona Brucknera, Luigiho Cherubiniho, Marcela Duprého, Antonína Dvořáka, Césara Francka, Ference Liszta, Josefa Rheinbergera a Camilla Saint-Saënse. Další skladatelé, jako např. Giuseppe Verdi nebo Richard Wagner, či Giulio Caccini (častěji nazývaná jako verze od Vavilova) také zkomponovali hudbu k Ave Maria, ovšem za použití jiného textu, většinou rýmované parafráze původní modlitby v různých jazycích. Jedno takové populární zhudebnění Ave Maria pochází od známého spisovatele dobrodružných románů Karla Maye. Toto romantické dílko bývá s oblibou prováděno mnohými pěveckými sbory. Jedno z novějších zpracování známého textu pro sbor je od Johannese Menskese, jehož práce je publikována na Vánočním albu.\n\n"}
{"id": "142021", "url": "https://cs.wikipedia.org/wiki?curid=142021", "title": "Narew", "text": "Narew\n\nNarew (, ) je řeka v Polsku (Podleské, Mazovské vojvodství) s prameny v Bělorusku (Brestská oblast). Je pravým přítokem Visly. Její délka činí 484 km (z toho 448 km v Polsku). Povodí má rozlohu 75 200 km².\n\nPramení na severovýchodě Bělověžského pralesa v \"Bělorusku\" v části zvané Divoké bahno. Teče zalesněnou a většinou bahnitou a bažinatou rovinou často v několika rovnocenných korytech.\n\nPřítoky jsou Biebrza, Bug, Gać, Narewka, Niewodnica, Omulew, Orlanka, Orz, Orzyc, Pisa, Rozoga, Ruż, Ślina, Supraśl, Szkwa, Wkra.\n\nŘeka protéká městy a obcemi Suraż, Uhowo, Łapy, Tykocin, Wizna, Łomża, Nowogród, Ostrołęka, Różan, Pułtusk, Serock, Nowy Dwór Mazowiecki, Modlin.\n\nZdroj vody je převážně sněhový. Průměrný dlouhodobý průtok při ústí do přehradní nádrže na soutoku s Bugem (Zalew Zegrzyński) je 130 m³/s a při ústí do Visly 328 m³/s. Nejvyšší vodnosti dosahuje na jaře a nejmenší v létě. Při povodních se hladina zvyšuje o 4 až 6 m. Řeka zamrzá na konci prosince a rozmrzá v polovině března. Průměrná délka trvání ledové pokrývky je 80 dní.\n\nTok řeky na dolním toku reguluje přehradní nádrž Zalew Zegrzyński pod soutokem s \"Bugem\". hráz a hydroelektrárna se nacházejí u města Dembe. Řeka je splavná na dolním a středním toku. Přes svůj přítok Biebrzy a její přítok Netty, Augustovský kanál a Augustovská jezera a řeku Czarna Hańcza je spojena s povodím Němenu. Po řece se splavuje dřevo.\n"}
{"id": "142049", "url": "https://cs.wikipedia.org/wiki?curid=142049", "title": "Přestavba", "text": "Přestavba\n\nPojem Přestavba má více významů:\n\n"}
{"id": "142062", "url": "https://cs.wikipedia.org/wiki?curid=142062", "title": "Kladská Nisa", "text": "Kladská Nisa\n\nKladská Nisa ( [nysa kuodska], německy \"Glatzer Neisse\") je řeka na jihozápadě Polska (Dolnoslezské, Opolské vojvodství). Její délka činí 195 km. Povodí má rozlohu 4565 km².\n\nPramení v západních svazích hory Klepý v pohoří Králického Sněžníku. Protéká kopcovitou krajinou pod Orlickými horami a Jeseníky, prořezává hlubokým údolím Bardské hory a na dolním toku teče Slezskou nížinou. Je levým přítokem Odry.\n\n\nPůvodně měla být poválečnou hranicí Polska, tudíž by větší díl Slezska (včetně hlavního správního střediska Horního Slezska Vratislavi – něm. Breslau) zůstal součástí Německa. Nakonec západní spojenci ustoupili Stalinovu nároku a hranicí vytvořila linie Lužická Nisa – Odra.\n\nPrůměrný dlouhodobý průtok v ústí je 25 m³/s. Při povodních se hladina zvyšuje o 3 až 4 m.\n\nNa horním toku se nacházejí čtyři velké přehradní nádrže - Zbiornik Topola, Zbiornik Kozielno, Otmuchovské jezero a Niská přehrada s vodními elektrárnami. Na řece leží města Mezilesí, Kladsko, Bardo, Packow, Otmuchow a Nysa.\n\nVodácký průvodce Kladská Nisa\n"}
{"id": "142069", "url": "https://cs.wikipedia.org/wiki?curid=142069", "title": "16. století př. n. l.", "text": "16. století př. n. l.\n\nDějepis - Století\n\n17. století př. n. l. - 16. století př. n. l. - 15. století př. n. l.\n\n\n"}
{"id": "142070", "url": "https://cs.wikipedia.org/wiki?curid=142070", "title": "William Ramsay", "text": "William Ramsay\n\nSir William Ramsay (2. října 1852, Glasgow – 23. července 1916, High Wycombe) byl skotský chemik. Roku 1904 dostal Nobelovu cenu za chemii za objev vzácných plynů, které izoloval ze zemské atmosféry. \n\nRamsay se narodil v Glasgow jako syn Williama Ramsaye a Catherine Robertsonové. Byl synovcem geologa Andrewa Ramsaye.\n\nZačal studovat na Univerzitě v Glasgow pod vedením Thomasa Andersona, známého chemika zabývajícího se heterocyklickými sloučeninami. Později během studia pracoval v laboratoři známého analytika R. Tatlocka; ve studiích dále pokračoval v Heidelbergu, kde pracoval v laboratoři Roberta Bunsena, po roce přešel do Tübingenu, kde u profesora Rudolpha Fittiga pracoval na disertační práci „Orto - substituované kyseliny a jejich deriváty“; práci obhájil roku 1872. \n\nPo obhajobě se vrátil do Glasgow jako asistent na Andersonově Univerzitě. Roku 1879 získal místo profesora chemie v Bristolu. Roku 1881 se oženil s Margaret Buchananovou. Téhož roku se stal rektorem Bristolské Univerzity; přitom dále pokračoval ve výzkumu plynů. Od roku 1887 byl profesorem anorganické a fyzikální chemie na londýnské University College; tam působil až do roku 1913, kdy ve věku 61 roku odešel do důchodu.\n\nZemřel 23. července 1916 v Buckinghamshire. Byl pohřben v tamějším kostele Hazelmere, kde byl od roku 1822 pochován William Herschel.\n\nJeho hlavní objevy spadají do období činnosti na University College v Londýně.\n\n19. dubna 1894 začal Ramsay navštěvovat přednášky Lorda Rayleigha. Rayleigh poukazoval na rozdíl mezi hustotou dusíku vyrobeného pomocí chemické reakce a dusíku izolovaného ze vzduchu odloučením jiných prvků. S Ramsayem se dohodli, že tuto anomálii budou společně zkoumat. Po určité době Ramsay Rayleigha informoval, že ze vzduchu izoloval doposud neznámý inertní prvek; pojmenoval jej „argon“. Téhož roku objevil i neon, krypton, xenon a hélium; čáry hélia byly již dříve pozorovány při spektrální analýze slunečního světla, avšak plyn samotný nebyl do té doby izolován. Zjistil také, že hélium vzniká při rozpadu radia.\n\n\n\n"}
{"id": "142080", "url": "https://cs.wikipedia.org/wiki?curid=142080", "title": "17. století př. n. l.", "text": "17. století př. n. l.\n\nDějepis – Století\n\n18. století př. n. l. – 17. století př. n. l. – 16. století př. n. l.\n\n\n"}
{"id": "142082", "url": "https://cs.wikipedia.org/wiki?curid=142082", "title": "San", "text": "San\n\nSan ( ) je řeka na jihovýchodě Polska (Podkarpatské vojvodství). Na horním toku teče krátce po hranici Polska a Ukrajiny (Lvovská oblast). Její délka činí 444 km. Povodí má rozlohu 16 861 km², z toho v Polsku 14 390 km² a na Ukrajině 2 471 km². Název řeky je zmíněn ve druhé sloce písně, z níž se stala ukrajinská hymna.\n\nPramení ve Východních Beskydech v systému Karpat. Protéká kopcovitou rovinou a protíná Sandomežskou nížinu. Hlavní přítoky jsou zleva Wisłok a zprava Tanev. Je pravým přítokem Visly.\n\nNa řece leží města Dynów, Přemyšl (Przemyśl), Przeworsk, Jarosław, Lesko, Leżajsk, Nisko, Radymno, Rudnik, Sanok, Sieniawa, Stalowa Wola a Zagórz.\n\nPrůměrný dlouhodobý průtok na dolním toku je 125 m³/s. Nejvyšší vodnosti dosahuje od února do května. V ostatních částech roku průtok mírně klesá, je však zvyšovaná v oddělených časových úsecích dešťovými srážkami.\n\nV roce 1968 byla na horním toku postavena Soliňská přehrada (objem 0,5 km³) s hydroelektrárnou (výkon 120 MW). Po řece se splavuje dřevo.\n\n"}
{"id": "142088", "url": "https://cs.wikipedia.org/wiki?curid=142088", "title": "Listopad 2006", "text": "Listopad 2006\n"}
{"id": "142090", "url": "https://cs.wikipedia.org/wiki?curid=142090", "title": "Consolidated Aircraft", "text": "Consolidated Aircraft\n\nConsolidated Aircraft Corporation byl americký letecký výrobce, který roku 1923 založil Reuben H. Fleet. Šlo o výsledek sloučení firem Gaulladet Aircraft Company a Dayton-Wright Aircraft. Společnost se stala během 20. a 30. let slavnou díky svým létajícím člunům. Nejrozšířenější se stal letoun PBY Catalina, vyráběný během druhé světové války, stejně jako slavný bombardér B-24 Liberator, který se účastnil akcí v Pacifiku i Evropě.\n\nV roce 1943 se společnost sloučila s firmou Vultee Aircraft, čímž vznikla společnost Consolidated-Vultee Aircraft (Convair). V březnu 1953 firma General Dynamics koupila většinu podílu společnosti. Letadla a jeho součásti se zde vyráběly až do roku 1994, kdy byla firma prodána společnosti McDonnell Douglas. Po dvou letech byla ukončena divize Convair. Firma Consolidated Aircraft a později i Convair sídlila ve městě San Diego v Kalifornii, na hranici s letištěm Lindbergh Field.\n"}
{"id": "142092", "url": "https://cs.wikipedia.org/wiki?curid=142092", "title": "Asteria", "text": "Asteria\n\nAsteria - (latinsky \"Asteria\") je v řecké mytologii dcerou Titána Koia a jeho manželky Foibé. \n\nDostupné prameny o ní mnoho nevypovídají. Uvádí se, že je manželkou Titána Persa, s nímž zplodila Hekaté, bohyni podsvětí. V Ovidiových Proměnách se uvádí, že se s ní spojil nejvyšší bůh Zeus v podobě orla, ale jinde se tvrdí, že se změnila v křepelku a vrhla se do moře, aby mu unikla. \n\n"}
{"id": "142099", "url": "https://cs.wikipedia.org/wiki?curid=142099", "title": "Aero Vodochody", "text": "Aero Vodochody\n\nAERO Vodochody AEROSPACE a.s. je český výrobce letadel. Továrna a tovární letiště se nachází v okresu Praha-východ mezi Vodochody a Odolenou Vodou.\n\nTovárna byla založena roku 1919 v Praze, v roce 1953 se přestěhovala do Vodochod. Po pádu komunismu v listopadu 1989 firma ztratila velkou část svých trhů v bývalém sovětském bloku a od té doby hledá vhodného partnera, který by jí umožnil naplnit výrobní kapacity a dále se rozvíjet:\n\n\n\n\n\n\nV říjnu 2006 První vláda Mirka Topolánka rozhodla o privatizaci Aera Vodochody včetně letiště a pozemků formou prodeje akciové společnosti Oakfield patřící česko-slovenské investiční skupině Penta. Ta nabídla nejvyšší cenu 2,91 mld Kč (druhý zájemce Konsorcium PPF a J&T jen 1,7 mld Kč) se vlastníkem stala 4. ledna 2007. K 30. listopadu 2007 byla zapsána od Obchodního rejstříku dceřiná společnost Letiště Vodochody 100 % vlastněná společností AERO Vodochody, a.s. (patřící do skupiny Penta Investments) Jejím generálním ředitelem se stal ing. Martin Kačur, dřívější generální ředitel České správy letišť, státního podniku. Ředitelem Aera Vodochody je od května 2016 Giuseppe Giordo. Ještě v roce 2007 proběhla restrukturalizace, jejímž hlavním výsledkem byl v roce 2007 po několika ztrátových letech zisk ve výši 236 milionů Kč.\n\nPo privatizaci se objevil plán na přeměnu malého soukromého letiště ve Vodochodech na mezinárodní leteckých terminál. V únoru 2009 byl na Ministerstvu životního prostředí oznámen záměr na vybudování druhého největšího mezinárodního letiště se 35 tisíci pohyby za rok (proces Vyhodnocení vlivů na životní prostředí, EIA). Proti záměru se ale sdružily okolní obce a zorganizovaly petici proti rozšíření letiště.\nVe čtvrtek 25. 6. 2009, bylo v Kralupech nad Vltavou ustanoveno Sdružení proti letišti. Obce, na jejichž území žije téměř 30 tisíc občanů deklarují v podepsaném memorandu nesouhlas s plánovaným záměrem výstavby a společný a jednotný postup proti výstavbě nového letiště. Chtějí využít všechny zákonné prostředky k tomu, aby realizaci rozšíření současného firemního letiště Aera Vodochody zabránily a chtějí aktivně chránit životní prostředí a zdraví svých občanů před negativními vlivy plánovaného letiště. Signatáři memoranda jsou tyto obce: Dolany, Chvatěruby, Kozomín, Kralupy nad Vltavou, Líbeznice, Máslovice, Měšice, Nelahozeves, Panenské Břežany, Postřižín, Užice, Veltrusy a Zlončice . V roce 2010 proběhla ve dvanácti dotčených obcích místní referenda s jednoznačným výsledkem proti rozšíření Letiště Vodochody. S výjimkou referenda v Odoleně Vodě byla tato referenda závazná pro zastupitelstva, protože se jich zúčastnilo alespoň 35 % obyvatel, a zároveň minimálně nadpoloviční většina hlasovala proti záměru (resp. více než 25 % všech obyvatel) (viz zákon o místním referendu).\nDne 23. 7. 2013 se na letňanském výstavišti v hale č. 2 konalo veřejné projednání, které patřilo vůbec k nejdelším v historii, když trvalo více než 16 hodin (od 12 hodin do 4.30).\n\n\n\n"}
{"id": "142105", "url": "https://cs.wikipedia.org/wiki?curid=142105", "title": "Daimón", "text": "Daimón\n\nDaimón (latinsky \"Daemon\" nebo Genius) byla v řecké mytologii zvláštní božská bytost, která ovlivňuje osudy člověka. Také může být chápán jako duch zemřelého. \n\nPůvod Daimóna není nijak určen. On sám mohl působit dobro nebo zlo. Křesťanství oddělilo dobrého anděla (anděl strážný) od démona jako „zlého ducha“ nebo „běsa“, se všemi jeho špatnými a zlými vlastnostmi. \n\nVýraz Daimón označoval i různé nižší božské bytosti, žijící v podzemních jeskyních, v horách nebo roklinách. Obvykle bývají spojováni s bohyní Kybelé, zvanou někdy „velká matka bohů“, jako její průvodci. Nejvýznamnější byli \n\nZdrobnělinou daimonion označuje Sókratés vnitřní hlas, který ho varuje například před něčím nečestným.\n\n"}
{"id": "142106", "url": "https://cs.wikipedia.org/wiki?curid=142106", "title": "Kúréti", "text": "Kúréti\n\nKúréti (latinsky \"Curetes\") byly v řecké mytologii nižší božské bytosti.\n\nByli to horští démoni z Kréty, ochránci nejvyššího boha Dia. To se ale vztahuje jenom k jeho dětství, kdy ho matka Rheia tajně porodila v jeskyni Dikté. Aby se o něm nedoslechl jeho otec Kronos, Kúréti halasili a tak přehlušili pláč malého Dia. \n\nKúréti byli považováni za první lidi, kteří vyrostli jako stromy po dešti.\n\n"}
{"id": "142109", "url": "https://cs.wikipedia.org/wiki?curid=142109", "title": "Korybanté", "text": "Korybanté\n\nKorybanté byly v řecké mytologii nižší božské bytosti žijící v horách, lesích, roklinách.\n\nKorybanté (lat. Corybantes) byli kněží a ctitelé maloasijské bohyně Kybely. Bývali zvaní „třípřilboví“, protože nosili zvláštní přilby s trojitým okrajem, což navozovalo dojem, že mají nasazené tři přilby najednou. \n\nProvozovali divoké hlučné reje, za ohlušující hudby divoce šermovali. \n\n"}
{"id": "142110", "url": "https://cs.wikipedia.org/wiki?curid=142110", "title": "Parohy", "text": "Parohy\n\nParohy nebo paroží jsou kostěné výrůstky bez dutin na hlavě většiny samců z čeledi jelenovitých, pouze u sobů nosí parohy i samice. Jsou výrazným znakem pohlavního dimorfismu. Parohy z jelenovitých savců nemá pouze srnčík (\"Hydropotes\").\n\nJednotlivé druhy jelenovitých mají svá specifická paroží, od největších u losů až po nejmenší u pudu. Vzhled paroží je u jednotlivých populací určující pro sociální zařazení mezi ostatní. Mimo vizuálního předvádění své síly slouží i jako zbraň k soubojům se soky v období říje a hrozba přirozeným predátorům.\n\nParohy vyrůstají jelenovitým každý rok z jara, na podzim po říji je shazují. Tento periodicky probíhající cyklus nemá u vývojově výše postavených živočichů obdoby. Jejich růst i shazování je řízeno hormonálními látkami produkovanými žlázami s vnitřní sekrecí v návaznosti na pohlavní zralost. Produkci jednotlivých hormonů ovlivňuje z největší části délka dne. \n\nProtože pro Střední Evropu je nejtypičtějším zvířetem s parohy jelen, bude další popis parohů vztažen k němu.\n\nRůst nových parohů, tj. nasazování, podmiňuje hlavně dostatek růstového hormonu somatropinu vzniklého v hypofýze a současný útlum hormonu pohlavní aktivity testosteronu, toto období trvá přibližně od března do července. Platí, že u starších, zdatnějších jelenů tvorba paroží začíná a je ukončena dříve než u mladších kusů.\n\nNové parohy vyrůstají z výběžků na čelní kosti, z tzv. pučnic. Nejdřív se na pučnicích začne zmnožovat pojivová parožní tkáň, základ nových parohů, a kosti parohů začnou pomalu narůstat. Mladé parohy, tzv. panty, jsou obaleny jemnou osrstěnou kůží, která je protkaná nervy a systémem cév přivádějících potřebné živiny pro růst parohů a dále mnoha pachovými a mazovými žlázkami s feromony, zároveň je kůže chrání před poškozením. Tomuto stadiu se říká, že parohy jsou v lýčí. Otisky hlavních cév zůstávají trvale vytlačeny do parohů v podobě podélných rýh. V době nasazování, v době růstu paroží, žijí jeleni poměrně skrytě.\n\nParohy, na rozdíl od rohů, přirůstají na špici, takže nemohou na své bázi dodatečně ztloustnout. U zdatných jelenů mohou denně v období nejvyšší intenzity růstu, což je zhruba v 6. až 12. týdnu, přirůst až 2 cm a jejich hmotnost může denně stoupnout až o 150 g. Měkká tkáň nových parohů se během růstu postupně od spodu mění v chrupavku. Ta je následně inkrustována minerálními látkami, postupně se přeměňuje v osteoblasty a následně v kost, takže živé zůstávají jen v délce 5 až 7 cm na svých koncích. Během růstu jsou základní složkou paroží bílkoviny, asi 60 %, a zbytek tvoří minerální látky. Kostnatění je dosaženo ukládáním vápenných a fosforečných solí.\n\nBěhem nasazování paroží si potřebný přísun bílkovin zvířata průběžně zajišťuji denní pastvou, dospělý jelen spase denně až 25 kg krmiva. Hlavní spotřeba minerálních látek je až v poslední třetině růstu a tehdy je převážně pokryta přechodným odbouráním minerálů z ostatní kostní tkáně, hlavně ze žeber zvířete.\n\nAsi od července se začíná zvedat aktivita pohlavních žláz a následně klesá hladina růstových hormonů. Parohy přestanou růst a dokončuje se jejich zkostnatění. Přestože již nenabývají na objemu, zvětšuje se následkem ukládání minerálních látek jejich hmotnost. Na obvodu parohů vzniká kost mnohem kompaktnější, tvrdší než ve středu, kde je kostní tkáň více pórovitá. Zkostnatělé parohy obsahují přes 50 % anorganických látek, z nichž převážnou část tvoří vápník a pak s odstupem fosfor. Bílkovinových substancí bývá asi 35 % a podíl vody, který se postupně snižuje, je pod 15 %.\n\nPo dokončení zpevňování paroží jejich kožní obal odumírá, usychá a postupně se odlupuje. Zvířata se ho zbavují otíráním o větve a kmeny stromů. Toto počínání zvěře se nazývá vytloukání. S vytloukáním se zároveň začínají původně světlé parohy přebarvovat. Nastalo období, kdy se parohy přeměnily v necitlivou, velice tvrdou kost.\n\nKe konci října začíná pomalu množství pohlavního hormonu klesat a naopak růstového stoupat. To má za následek, přibližně v únoru až březnu, shoz parohů. Těsně pod kůži parohu v kosti pučnice je resorbována vrstva buněk kostní tkáně. Tím ztratí parohy souvislost s lebkou a paroh odpadá buď vlastní vahou, nebo po nárazu. Po odpadu jednoho se zvíře snaží urychleně druhý shodit samo, má jednu stranu hlavy o hodně těžší; mohutné paroží jelena váží až 13 kg.\n\nZůstávají pouze části parohů ukryté pod kůží které vyrůstaly přímo z pučnice, tzv. pečeť. Nové parohy začnou po shozu vyrůstat po týdnu až deseti dnech.\n\nS růstem věku jelenovitých samců jim vyrůstají i mohutnější parohy. Samozřejmě nezáleží jen na stáří jedince, ale i na jeho celkovém zdravotním stavu a na vhodnosti a množství dostupného krmiva. U přestárlých jedinců však schopnost vyprodukovat množství parohoviny bývá již snížena a velikost jejich parohů klesá. Podle velikosti paroží se dá u jednotlivých skupin zvěře přibližně určit i věk, u rozdílných populací je to však mnohdy nesouměřitelné.\nNejvětší paroží má los aljašský (\"Alces alces americanus\"), který mívá parohy o rozpětí přes 1,6 m a o váze asi 25 kg.\n\nParoží, jako významné lovecké trofeje, se mezi sebou poměřují. Pro tyto účely byly pro jednotlivé druhy jelení zvěře sestavovány už od začátku minulého století hodnotitelské metody, podle kterých byly posuzovány trofeje . Metody prodělávaly různé změny a úpravy, v současnosti platí stupnice, kterou sestavila Mezinárodní rada pro lov a ochranu zvěře (CIC). Tvar, síla, mohutnost a vzhled paroží jsou znaky, podle kterých se oceňuje jejich kvalita. Hodnotí se např. počet výsad, délka lodyh, očníků a opěráků, obvod růží, váha celého paroží atd.\n\nUž v pradávných dobách, hlavně v Asii, sloužily parohy jelenovitých jako suroviny k výrobě léků proti rozličným neduhům. Tyto léky se vyrábějí z paroží v době jeho růstu. K tomu účelu se zvířata loví a získávají se pak tzv. panty s kouskem lebky (tzv. lobární panty) anebo se v příslušném růstovém období uřezávají parohy zvířatům chovaným na farmách. Největšími vývozci pantů jsou Čína, Rusko a Nový Zéland. Léčebné účinky preparátů z nich vyrobených ale nejsou ve standardní medicíně všeobecně akceptovány.\n\nParohy jsou pro svou pevnost a stálost materiálu již od pradávna využívány k výrobě věcí denní potřeby. Později začaly sloužit také k tvorbě uměleckých předmětů, kterých se používá k výzdobě loveckých interiérů. Paroží se dále užívá na střenky loveckých nožů, násady jídelních příborů, na lovecké píšťalky a vábničky, dělají se z něho hlavice vycházkových holí a slouží k vyřezáván uměleckých miniatur v podobě knoflíků, spon, broží a různých přívěsků. Vyvinul se celý obor – řezba do paroží.\n"}
{"id": "142114", "url": "https://cs.wikipedia.org/wiki?curid=142114", "title": "Wireshark", "text": "Wireshark\n\nPočítačová aplikace Wireshark (dříve Ethereal) je protokolový analyzér a paketový sniffer. Mezi jeho nejčastější použití patří analýza a ladění problémů v počítačových sítích, vývoj software, vývoj komunikačních protokolů a studium síťové komunikace.\n\nWireshark nabízí velice podobné funkce jako tcpdump, navíc však obsahuje mnohem větší počet (stovky) analyzerů komunikačních protokolů a formátů (anglicky \"dissector\"), grafické uživatelské rozhraní a mnoho možností uspořádání a filtrování zobrazených informací. Aplikace umí přepnout síťovou kartu do promiskuitního režimu a díky tomu dokáže zachytávat veškerou komunikaci na připojeném médiu.\n\nWireshark je Multiplatformní software, používající GTK+ widget toolkit pro implementaci uživatelského rozhraní, a pcap na zachytávání paketů; funguje na různých UN*X operačních systémech jako Linux, Mac OS X, BSD a\nSolaris, a na Microsoft Windows. Program má i terminálovou (bez GUI) verzi zvanou TShark.\nWireshark, a ostatní programy s ním distribuované, jako TShark, jsou Svobodný software, vydaný pod GNU General Public License.\n\nWireshark je velmi podobný tcpdump, má ale navíc grafické uživatelské rozhraní, plus integrované řadící a filtrovací volby.\n\nWireshark umožňuje uživateli nastavit síťová rozhraní, která to podporují, do promiskuitního módu, čímž umožní vidět veškerý provoz na těchto rozhraních, včetně broadcastu a multicastu, ne jen provoz určený jedné určité adrese rozhraní. Nicméně, při zachytávání paketů analyzátorem v promiskuitním modu na portu switche se nemusí veškerý provoz skrze switch nutně dostat na port, kde se zrovna zachytává, takže zachytávání v promiskuitním modu nebude dostačující pro veškerý provoz na síti. Je nutné využít port mirroring nebo různá zařízení rozšiřující příjem do zvolené části sítě.\n\nNa Linuxu, BSD, a Mac OS X s libpcap 1.0.0 a novějšími umí Wireshark od 1.4 přepínat Wi-Fi adaptéry do monitor mode.\n\nWireshark je software, který rozumí struktuře různých síťových protokolů. Díky tomu je schopen zobrazit zapouzdření a další pole i s jejich významy pro různé pakety odlišných protokolů. Wireshark používá pro zachytávání paketů knihovnu pcap, takže zachytí pouze pakety typů, které pcap podporuje.\n\n\nNativní souborový formát síťového záznamu Wiresharku je libpcap podporovaný libpcap a WinPcap, tudíž je možno vyměňovat záznamové soubory s ostatními aplikacemi, které používají stejný formát, včetně tcpdump a CA NetMaster. Dokáže také číst záznamy z jiných síťových analyzátorů, jako snoop, Network General's Sniffer a Microsoft Network Monitor.\n\nNa některých platformách jsou pro zachycení surového provozu na síti nutná vyšší oprávnění. Z tohoto důvodu často starší verze Ethereal/Wireshark a tethereal/TShark běžely s právy správce počítače. Vezmeme-li v potaz velké množství \"rozebíračů\" paketů, které jsou volány při zachytávání provozu, může to znamenat vážné narušení bezpečnosti v případě, že se v některém z \"rozebíračů\" objeví chyba. Díky docela velkému počtu slabin v minulosti (mnoho z nich umožnilo vykonání cizího kódu) a pochybnostem vývojářů o budoucím vývoji, OpenBSD odstranilo Ethereal ze svých portů před verzí OpenBSD 3.6.\n\nVyšší oprávnění nejsou zapotřebí pro všechny operace. Například je možné použít tcpdump, nebo dumpcap utilitu, která je součástí Wiresharku, s právy superuživatele pro zachytávání paketů do souboru, a později je analyzovat Wiresharkem s omezenými právy. Pro analýzy téměř v reálném čase může být každý zachycený soubor sloučen mergecapem do rostoucího souboru zpracovaném Wiresharkem. Na bezdrátových sítích je možné použít nástroj Aircrack na zachycení rámců IEEE 802.11 a číst výsledný dump Wiresharkem.\n\nOd verze 0.99.7, Wireshark a TShark používají dumpcap na zachytávání provozu. Na platformách, kde jsou zapotřebí zvláštní práva na zachytávání, jsou potřeba pouze pro program dumpcap: Wireshark ani TShark nepotřebují žádná speciální privilegia a ani by s nimi neměly být spouštěny.\n\n"}
{"id": "142120", "url": "https://cs.wikipedia.org/wiki?curid=142120", "title": "Daktylové", "text": "Daktylové\n\nDaktylové byly v řecké mytologii nižší božské bytosti.\n\nDaktylové byli trpaslíci, patřili ke kněžím bohyně Kybelé. Stalo se, že při lesním požáru našli na trójské hoře Ídě ložiska železné rudy. Naučili se ji zpracovávat a byli vyhlášenými zručnými kováři. \n\nO jejich původu se říká, že vyskočili ze země, když bohyně Rheia rodila Dia a vtiskla do země prsty, aby si odlehčila od bolesti. Ze země vyskočilo pět mužů od pravé ruky a pět žen od levé. Jinde se ale tvrdí, že tu byli dávno před tímto okamžikem. \n\n"}
{"id": "142121", "url": "https://cs.wikipedia.org/wiki?curid=142121", "title": "František Krásný", "text": "František Krásný\n\nFrantišek Krásný (6. července 1865, Koterov – 14. června 1947, Mariánské Lázně) byl český architekt.\nRodák z plzeňského Koterova, studoval architekturu ve Vídni u prof. Hasenauera a prof. Otto Wagnera. Byl významnou osobností nástupu secese, jeho rané stavby patří k nejstarším secesním domům ve střední Evropě. Angažoval se v činnosti spolku Sokol, pro který navrhl řadu budov.\n\n\n\n"}
{"id": "142128", "url": "https://cs.wikipedia.org/wiki?curid=142128", "title": "Válka o Falklandy", "text": "Válka o Falklandy\n\nVálka o Falklandy (anglicky: \"Falkland war\", španělsky: \"Guerra de las Malvinas/Guerra del Atlántico Sur\") byl válečný konflikt mezi Argentinou a Velkou Británií v roce 1982 o souostroví Falklandy/Malvíny, Jižní Georgii a Jižní Sandwichovy ostrovy. Předcházely jí staletí dlouhé spory o nadvládu nad těmito územími. Předehrou války se stalo vylodění 50 příslušníků argentinského námořnictva na britský ostrov Jižní Georgia, kteří zde vztyčili vlajku Argentiny. Argentinské námořní síly invazi na Falklandy zahájily operací \"Azul\" (\"šp\". \"modrá\") večer 1. dubna.\nVálka nebyla ani jednou ze stran oficiálně vyhlášena. V Argentině byla považována za znovuobsazení vlastního území a ve Velké Británii za narušení nezávislosti britského území. Skončila porážkou Argentiny 14. června a de facto vedla k pádu vojenské diktatury v Argentině. Již tehdy se mluvilo o zásobách ropy a zemního plynu.\n\n\nVálka byla výsledkem dlouhodobého sporu mezi Spojeným královstvím a Argentinou o území Falklandských ostrovů (Argentinci označovaných jako Malvíny). Jedná se o hornaté ostrovy v Jižním Atlantiku, asi 480 km od Argentinského pobřeží. O toto území od 17. století zápasili Španělé, Britové, Francouzi i Argentinci. Spojené království kontrolovalo ostrovy od roku 1833. Argentinský autoritativní vůdce Juan Manuel de Rosas dokonce ve 30. a 40. letech 19. století navrhoval Británii, ať ostrovy od Argentiny odkoupí. Britové na to však nikdy nepřistoupili, protože ostrovy už měli pod svou kontrolou.\n\nAni v pozdějším období se Argentina nikdy nevzdala svých nároků na souostroví. V roce 1965 dokonce Argentinci na půdě OSN vyjádřili názor, že by měly Falklandy být považovány za britskou kolonii. V roce 1976 se v Argentině dostala k moci vojenská junta, která zemi postupně přivedla do rozsáhlé ekonomické krize, což vedlo počátkem roku 1981 k velkým občanským nepokojům. V prosinci 1981 se dostala k moci nová junta pod vedením generála Leopolda Galtieriho, brigádního generála Basilia Lami Doza a admirála Jorge Anaya. Anaya byl dlouhodobým zastáncem řešení sporu se Spojeným královstvím o Falklandy vojenským zásahem.\n\nGaltieriho vláda doufala, že pomocí válečných operací odvrátí pozornost obyvatelstva od chronických ekonomických problémů země, režimu a od porušování lidských práv. Tato opatření by také posílila její slábnoucí legitimitu. Argentinské noviny La Prensa spekulovaly krok za krokem nad plánem, který by začal přerušením dodávek na ostrovy, a po případném neúspěchu jednání na půdě OSN v průběhu roku 1982 by vedl k přímým bojovým operacím.\n\nZhoršující se vztahy mezi Británií a Argentinou vedly k tomu, že 19. března 1982 skupina argentinských obchodníků s kovovým šrotem (mezi nimiž byli i příslušníci námořnictva) vztyčila argentinskou vlajku na ostrově Jižní Georgie. Pobřežní plavidlo britské Royal Navy HMS \"Endurance\" následně vyrazilo z Port Stanley na Falklandách k Jižní Georgii. Argentinská junta, obávající se posílení britských pozici v Jižním Atlantiku, proto rychle naplánovala vylodění na Falklandách na 2. dubna. Britové varování o argentinské aktivitě vůbec nebrali na zřetel. Dne 1. dubna 1982 americký prezident Reagan varoval argentinského prezidenta Galtieriho, že vojenský zásah na Falklandách naruší vzájemné vztahy obou zemí.\n\nKódové označení argentinského útoku znělo operace Rosario. 2. dubna 1982 se argentinským speciálním jednotkám podařilo bez většího odporu dobýt hlavní město Falkland Stanley a odzbrojit místní posádku. Místní posádka tvořená britskou námořní pěchotou pod vedením majora Mikea Normana kladla pouze formální odpor. Argentinské jednotky přitom měly za úkol obsadit hlavní město, aniž by způsobily britské jednotce ztráty na životech.\n\nSpojené království v čele s premiérkou Margaret Thatcherovou následně odpovědělo vojensky i diplomaticky. Po dohodě s Evropským hospodářským společenstvím uvalily evropské země na Argentinu ekonomické sankce. Invazi na Falklandy odsoudila i Rada bezpečnosti OSN, která požádala Argentinu, aby svá vojska stáhla. Jednání Argentiny podporovala většina jihoamerických zemí s výjimkou Chile, které mělo také územní spory v oblasti ostrova Beagle Channel. Toto byl jeden z významných faktorů, který ovlivnil průběh vojenských operací, protože Argentinci z důvodu nejistoty ponechali všechny své elitní jednotky na hranicích s Chile.\n\nRuku v ruce s diplomatickými kroky Britové rychle sestavili improvizovanou námořní jednotku, jejímž cílem mělo být znovuobsazení Falkland. Kódové označení znělo operace Corporate. Velitelem britských sil byl jmenován admirál Sir John Fieldhouse. Do oblasti byly v důsledku zhoršující se situace vyslány britské ponorky HMS \"Splendid\" a HMS \"Spartan\" už 29. března. Na podporu hlídkové lodi HMS \"Endurance\" byla vyslána i zásobovací loď RFA \"Fort Austin\".\n\n6. dubna byl na zasedání britské vlády sestaven válečný kabinet, který měl každý den dohlížet na vedení bojových operaci. Už 4. dubna byla do oblasti vyslána britská atomová ponorka HMS \"Conqueror\". 7. dubna ji následovaly letadlové lodě HMS \"Invincible\" a HMS \"Hermes\". Následně byly do oblasti vyslány dopravní lodě SS \"Canberra\", vezoucí na palubě 3. brigádu Commandos, a RMS \"Queen Elizabeth 2\" s 5. pěchotní brigádou. Celý britský svaz zahrnoval 127 lodí (47 vojenských lodí, 22 podpůrných plavidel a 62 obchodních dopravních lodí). Největší slabostí britských sil byl nedostatek letecké podpory. Britové měli k dispozici pouze 42 bojových letounů (28 typu Sea Harrier a 14 typu Harrier GR.3). Naproti tomu Argentinci disponovali asi 122 bojeschopnými vojenskými letadly, z nichž 50 byly stíhačky a zbytek byl použit pro přímou podporu pozemních vojsk.\n\nDo poloviny dubna se podařilo britskému letectvu RAF zprovoznit leteckou základnu na ostrově Ascension ve středním Atlantiku. 25. dubna 1982 britský prapor námořní pěchoty 42 Commando dobyl ostrov Jižní Georgia. U Falkland došlo k leteckým a námořním bojům mezi argentinským a britským letectvem a k vzájemným leteckým útokům na lodě nepřítele. 2. května britská ponorka HMS \"Conqueror\" potopila argentinský lehký křižník ARA \"General Belgrano\". Od 30. dubna do 12. června Britové uskutečnili sérii šesti leteckých útoků proti argentinským pozicím na Falklandách.\n\nArgentinské letectvo 4. května poškodilo francouzskými střelami AM39 Exocet britský torpédoborec HMS \"Sheffield\". Posádka těžce poškozenou hořící loď opustila. Ta se potopila po čtyřech dnech. Argentinci při dalších náletech zničili i fregaty HMS \"Ardent\" (21. května), HMS \"Antelope\" (24. května), torpédoborec HMS \"Coventry\" a kontejnerovou loď MV \"Atlantic Conveyor\" (25. května) nesoucí dopravní vrtulníky (Chinook), stavební zařízení na vybudování přistávací dráhy a stany. Ztráta lodě \"Atlantic Conveyor\" byla z logistického hlediska pro Brity těžkou ztrátou.\n\nBritské jednotky o síle asi 4000 mužů se na Falklandách vylodily 21. května v oblasti zátoky San Carlos na ostrově East Falkland. Šlo o britskou obojživelnou bojovou skupinu pod vedením komodora Michaela Clappa. Tvořily ji jednotky Commandos britské armády a námořní pěchoty a také výsadkové jednotky armády. Na britské jednotky vícekrát zaútočily nízko letící argentinské letouny. Britové postupovali do nitra ostrova a 27. až 28. května obsadili letiště Goose Green.\n\n1. června se dalších 5000 britských vojáků patřících k 5. pěchotní brigádě pod vedením generálmajora Moora vylodilo na Falklandách a v následujících dnech postupně zatlačili Argentince k městu Stanley. Boje o město Stanley trvaly od 11. do 14. června. 14. června britské jednotky město Stanley dobyly. Argentinské jednotky se vzdaly.\n\nBojové operace skončily kapitulací argentinských sil dne 14. června 1982. Argentina ztratila 655 vojáků, zatímco Spojené království přišlo o 255 vojáků. Na Falklandách zahynuly i 3 ženy – civilní osoby.\n\nPo neúspěchu ve válce byl argentinský vojenský režim natolik oslabený, že v průběhu následujícího roku se v zemi opět dostala k moci civilní vláda, která přinutila Galtieriho rezignovat. Naopak domácí podpora Margaret Thatcherové výrazně narostla.\n\nVálku o Falklandy lze považovat za konflikt podobný koloniálním válkám. Válka však měla řadu mezinárodních dopadů. Konflikt sblížil Argentinu a Kubu. Postoj USA a prezidenta Reagana podkopal americkou pozici mediátora v konfliktech mezi evropskými zeměmi a jejich bývalými koloniemi. Tyto kroky výrazně zhoršily vztahy mezi zeměmi Latinské Ameriky a USA, jejichž obyvatelstvo bylo pohoršeno tím, že USA podpořily evropskou zemi při útoku na latinskoamerický stát.\n\n\n"}
{"id": "142138", "url": "https://cs.wikipedia.org/wiki?curid=142138", "title": "Vestavěný systém", "text": "Vestavěný systém\n\nVestavěný systém (zabudovaný systém, embedded system) je jednoúčelový počítač, ve kterém je řídicí systém zcela zabudován do zařízení, které ovládá. Na rozdíl od univerzálních počítačů, jako jsou osobní počítače, jsou zabudované systémy většinou specializované, určené pro předem definované činnosti. Vzhledem k tomu, že operační systém tohoto počítače je určen pro konkrétní účel, mohou ho tvůrci systém při návrhu zjednodušit a optimalizovat hlavní aplikaci, a tak snížit cenu výrobku. Vestavěné systémy jsou často vyráběny sériově ve velkém množství, takže úspora bývá znásobena velkým počtem vyrobených kusů. Další výraznou výhodou je rychlost a jednoduchost použití.\n\nJako vestavěná zařízení byly také často označovány počítače do dlaně (PDA), mobilní digitální pomocníci (MDA) a inteligentní mobilní telefony (smartphone) vzhledem k vlastnostem hardware i přes to, že z hlediska software jsou rozšiřitelné a všeobecně použitelné podobně jako osobní počítače. Postupně se tato zařízení přibližují z hlediska své použitelnosti osobním počítačům.\n\n\nPrvní moderní vestavěný systém byl naváděcí počítač pro Apollo vyvinutý Charlesem Stark Draperem v přístrojové laboratoři na MIT. Pro každý let na Měsíc byly použity dva, jeden byl umístěn ve velitelském a druhý v lunárním modulu. Při zahájení projektu byl naváděcí systém považovaný za potenciálně nejnebezpečnější část celého projektu. Použití nově vyvinutých integrovaných obvodů pro snížení velikosti a váhy snižovalo riziko selhání.\n\nPrvní hromadně vyráběný vestavěný systém byl vojenský naváděcí systém D-17 firmy Autonetic pro rakety Minuteman, uvedený v roce 1961. Byl vytvořen z jednotlivých tranzistorů a jako hlavní paměť používal pevný disk. Při zavádění výroby raket Minuteman II v roce 1966 byl systém D-17 nahrazen novým počítačem, který jako první používal velké množství integrovaných obvodů. Hromadná výroba těchto počítačů způsobila, že cena integrovaného obvodu obsahujícího čtyři hradla NAND klesla z 1000 dolarů na pouhé 3 dolary, což umožnilo použití integrovaných obvodů v komerčních výrobcích.\n\nU těchto prvních vestavěných systémů z počátku 60. let cena nehrála roli. Od té doby došlo ke značnému snížení ceny, zvýšení výpočetního výkonu a funkčnosti. Například první mikroprocesor Intel 4004, který se uplatnil například v kalkulačkách a dalších malých systémech, vyžadoval vnější paměť a další podpůrné obvody. V polovině 80. let byla většina původně externích součástek integrována na čipu spolu s procesorem a tato součástka se začala označovat jako \"microcontroller\" (česky se používá pojem \"mikrokontrolér\" nebo \"jednočipový počítač\") a umožnila tak rozšíření vestavěných systémů.\n\nS poklesem ceny jednočipového počítače pod jeden dolar začalo být výhodné nahrazovat knoflíky ovládané analogové součástky jako potenciometry nebo proměnné kondenzátory digitální elektronikou řízenou malým mikrokotrolérem s tlačítky „nahoru“ a „dolů“. Koncem 80. let se vestavěné systémy běžně používaly ve většině elektronických zařízení a tento trend dosud pokračuje.\n\nNa rozdíl od všeobecně použitelného počítače (například osobního) jsou vestavěné systémy navrženy pro konkrétní činnosti. Některé také pracují v reálném čase, protože zpoždění činnosti nebo akce ovládané řídícím procesorem může mít fatální následky nebo poruchu činnosti včetně nebezpečných stavů (např. zastavení motoru letadla nebo naopak nezastavení motoru ve vlaku či automobilu).\n\nU systémů vyráběných ve velkých sériích, jako například MP3 přehrávačů nebo mobilních telefonů, je většinou jedním z primárních cílů ve fázi návrhu nízká cena. Tvůrci těchto zařízení často používají hardware, který je přesně dostačující pro implementaci požadovaných funkcí. Například digitální přijímač DVB-S pro příjem satelitní televize zpracovává každou sekundu obrovská množství dat, ale zpracování je provedeno v zákaznickém integrovaném obvodu, který provádí pouze tuto jedinou činnost. Hlavní procesor pouze nastaví a spustí tento proces, případně zobrazuje menu, animace a podobně, k čemuž mu stačí jeho menší výpočetní výkon.\n\nPři malých sériích nebo prototypech (emulátor) vestavěných systémů lze použít hardware osobního počítače a použít pouze konkrétní programy nebo nahradit původní operační systém operačním systémem pracujícím v reálném čase (RTOS).\n\nSoftware určený pro vestavěné systémy je často označován jako firmware a je uložen v čipech ROM nebo Flash na rozdíl od programů v osobním počítači, které jsou uloženy na pevném disku. Tento software často počítá s omezenými prostředky zařízení – malá nebo žádná klávesnice, omezený nebo žádný displej, malé množství paměti RWM-RAM a podobně.\n\nŘídicí systémy jsou vestavěny do zařízení, od nichž se očekává, že budou schopna pracovat léta bez chyb a v některých případech schopna zotavit se z poruchy. Proto bývají programy většinou vyvíjeny a testovány pečlivěji než programy pro osobní počítače a v návrhu se nepoužívají nespolehlivé mechanické součástky jako disky, přepínače, tlačítka. Zotavení z poruchy může využít například techniky watchdog timeru, který resetuje počítač, pokud program po jistou dobu neupozornil watchdog, že je v pořádku.\n\nUživatelská rozhraní u vestavěných systémů se liší od nulového uživatelského rozhraní až po plné rozhraní podobné systému stolního PC, jako je tomu například u PDA, MDA nebo smartphonů. Někde uprostřed bývají zařízení s malými displeji, které jsou schopny zobrazovat pouze některé znaky, a pouze několika tlačítky (např. kalkulačka).\n\nJeden z přístupů často používaných u vestavěných systémů bez sofistikovaných displejů používá pouze několik tlačítek pro ovládání menu, kdy některá tlačítka slouží pro pohyb v menu a další pro nastavování hodnot. U těchto zařízení jsou používány jednoduchá a levná řešení, jako například LED pro indikaci stavu.\n\nPři použití větších displejů bývají použity dotykové displeje nebo displeje s ovládacími klávesami vedle displeje (soft button), které poskytují dostatečnou flexibilitu při minimalizaci použitého prostoru. Výhodou tohoto řešení je, že funkce tlačítek se změní nápisem na displeji, a také přirozené ovládání. Systémy do ruky (PDA, MDA, mobilní telefony) často mají displej a „joystickové tlačítko“ ovládající kurzor, i zde je však významný přesun k dotykovým displejům.\n\nRozvoj webu dává tvůrcům vestavěných zařízení další, zcela novou možnost ovládání pomocí webové stránky dostupné prostřednictvím síťového připojení. Toto řešení eliminuje potřebu složitého displeje, a přesto poskytuje možnost složitého nastavení a zobrazení v případě potřeby (na vzdáleném počítači). Toto řešení je úspěšně používáno pro ovládání vzdálených, pevně instalovaných zařízení.\n\nNěkteré moderní vestavěná zařízení také používají k zobrazení uživatelského rozhraní standardní VGA monitor a PS/2 klávesnici.\n\nSpolehlivost může mít různé definice v závislosti na tom, co uživatelé od systému požadují:\n\n"}
{"id": "142143", "url": "https://cs.wikipedia.org/wiki?curid=142143", "title": "Na západní frontě klid", "text": "Na západní frontě klid\n\nNa západní frontě klid (\"Im Westen nichts Neues\") je román Ericha Marii Remarqua, německého veterána první světové války. Kniha se často zařazuje do realistického proudu meziválečné prózy.\n\nPopisuje krutou realitu války a hluboké odtržení od civilního života mladých německých vojáků vracejících se z fronty. Ačkoliv jsou stále mladí, tak je jejich mládí opouští. Ztrácí chuť do života. Román podrobně a výstižně představuje válečnou realitu takřka s novinářskou preciozitou. Neukazuje heroický boj vojáků na frontě, ale soustřeďuje se na jejich utrpení a nesmyslnost celého konfliktu, zvýrazňuje tragédii generace, „jejímž prvním povoláním bylo vyrábění mrtvol“. Smrt hromady vojáků pro území velikosti fotbalového stadionu, které je brzy poté opět dobyto. Remarque též zdůraznil, že o životu a smrti vojáků rozhodovali velitelé pohodlně usazení daleko od přední linie, aniž by věděli, jaká zvěrstva se tam dějí.\n\nRomán s občasnými lyrickými prvky je psán převážně spisovným jazykem. Aby autor přidal autenticitě Bäumerovu vyprávění, objevuje se čas od času i nespisovná čeština.\n\nPrvní německé vydání se jmenovalo \"Im Westen nichts Neues\" a objevilo se v lednu 1928. Během jednoho roku se prodalo milion exemplářů jenom v Německu, další milion v zahraničí. V češtině kniha vyšla poprvé v roce 1929 v nakladatelství Melantrich v překladu Bohumila Mathesia. Další překlad učinil v 60. letech František Gel.\n\nNa základě knihy byl v roce 1930 natočen stejnojmenný film, který získal Oscara. Režíroval jej Lewis Milestone. Podruhé byl román zfilmován v roce 1979 (režie: Delbert Mann).\n\nKniha vypráví příběhy německého vojáka Paula Bäumera na západní frontě za první světové války.\n\nSpolu se svými kamarády Müllerem, Kroppem, Kemmerichem a Leerem je Paul silným psychickým nátlakem okolí, zvláště třídního profesora, donucen ukončit studium na gymnáziu a dobrovolně se přihlásit k výcviku s tím, že bude brzy odvelen na frontu.\n\nPaul popisuje vše od výcviku plného šikany, války, až po dovolenou a život v kasárnách. Postupem času jeho nadšení pro válku opadá a jeho kamarádi jeden po druhém umírají. Všechny scény jsou líčeny z pohledu obyčejného bezvýznamného vojáka, a to do nejmenších detailů a velmi naturalisticky.\nNa začátku příběhu mu umírá jeho přítel Kemmerich, kterého zná už od dětství. Při takových situacích se Paul zabírá do myšlenek a vzpomíná na staré časy. Potom je zas povolán do zákopů a líčí průběh bitvy, své pocity a příběhy, které tam zažil. Jednoho dne ale dostane na dva týdny propustku a jede domů. Tam zjišťuje, že jeho maminka má rakovinu. Zároveň registruje úplné odtržení od běžného života a psychické důsledky války – je jí zcela deformován. Uvědomuje si také, že se změnil i on sám. Válku už bere jako samozřejmost, a proto už nedokáže komunikovat s lidmi a nebaví ho jeho dřívější zájmy. Postupně se začíná psychicky hroutit.\n\nKdyž jeho rota dostala za úkol vyklidit jednu vesnici, postřelili jeho i Kroppa. Díky tomu se dostali do nemocnice, kde zase vypráví svůj příběh. Kroppovi amputují nohu a Paul je po chvíli zase povolán do zákopů. Uprostřed bitvy se setká s posledním žijícím kamarádem Katczinskym (čtyřicetiletý Polák, který ho doprovází téměř celou knihu). Toho ale postřelí a Paul ho nese přes celé bojiště k polní nemocnici. Katczinsky nakonec umírá, protože dostal střepinou do hlavy. Paula smrt Katczinského velice zasáhne. Na podzim roku 1918 dostává 14 dní volna, během nichž přemýšlí o válce a o návratu do normálního života. Kniha končí Paulovou smrtí na frontě.\n\n\n\n\n"}
{"id": "142146", "url": "https://cs.wikipedia.org/wiki?curid=142146", "title": "Destilovaná voda", "text": "Destilovaná voda\n\nDestilovaná voda je voda, která byla jednou nebo vícekrát destilována, tedy byla díky změně skupenství na vodní páru zbavena rozpuštěných minerálních látek a následně ochlazením znovu zkapalněna. Někdy tak bývá nepřesně nazývaná výrobně méně nákladná demineralizovaná voda využívaná k podobným účelům.\n\nZměna skupenství vody může probíhat zvolna (např. na slunci) nebo zahříváním až k bodu varu. Během destilace je voda separována prakticky od všeho, co se v ní nachází a stává se čistou (HO). Je to čirá, bezbarvá, v silné vrstvě namodralá kapalina bez chuti a zápachu. Je téměř nevodivá. Za normálního tlaku 101 kPa má teplotu tání 0 °C a teplotu varu 100 °C. Největší hustotu 1,000 g.cm má voda při 3,98 °C. pH destilované vody je neutrální (pH=7). Vodivost destilované vody je nižší než 11 μS.cm a celkové množství rozpuštěných pevných látek musí být pod 10 mg.dm.\n\nDestilovaná voda se používá především v chemickém průmyslu, při výrobě léčiv, v laboratořích, při chemickém zpracování fotografií, ale i například do chladičů automobilů, k doplňování elektrolytu akumulátorů nebo do napařovacích žehliček. Všude tam, kde je třeba chemicky neutrální vody bez příměsí a rozpuštěných látek. V poslední době se destilovaná voda získaná přes reverzní osmózu používá také v akváriích. Na rozdíl od minerální vody nezbude po odpaření destilované vody žádný nerostný materiál (vodní kámen, kotelní kámen).\n\nDestilovaná (či demineralizovaná) voda se v žádném případě nehodí k dlouhodobé přímé konzumaci, neboť zcela jistě dokáže narušit metabolismus lidského těla. Dalšími riziky jsou: \"\"prakticky nulový příjem vápníku a hořčíku vodou, snížený příjem některých jiných esenciálních prvků a mikroprvků, vysoké ztráty vápníku, hořčíku a jiných esenciálních prvků z potravin vařených v demineralizované vodě, zvýšené riziko toxického působení těžkých kovů přijímaných stravou, zvýšené riziko druhotné kontaminace demineralizované vody.\"\"\n\nZa destilovanou vodu nelze považovat vodu srážkovou (déšť a sníh), která vzniká odpařováním z vodních zdrojů a následnou kondenzací v atmosféře. Při návratu na zem déšť zachycuje ze vzduchu bakterie, chemikálie a prachové částice, proto se nedoporučuje k přímé konzumaci, ani přípravě pokrmů.\n"}
{"id": "142148", "url": "https://cs.wikipedia.org/wiki?curid=142148", "title": "Rys červený", "text": "Rys červený\n\nRys červený (\"Lynx rufus\") je kočkovitá šelma, která vytváří dvanáct odlišných poddruhů. V Americe je považován za poměrně hojný druh.\n\n\nJižní Kanada, Spojené státy americké a Mexiko.V jeho domovině je nazýván \"bobcat\" podle krátkého ocasu.\n\nRys se obvykle dožívá věku okolo 10 let, maximálně se ve volné přírodě dožil 16 let. Pohlavně dospělý je ve dvou letech života.\nMá ostrý zrak a dobrý čich, dokáže také výborně šplhat. V případě potřeby umí i plavat, ale vodě se raději vyhýbá.\n\nV jižní části areálu výskytu se živí především králíky východoamerickými, na severu pak zajíci měnivými. Kromě toho se živí také hlodavci, vysokou zvěří, ptáky do velikosti labutě či jeřába, vejci i zdechlinami. Není specializovaný na určitou kořist a snadno se přizpůsobuje. Je noční lovec. Na lov vyráží většinou se soumrakem (na severu v zimě ale vyráží na lov i ve dne, kdy je potenciálně větší možnost narazit na kořist). Každou noc ujde vzdálenost mezi 3 a 11 kilometry.\n\nObývá různá prostředí, od pouště ke smíšeným a jehličnatým lesům. Nevyhýbá se ani předměstím, nenajdeme ho pouze ve stepích.\n\nSvé území si značkuje, je silně teritoriální a samotářský. Velikost území se liší v závislosti na pohlaví a hojnosti kořisti v dané lokalitě. Ke značení území používají jak moč a trus, tak značky na stromech (vyškrábané drápy). Na rozdíl od ostatních koček si své území více brání samice.\nRysové se setkávají s opačným pohlavím pouze v době páření, která je v zimě. Pokud se s teritoriem samce překrývá více teritorií samic, páří se se všemi. Mláďata (většinou 2-4) se rodí na jaře po asi dvouměsíční březosti. Jsou slepá a zcela odkázána na matku. Po jednom týdnu prohlédnou a asi po osmi týdnech začínají přijímat tuhou potravu. V té době k sobě samice opět pouští samce a ti s nimi vyrážejí na lov a pomáhají jim krmit mláďata. K osamostatnění dochází asi po pěti měsících, někdy ale mláďata zůstanou s matkou až do jara. Při narození váží mláďata asi jen 300 gramů, po prvním roce života už více jak 4,5 kilogramů.\n\nDospělý rys má málo přirozených nepřátel. Mezi ně patří pumy a vlci. Malá mláďata jsou ohrožená i dravci, jako je orel, nebo sova. Dalším nebezpečím je člověk lovící rysy pro kožešiny.\nRys červený se nejspíše vyvinul z evropského rysa (\"Lynx lynx\"), který přešel na americký kontinent během pleistocénu, před asi 2 miliony lety.\n\nV Americe se rys vyskytuje v mnoha bájích a mýtech, známá je bajka o zajíci a rysovi. Někteří Indiáni dokonce rysa uctívali jako božstvo.\n"}
{"id": "142150", "url": "https://cs.wikipedia.org/wiki?curid=142150", "title": "18. století př. n. l.", "text": "18. století př. n. l.\n\n19. století př. n. l. - 18. století př. n. l. - 17. století př. n. l.\n\n\n"}
{"id": "142158", "url": "https://cs.wikipedia.org/wiki?curid=142158", "title": "19. století př. n. l.", "text": "19. století př. n. l.\n\n20. století př. n. l. – 19. století př. n. l. – 18. století př. n. l.\n\n"}
{"id": "142160", "url": "https://cs.wikipedia.org/wiki?curid=142160", "title": "20. století př. n. l.", "text": "20. století př. n. l.\n\n21. století př. n. l. - 20. století př. n. l. - 19. století př. n. l.\n\n"}
{"id": "142171", "url": "https://cs.wikipedia.org/wiki?curid=142171", "title": "Překážka (skateboarding)", "text": "Překážka (skateboarding)\n\nPřekážkou ve skateboardingu se myslí nějaký objekt (zpravidla zábradlí (rail) nebo bedna (box, grindbox)), po kterém se dá jezdit, grindovat nebo slidovat. Z dalších překážek třeba schody (slova „čtyřky“, „osmičky“, popř. „desítky“ atd. označují počet schodů), bank (v podstatě rovná nakloněná rovina) nebo radius který připomíná vlnu.Pole jam (ohnutá tyč trčící ze země). Po překážkách existuje ještě kategorie rampy do kterých patří např. minirampa či vertikální rampa - obě ve tvaru U.\n"}
{"id": "142177", "url": "https://cs.wikipedia.org/wiki?curid=142177", "title": "Gimli", "text": "Gimli\n\nGimli (narozen 2879 Třetího věku) je trpaslík a jeden z členů Společenstva prstenu ve fiktivním světě J. R. R. Tolkiena, Středozemi. Náleží k Durinovu lidu a je synem Glóina, který putoval společně s Bilbem k Ereboru. Na Elrondově radě byl vybrán jako doprovod pro Froda na jeho výpravě za zničením Jednoho prstenu. Tento ctihodný a odvážný bojovník nosící sekeru jako zbraň se stal vzorem pro moderní pojetí trpaslíka ve fantasy literatuře.\nGimli je vzdáleným potomkem Durina Nesmrtelného, otce lidu, k němuž Gimli náleží. Je poprvé představen v Pánovi Prstenů při Elrondově radě, kam přišel spolu se svým otcem se zprávami z jejich domova, Ereboru. Byl vybrán jako zástupce trpaslíků do Společenstva prstenu, jež mělo za úkol zničit Jeden prsten.\n\nZpočátku byl v neustálém rozporu s elfem Legolasem, protože jejich rasy se neměly v lásce kvůli zničení Doriathu a také proto, že Legolasův otec Thranduil uvěznil Glóina spolu s ostatními trpaslíky během Bilbovy výpravy. Přesto se pomalu stávali přáteli až z nich byla téměř neodlučitelná dvojka. \n\nSe vstupem do opuštěného dolu Durinova lidu, Morie, byl zprvu nadšený a plný optimismu, že tu najde kolonii trpaslíků vedenou jeho příbuzným Balinem, ale poté se ukázalo, že trpaslíci byli vyvražděni a důl obývají skřeti a jeskynní trolové. Při nálezu Balinova hrobu byl Gimli téměř přemožen žalem a odmítal místo opustit i při napadení skřety, takže jej Legolas musel odvést. Společenstvo pak prchalo před skřety a nakonec se dostalo z morijských dolů jen díky Gandalfovi, který se zřítil do propasti při boji s Balrogem. Poté musel Gimli spolu s ostatními do Lothlórienu, lesa obydleného elfy, kteří však nejsou k trpaslíkům přátelští. Elfové, jež je provázeli, mu chtěli jako jedinému ze Společenstva zavázat oči, což málem vedlo k hádce, kterou zachránil Aragorn, když řekl, že jestli má mít zavázané oči Gimli, budou je mít všichni. \n\nGimliho smýšlení o elfech dramaticky stouplo při setkání s Galadriel, vládkyní lesa. Její krása, laskavost a pochopení ho fascinovalo natolik, že na konci pobytu, kdy každý mohl požádat o nějaký dar, chtěl jen jeden z Galadrieliných stříbrozlatých vlasů. Galadriel byla jeho smělým přáním překvapena, ale vyhověla mu a dala mu hned tři. Vlasy Paní z Lesa byly považovány za jeden z divů a tvrdilo se, že se na nich zachytilo světlo Dvou stromů - a právě její vlasy prý před dávnými věky přiměly Fëanora, aby vytvořil silmarily, v nichž by bylo světlo Dvou stromů zachyceno. Několikrát prý Galadriel přemlouval, aby mu dala svůj vlas, ale ta mu nikdy nevyhověla, protože jej nikdy neměla v lásce. Že vyhověla Gimliho přání nasvědčuje, že v něm skutečně poznala přítele elfů. Tyto vlasy nechal Gimli po skončení výpravy zasadit do křišťálu a choval je navždy jako svůj největší poklad.\n\nPo rozbití Společenstva nad Rauroským vodopádem se přidal k Legolasovi a Aragornovi, aby pronásledovali skřety, kteří unesli Smíška s Pipinem. Pro Gimliho byla cesta asi nejnáročnější protože byl ze všech tří společníků nejmenší a nebyl zvyklý na tak dlouhá pronásledování.\n\nGimliho láska ke Galadriel je také vidět při setkání s Éomérem, jenž se o ní špatně zmínil, protože o Lothlórienu dosud slyšel jen špatné a lživé pověsti. Gimli se ihned ohradil hrubými slovy, situace musela být opět zachráněna Aragornem.\n\nPozději prokázal svoji odvahu v bitvě o Hlásku, kde soutěžil s Legolasem o to, kdo zabije víc skřetů (Gimli zvítězil se 43, Legolas měl 42). V bitvě také zachránil život Éomerovi a postupně se z nich stali velcí přátelé. \n\nPo bitvě byl nadšen krásou Třpytivých jeskyní Aglarondu v Helmově žlebu a přemluvil Legolase, aby slíbil, že se sem po válce vrátí. Gimli mu na oplátku slíbil, že s ním půjde do Fangornu, a obě tato místa pak skutečně navštívili, což dokazuje jejich přátelské pouto. Jejich přátelství bylo tak velké, že dokonce jezdili na jednom koni, jménem Arod, kterého jim zapůjčili Rohirové.\n\nSpolu s Aragornem se vydal na pomoc Gondoru skrze Stezky Mrtvých. Zatímco Dúnadani překonali svůj strach, protože byli zvyklí následovat své velitela Aragorna, a Legolas žádný strach z Mrtvých necítil, Gimli pociťoval neskutečnou hrůzu vstoupit do podzemí. Přesto Gimli cestu uskutečnil, a ačkoli se pro svůj strach cítil zahnaben, překonání sebe sama bylo opravdovým hrdinstvím.\n\nS Aragornem, Legolasem a posilami z jižních lén Gondoru tak dopluli proti proudu Anduiny do bitvy na Pelennorských polích a porazili Sauronův výpad. O několik dnů později vyrazili se zbytky gondorského vojska proti Mordoru a vybojovali velikou bitvu před jeho branami, která se nakonec obrátila ve vítězství, díky tomu, že Frodo dokonal své poslání a zničil Prsten. V bitvě byl vážně zraněn hobit Peregrin, když zabil náčelníka obrů a ten se na něj zřítil. Byl to právě trpaslík Gimli, který hobita našel, ztraceného pod mrtvými těly a blízkého smrti.\n\nPo válce odvedl velkou část Durinova lidu do jeskyní Aglarondu v Helmově žlebu, kde založil novou trpasličí říši a stal se prvním pánem Třpytivých jeskyní. Trpaslíci pod jeho vedením pak opravovali škody způsobené během Války o Prsten, hlavně znovu postavili bránu Minas Tirith z mithrilu a oceli. Gimli se také vyznamenal při prohledávání Orthanku, kde s jeho pomocí byla nalezena Sarumanova tajná místnost s některými ukrytými poklady, mimo jiné s Elendilmirem, Hvězdou Dúnadanů, královskou čelenkou Arnoru. Elendilmir zřejmě Saruman našel na Isildurově ostatcích, když v Anduině hledal Prsten.\n\nGimli byl 139 let starý, když Společenstvo prstenu vyrazilo z Roklinky (o 52 let starší než Aragorn). Datum jeho smrti není známo, ale v Červené knize je napsáno, že když Aragorn roku 120 Čtvrtého věku zemřel, plavil se s Legolasem do Valinoru (na zvláštní povolení, které bylo uděleno na přímluvu Galadriel) a byl tak prvním trpaslíkem, jenž byl v Zemi Neumírajících.\n\nVe filmové trilogii Pán Prstenů od Petera Jacksona Gimliho ztvárnil velšský herec John Rhys-Davies. Ve filmu se jeho postava celkem věrně drží literární předlohy. \n\n\n"}
{"id": "142179", "url": "https://cs.wikipedia.org/wiki?curid=142179", "title": "21. století př. n. l.", "text": "21. století př. n. l.\n\n22. století př. n. l. – 21. století př. n. l. – 20. století př. n. l.\n\n"}
{"id": "142194", "url": "https://cs.wikipedia.org/wiki?curid=142194", "title": "British American Racing", "text": "British American Racing\n\nB.A.R (British American Racing) byla stáj vozů Formule 1, která v šampionátu působila od roku 1999 do roku 2005. Vznikla koupí stáje Tyrrell. V prvním roce užívala motory Supertec, v následujících letech motory Honda.\n\nZávodní stáj byla pojmenována po americké tabákové firmě British American Tobacco, která na vozech propagovala značku cigaret Lucky Strike a 555 State Express. V polovině prosince roku 2004 koupila 45% stáje firma Honda, od roku 2006 ji převzala úplně a začala jezdit pod svou vlastní značkou Honda Racing, v roce 2009 se stáj jmenovala Brawn GP, od roku 2010 Mercedes GP.\n\nStáj sídlila v městě Brackley ve Velké Británii. Vedoucími týmu byli Craig Pollock, David Richards a Nick Fry. Stáj debutovala ve formuli 1 v Grand Prix Austrálie 1999 a poslední závod odjela v Grand Prix Číny 2005. \n\nCelkem absolvovala B.A.R. 118 závodů, v nichž největším úspěchem bylo 2x Pole position. Dohromady nasbírali jezdci stáje za dobu působení ve seriálu závodů 227 bodů.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "142196", "url": "https://cs.wikipedia.org/wiki?curid=142196", "title": "22. století př. n. l.", "text": "22. století př. n. l.\n\n23. století př. n. l. - 22. století př. n. l. - 21. století př. n. l.\n\n"}
{"id": "142197", "url": "https://cs.wikipedia.org/wiki?curid=142197", "title": "23. století př. n. l.", "text": "23. století př. n. l.\n\n24. století př. n. l. - 23. století př. n. l. - 22. století př. n. l.\n\n"}
{"id": "142198", "url": "https://cs.wikipedia.org/wiki?curid=142198", "title": "Lukáš Osladil", "text": "Lukáš Osladil\n\nLukáš Osladil (* 4. června 1980, Zábřeh) je český profesionální kulturista.\n\nVystudoval SOU stavební v Šumperku, Trenérskou školu Petra Stacha a angličtinu na Jazykové škole J. A. Komenského v Praze.\n\nLukáš Osladil je vysoký 173 cm a jeho soutěžní váha je 97 kg.\n\nV roce 2005 porušil antidopingová pravidla, když se vyhnul dopingové kontrole. Za to mu byla v roce 2007 pozastavena na deset měsíců sportovní činnost.\n\n"}
{"id": "142199", "url": "https://cs.wikipedia.org/wiki?curid=142199", "title": "Lodž", "text": "Lodž\n\nLodž (polsky Łódź — výslovnost , německy nebo Lodsch, 1940–1945: Litzmannstadt) je město i okres v centrální části Polska. V Lodži v roce 2018 žilo přes 687 702 obyvatel a bylo tak třetím největším polským městem po Varšavě a Krakově. Od roku 1999 je hlavním městem Lodžského vojvodství. Katastrální území Lodži zaujímá 294 km². Město leží v nadmořské výšce 164-284 metrů n. m., 130 km jihozápadně od Varšavy. Je průmyslovým centrem Polska a důležitým místem kinematografie, ve kterém se vyrábí nejvíce polských celovečerních filmů.\n\nSlovo \"łódź\" znamená v polštině loď nebo člun, avšak název je nejasného původu. Městské motto \"Ex navicula navis\" („z loďky loď“) odkazuje k závratnému růstu města v 19. století, kdy bylo jedním ze světových center textilního průmyslu a koexistovali zde Poláci, Židé, Němci a Rusové i jejich odlišná náboženství, což vtisklo Lodži charakter odlišný od jiných polských měst. Dnes je Lodž známa také jako sídlo státní filmové školy.\n\nMěsto se poprvé písemně připomíná v roce 1332 pod názvem \"Łodzia\". Roku 1423 udělil polský král Vladislav II. Jagello Lodži městská práva podle vzoru Magdeburského práva. V roce 1661 bylo postiženo velkým požárem a následně morem.\n\nPři druhém dělení Polska v roce 1793 se stalo součástí Pruska. Kolem roku 1800 zde žilo pouze 190 lidí. Po uzavření Tylžského míru v červenci 1807 patřilo do Varšavského knížectví. Od roku 1815 v rámci Kongresového Polska bylo pod nadvládou Ruska. V té době zažilo město největší růst především díky textilnímu průmyslu. Usazovali se zde přistěhovalci z Německa, Čech i jiných zemí Evropy. V roce 1839 bylo 78 % obyvatel Němci. Postupně se Lodž stala největším textilním centrem Ruska. Od roku 1848 sem začali přicházet ve velké míře Židé, mnoho místních řemeslníků přicházelo ze Slezska. Železniční spojení s Varšavou a Vídní získalo město v roce 1865. Počet obyvatel stoupl na více než 100 000. V roce 1882 byla postavena první synagoga a o dva roky později pravoslavná katedrála Alexandra Něvského. Roku 1892 docházelo ke stávkám a k násilným střetům obyvatel s ruskou armádou, při kterých 23. června zemřelo 164 lidí. V stejném roce byl založen největší židovský hřbitov v Evropě. Podle sčítání obyvatel roku 1897 bylo 40 % obyvatel Němců a 31 % Židů. V roce 1904 bylo ve městě 546 továren, ve kterých pracovalo přes 70 000 dělníků převážně v textilním průmyslu.\n\nOd 11. listopadu do 5. prosince 1914 probíhala u města velká bitva mezi německou a ruskou armádou, ve které zvítězila německá strana pod vedením generála Karla Litzmanna a město se dostalo do německé správy. Po válce se z města velká část Němců musela vystěhovat a počet obyvatel klesl o 40 %. V roce 1922 se Lodž stala hlavním městem Lodžského vojvodství. Hospodářský růst však velmi slábl vzhledem ke ztrátě odbytišť v Rusku po Říjnové revoluci a v Německu při hospodářské krizi ve 30. letech. 13. září 1925 bylo na kraji města otevřeno letiště Liblinek.\n\nV roce 1939 žilo ve městě více než 200 000 Židů. Po přepadení Polska Německem hájil město před německou armádou generál Juliusz Rómmel. Němci 8. září 1939 město obsadili a 11. dubna 1940 přejmenovali na Litzmannstadt po německém generálovi Karlu Litzmannovi (1850-1936). Nacistické orgány vytvořili lodžské gheto pro 200 000 Židů, okolo města vzniklo několik koncentračních a vyhlazovacích táborů, do kterých byli přiváženi obyvatelé jiných národností. Od 16. října do 3. listopadu 1941 sem bylo deportováno asi 5 000 Židů z Protektorátu Čechy a Morava. Z českých Židů se konce války dožilo 277 osob. V menším koncentračním táboře, určeném pro děti od dvou let, zahnulo od roku 1942 kolem 500 dětí. Vzhledem k důležitosti práce obyvatel ghetta pro německou armádu bylo toto gheto zničeno v srpnu 1944 jako poslední z velkých ghet v Polsku. Přežilo jen 880 lidí. Osud ghetta zachytil ve svém románu \"Chudí v Lodži\" švédský spisovatel Steve Sem-Sandberg nebo František Kafka v románu \"Krutá léta\". Hlavou ghetta byl Mordechaj Chaim Rumkowski.\n\nV lednu 1945 většina německých obyvatel uprchla před blížící se Rudou armádou. Přestože ve městě nebylo mnoho škod po bombardování a osvobozovacích bojích, těžce utrpěla jeho infrastruktura po přepravě strojů a továren do Německa před koncem války. Židovských obyvatel zemřelo kolem 233 000, město a okolí ztratilo asi 420 000 obyvatel, z toho okolo 120 000 Poláků. Rudá armáda město osvobodila 19. ledna 1945. Němci ustoupili velmi rychle, takže město nebylo vážněji poškozeno. Proto až do roku 1948 zde sídlila polská vláda, která se nemohla usadit ve zničené Varšavě. Město mělo asi 300 000 obyvatel a brzy sem přicházeli další lidé z Varšavy a území anektovaného Sovětským svazem. Město se postupně stalo opět významným průmyslovým centrem.\n\nVe městě funguje Státní filmová škola Lodž, kde začínali režiséři jako Andrzej Wajda, Roman Polański nebo Krzysztof Kieślowski. Od roku 2000 se každoročně koná filmový festival \"Camerimage\". Město si zamiloval také režisér David Lynch, který zde natočil podstatnou část svého filmu \"Inland Empire\".\n\nFunguje zde několik divadel, filharmonie a množství muzeí, mezi nimiž vyniká Muzeum moderního umění a Muzeum dějin města Lodže, sídlící v někdejším novobarokním paláci průmyslníka Izraele Poznańského; je zde také textilní, etnografické a filmové muzeum.\n\nObraz průmyslové Lodži na konci 19. století zachytil spisovatel Władysław Reymont v naturalistickém románu \"Zaslíbená země\".\n\nKaždoročně se tu koná Mezinárodní festival fotografie.\n\n\nTextilní průmysl, díky němuž Lodž tak rychle vyrostla, postupně ztrácí na významu a továrny jsou opouštěny, případně přestavovány. Dnes se zde daří spíše novým technologiím. Své sídlo tu má například banka mBank.\n\nLodž leží na křižovatce dálkových silnic č. 1 (severojižní, E75), A2 (východozápadní, E30), 14 a 72. Postupně má být vybudován dálniční obchvat. Je zde nevelké mezinárodní letiště, jemuž se však příliš nedaří konkurovat Varšavě.\n\nMěsto má dvě hlavní nádraží: východně od centra leží \"Łódź Fabryczna\", odkud jezdí především četné rychlíky do Varšavy a osobní vlaky do Skierniewic; vlaky do ostatních částí země (směr Kutno – severní Polsko, Sieradz – Poznaň/Wrocław a další) pak odjíždějí ze stanice Łódź Kaliska (podle města Kalisz).\n\nMěstskou dopravu tvoří 75 autobusových linek (s poměrně moderním vozovým parkem) a 19 linek tramvají, které spojují Lodž s okolními městy Pabianice, Zgierz a Ozorków. Tramvajová linka 46 je s délkou 34 km nejdelší v Polsku. Lodžský tramvajový systém je v současnosti modernizován v rámci projektu \"Łódzki Tramwaj Regionalny\".\n\n\n\n\n"}
{"id": "142201", "url": "https://cs.wikipedia.org/wiki?curid=142201", "title": "24. století př. n. l.", "text": "24. století př. n. l.\n\n25. století př. n. l. - 24. století př. n. l. - 23. století př. n. l.\n\n"}
{"id": "142205", "url": "https://cs.wikipedia.org/wiki?curid=142205", "title": "Miroslav Žbirka", "text": "Miroslav Žbirka\n\nMiroslav „Meky“ Žbirka (* 21. října 1952 Bratislava) je slovenský zpěvák a skladatel. Pochází ze smíšeného manželství, jeho matka je Angličanka, otec Slovák, své písně také velmi často zpívá v obou jazycích svých rodičů.\nSpoluzakladatel skupiny Modus, s níž v roce 1977 získal spolu s Jánem Lehotským a Marikou Gombitovou Zlatou bratislavskou lyru za píseň \"Úsmev\". V roce 1981 spolu s Laco Lučeničem opustili skupinu Modus a založili skupinu Limit, se kterou se vydal na sólovou dráhu. V roce 1982 se stal prvním slovenským Zlatým slavíkem. (Po Waldemaru Matuškovi byl druhý, kdo dokázal porazit Karla Gotta.) Žije a bydlí se svou rodinou v Praze.\n\nMiroslav Žbirka, zvaný též Miro či Meky, je synem Slováka Šimona Žbirky z Trnavé Hory a Angličanky Ruth Galeové z Londýna, kteří se seznámili v roce 1943 v severolondýnské čtvrti Muswell Hill. O rok později se vzali a po skončení 2. světové války se usadili v Bratislavě. Matka učila Mira anglicky a podporovala ho i v hudbě, k níž ho přivedli starší bratři Jason a Tony, kteří se velmi dobře orientovali v nových zahraničních hudebních směrech. Oba často hráli skladby svých oblíbených interpretů, což silně ovlivnilo a nasměrovalo i jejich mladšího bratra.\n\nMiroslav Žbirka má se svojí první manželkou Helgou dceru Denisu, s druhou manželkou Kateřinou pak dceru Lindu a syna Davida. Žije v Praze.\n\nPůvodní:\n\nExportní:\n\nDětské:\n\nKoncertní:\n\nKompilační:\n\n\nPůvodní:\n\nExportní:\n\n\n\n"}
{"id": "142209", "url": "https://cs.wikipedia.org/wiki?curid=142209", "title": "25. století př. n. l.", "text": "25. století př. n. l.\n\n26. století př. n. l. – 25. století př. n. l. – 24. století př. n. l.\n\n"}
{"id": "142227", "url": "https://cs.wikipedia.org/wiki?curid=142227", "title": "Martin Smolka", "text": "Martin Smolka\n\nMartin Smolka (* 11. srpna 1959 v Praze) je český soudobý hudební skladatel, syn muzikologa a skladatele Jaroslava Smolky.\n\nVystudoval skladbu na Hudební a taneční fakultě Akademie múzických umění. Kromě toho studoval soudobé hudební směry soukromě u skladatele Marka Kopelenta. V roce 1983 byl jedním ze zakladatelů hudebního souboru \"Agon\", který se zaměřil na uvádění skladeb avantgardních hudebních směrů. Stal se jeho uměleckým vedoucím a klavíristou. Kromě klasického klavíru, hraje i na preparovaný klavír.\n\nOd roku 2003 učí skladbu na Janáčkově akademii múzických umění v Brně.\n\n\n\n\n\n\n\n\n"}
{"id": "142262", "url": "https://cs.wikipedia.org/wiki?curid=142262", "title": "Praha-východ", "text": "Praha-východ\n\nPraha-východ je označení s více významy: \n\n"}
{"id": "142264", "url": "https://cs.wikipedia.org/wiki?curid=142264", "title": "Milouš", "text": "Milouš\n\nMilouš je mužské křestní jméno, zastaralá varianta jména Miloš (etymologii a statistické informace viz tam).\n\n\n"}
{"id": "142267", "url": "https://cs.wikipedia.org/wiki?curid=142267", "title": "Bolešín", "text": "Bolešín\n\nNázev Bolešín mají dvě sídla:\n"}
{"id": "142269", "url": "https://cs.wikipedia.org/wiki?curid=142269", "title": "Božetín", "text": "Božetín\n\nNázev Božetín mají dvě sídla:\n\nNázev může také označovat potok:\n"}
{"id": "142274", "url": "https://cs.wikipedia.org/wiki?curid=142274", "title": "Raketa", "text": "Raketa\n\nRaketa je létající stroj, který se pohybuje pouze na principu akce a reakce. Je poháněna raketovým motorem. Rakety různých typů se využívají především v kosmickém výzkumu a vojenství, ale i pro zábavu (ohňostroj).\nHistorie raket začala v Číně, kde vynález střelného prachu někdy v prvním tisíciletí našeho letopočtu umožnil vznik prvních raket. Rakety se tam používaly jednak jako zbraň (jakási kopí poháněná raketovým motorem) i k ohňostrojům. Doloženo je vyobrazení \"ohnivých šípů\" ve spisu z roku 1045, který ale shrnuje starší práce. V roce 1232 při obléhání Pegingu Mongoly se podle některých historiků město bránilo nasazením výkonných vojenských raket. Číňané v té době také vyvinuli první raketomety pro střelbu salvami.\n\nOd Číňanů si znalost raket osvojili Mongolové, kteří je použili při pokusu dobýt Japonsko, i při dalších výbojích ve 13. století. Do Evropy se znalost raket dostala přes Araby, kteří je použili při bojích s křižáky. První zmínky se objevily už ve 13. století, ve 14 století byly rakety už používány i evropskými armádami. Ve druhé polovině 14. století byly vojenské rakety rychle vytlačeny dělostřelectvem, a nadále se po několik staletí používaly až na výjimky jen pro ohňostroje.\n\nRenesance raket pro válečné účely začala v Indii. V roce 1792 použil rakety ve velkém měřítku Sultán Fateh Ali Tipu (tehdejší vládce v jižní Indii) proti britským jednotkám. To podnítilo zájem britské armády o tuto zbraň a rakety byly dále zdokonalovány. Významné bylo například použití raket, vypouštěných Brity ze speciálně upravených raketometných lodí při obléhání Kodaně v roce 1807 nebo v bitvě o Baltimor v roce 1812. V obou případech byly použity tisíce zápalných raket. Odezvu má toto použití raket ve slovech hymny USA. Rakety byly použity i v bitvě u Waterloo.\n\nNa začátku 20. století se objevilo několik osobností, které se začaly věnovat výzkumu raketové techniky na vědecké bázi.\nDalší výrazný rozvoj raket především pro kosmické lety je spojován především se jmény Konstantin Eduardovič Ciolkovskij, Robert Hutchings Goddard a Hermann Julius Oberth. Tito tři vědci jsou považováni za zakladatele teoretické kosmonautiky. Své výzkumy začali před 1. světovou válkou a pokračovali v meziválečném období. Důležitý byl především vývoj teorie i praxe raket s kapalným palivem, které umožňuje mnohem vyšší výkony, než tuhá paliva.\n\nV 1. světové válce byly ještě stále používány jen rakety s tuhým palivem - především jako zbraň proti balónům a vzducholodím.\n\nV meziválečném období pak probíhal další výzkum a ověřování techniky raket na kapalné pohonné hmoty. Probíhal též vývoj prakticky použitelných výkonných vojenských raket.\n\nVětšího rozmachu dosáhly rakety, zejména rakety s motorem na tuhá paliva za druhé světové války. Známé jsou například sovětské raketomety BM 13-16 Kaťuša, přezdívané „Stalinovy varhany“. Pod stejným názvem se skrývá řada typů raket, lišících se dostřelem, velikostí bojové hlavice i počtem stupňů (existovaly dvoustupňové Kaťuše se značným dostřelem). Podobné zbraně byly i v ostatních armádách. V Německé armádě to byly mimo jiné rakety Orkan. V Německu byla také zkonstruována raketa V-2, první sériově vyráběná raketa s kapalinovým motorem, která do značné míry předběhla svou dobu.\n\nV poválečné době vycházela většina raket na kapalná paliva ideově z rakety V2. Na sklonku války se jak Sovětský svaz, tak Spojené státy snažily získat tyto rakety i jejich konstruktéry. Úspěšnější v tomto soupeření byly Spojené státy americké, kterým se podařilo zajmout řadu klíčových konstruktérů v čele s Wernherem von Braunem spolu s větším množstvím (asi 100 ks) raket V2. Sověti nezůstali příliš pozadu a ukořistili také několik raket a část německých vědců.\n\nNásledně spolu obě mocnosti soupeřily jednak v konstrukci raket pro vojenské účely i pro účely kosmonautiky. Výsledkem je řada vojenských raket od raket ráže kolem 50 mm po několikastupňové mezikontinentální balistické střely a také řada nosných raket pro vynášení družic pro vojenské i nevojenské účely. Dalším efektem byly pilotované lety nejenom kolem naší planety ale i na Měsíc a řada meziplanetárních sond, z nichž některé již opustily sluneční soustavu. Rakety vyvinuté pro tyto účely byly zpravidla daleko silnější, než původní vyvíjené pro ryze vojenské účely.\n\nKrom klasických raket vývoj směřoval i k vícenásobně použitelných prostředkům, z nichž je známá flotila amerických raketoplánů Space Shuttle. V jejich stínu stojí sovětský raketoplán Buran, který se dočkal jen jednoho ověřovacího letu.\n\n\n"}
{"id": "142279", "url": "https://cs.wikipedia.org/wiki?curid=142279", "title": "Shodné zobrazení", "text": "Shodné zobrazení\n\nShodné zobrazení je v geometrii takové zobrazení mezi Euklidovskými prostory, které zachovává vzdálenost.\n\nShodné zobrazení prostoru do sebe se nazývá \"shodnost\".\n\nV elementární školské geometrii se studují shodnosti v rovině a (trojrozměrném) prostoru.\n\nAbstraktně se pro metrické prostory zavádí pojem izometrické zobrazení (izometrie).\n\n\nV rovině existují jenom následující druhy shodností:\n\n\n\nKaždou shodnost v rovině lze složit (různými způsoby) nejvýše ze tří osových souměrností. Obecně každou shodnost v n-rozměrném euklidovském prostoru lze složit nejvýše z (n+1) souměrností podle nadroviny (zrcadlení generují euklidovskou grupu).\n\nPři pokusech se zobrazením trojúhelníku v různých shodnostech si nelze nevšimnout jedné zajímavé věci - někdy jsou vrcholy obrazu trojúhelníku „pojmenovány“ ve stejném směru (například A,B,C po směru hodinových ručiček se zobrazí na A',B',C' opět po směru hodinových ručiček), někdy naopak (vzor je A,B,C po směru, ale obraz je A',B',C' proti směru). Mluvíme o zachování orientace a o shodném zobrazení zachovávajícím orientaci nebo naopak o změně orientace a o shodném zobrazení měnícím orientaci.\n\nShodnost zachovávající orientaci se nazývá přímá neboli \"přemístění\". Shodnost měnící orientaci se nazývá nepřímá.\n\n\nKaždé přemístění v rovině lze složit (různými způsoby) ze dvou osových souměrností.\n\n\nV prostoru existují jenom následující druhy shodností:\n\n\n"}
{"id": "142280", "url": "https://cs.wikipedia.org/wiki?curid=142280", "title": "Marina Sirtisová", "text": "Marina Sirtisová\n\nMarina Sirtisová (* 29. března 1955 Londýn) je britská divadelní a filmová herečka. Narodila se řeckým rodičům bydlícím v East Endu. Vyrůstala v severním Londýně, kde se také stala horlivým fanouškem Tottenham Hotspur FC.\n\nAčkoli její rodiče nechtěli, aby se věnovala hraní, přihlásila se na Guild Hall School of Music and Drama, kterou později také zdárně dokončila. I když se o herectví zajímala již dlouho před tím, velká láska ke hraní se u ní zrodila právě na této škole. Krátce po jejím absolvování se stala členkou Worthing Repertory Theatre. Objevila se zde v mnoha klasických dramatech, včetně role Ofélie ze Shakespearova Hamleta. Poté, co vynikla v divadle, snažila se rozšířit své herecké působení i do televize. Hrála v několika populárních britských seriálech jako například \"Minder & Hazel\" a v televizním filmu \"One Last Chance\".\n\nMarina Sirtisová je známá především rolí empatické poradkyně Deanny Troi ze seriálu \"\" (1987–1994). Původně se však ucházela o roli Tashy Yarové, ale autor projektu Gene Roddenberry nakonec usoudil, že se více hodí na roli poradkyně a vyměnil ji s Denise Crosbyovou. Sama Sirtisová ale tvrdí, že s Deannou Troi má společnou pouze lásku k čokoládě, její neustálé milé a vstřícné chování s ní nesdílí. Jako Troi se objevila i v navazujících filmech \"\" (1994), \"\" (1996), \"\" (1998) a \"\" (2002). Hostovala i v jednotlivých dílech seriálů \"\" a \"\".\n\nMarina Sirtisová má také kladný vztah k hudbě. Objevila se v několika muzikálech a byla i na evropském turné s Rocky Horror Picture Show. Jejím manželem byl kytarista Michael Lamper, který zemřel 7. prosince 2019.\n\n\n"}
{"id": "142291", "url": "https://cs.wikipedia.org/wiki?curid=142291", "title": "Michael Moore", "text": "Michael Moore\n\nMichael Francis Moore (* 23. dubna 1954, Flint, Michigan, USA) je americký filmový a televizní režisér, scenárista, producent a spisovatel. Ve svých filmových esejích se zabývá problémy moderní společnosti. Jeho tvorba je zaměřená proti současné podobě amerického zdravotního systému, ozbrojenému násilí, destruktivním zásahům člověka a průmyslových korporací do přírody a v poslední době ve velké míře proti bývalému americkému prezidentovi Georgi W. Bushovi a jeho administrativě.\n\nVe společnosti šokované a následně stmelené zářijovými útoky na New York a Pentagon a ve svém názorovém vytrvání, doznala jeho oblíbenost a věrohodnost značného propadu (byl obviňován z levicové a protistátní podvratné činnosti) - s velmi pozvolným obratem veřejného mínění a stanovisku k vedení amerických válečných kampaní dosáhla Mooreova práce určité rehabilitace. V současnosti je jedním z nejznámějších dokumentaristů na světě a je považován za symbol nesouhlasu k tzv. Bushově Americe. V roce 2005 byl podle časopisu \"Time\" označen za jednoho ze stovky nejvlivnějších lidí na světě.\n\nMichael Moore je liberálně-socialisticky orientovaný, má tendenci volit buď demokraty nebo zelené podle toho, který kandidát má větší šance na vítězství proti republikánskému kandidátovi v daném volební okrese nebo kraji.\n\nSvými spolupracovníky je charakterizován jako rebel s velkou vůlí k prosazením vlastního názoru, pro jehož prosazení však nepřekračuje zákon. Miliony Američanů, kteří četli jeho knihy, se většinou shodují na tom, že je vychytralý, vtipný, bystrý, trefný a má „čuch“ na témata, která do povědomí veřejnosti přijdou až za nějaký čas. Spíš než útočně, vzkazy v jeho dílech působí smířlivě, pragmaticky, vtipně i přesvědčivě.\n\nMoore je pro pozitivní diskriminaci , větší podíl žen, černochů nebo etnik ve společensky vyšších pozicích a politice (včetně postu prezidenta Spojených států), snížení počtu zbraní, dodržování ekologických kvót, snížení závislosti na ropě, ukončení vojenských operací vedené současnou americkou administrativou, zamezení rozevírání společenských „nůžek“ mezi nejbohatšími a nejchudšími a větší sociální jistoty pro poctivě pracující.\n\nJe milovník amerického venkova a jeho přírody, rád jezdí na kole a chodí na túry, plave, holduje raftingu, potápění a horolezectví; rád rybaří a loví. Rád též skáče s padákem a je trojnásoným šampionem Mesickova triatlonu a soutěže Burtonův Železný muž. Krom přírody má zálibu v stavění kluzáků a modelů lodí. Stejně jako pěšky, rád jezdí na motocyklech a ve své dodávce se spotřebou 15,4 litrů na 100 km. Netřídí odpad, do akcií neinvestuje.\n\nVe Flintu a okolí se angažoval o to, aby finančně přežila některá krachující kina. Do některých z nich začal investovat, zasadil se o jejich inovaci, dokonce sestavuje jejich promítací program. Na besedě Google Talk z února 2016 řekl, že v jím spravovaných kinech má několik pravidel, např. to, že za jeden film dospělý nezaplatí víc než 8,5 dolaru, za popcorn a limonádu ne víc než 2 dolary a kdo bude přistižen, že je během promítání na svém mobilním telefonu, bude vykázán z daného sálu navždy.\n\n\n\nJako respondent účinkoval v:\n\n\n\n"}
{"id": "142292", "url": "https://cs.wikipedia.org/wiki?curid=142292", "title": "Politická geografie", "text": "Politická geografie\n\nPolitická geografie je vědní disciplína rozvíjející se na pomezí geografie a politologie - spjatá s historií, sociologií, státním i mezinárodním právem. Zabývá se zvláštnostmi politického a státního zřízení, forem vlády, územně správního uspořádání, formováním státního území, specifiky polohy státu, jeho hranic, analýzou rozložení politických sil, geografickými zvláštnostmi voleb do různých orgánů moci. V obecném povědomí patří do soustavy geografických věd, do skupiny sociogeografických disciplín.\n\nKořeny politické geografie sahají snad až k aristotelovskému modelu dokonalého státu. Pojem politická geografie použil jako první Jacques Turgot v traktátu \"O politické geografii\". Z počátku šlo o souhrn informací o politické organizaci států, o nových, nejčastěji koloniálních územích, včleňovaných do světového hospodářství. Za zakladatele politické geografie se považuje Friedrich Ratzel, když v roce 1897 napsal svou Politische Geographie. Politická geografie byla dlouho označována za vědu, studující prostorové aspekty politických procesů, zbavovala se tak vlastního předmětu výzkumu, jenž je pro vědu důležitý. Až Richard Hartshorne řekl, že politická geografie studuje územní politické jednotky, především státy.\n\nJako každá věda, tak i politická geografie má svůj předmět výzkumu. V moderní politické geografii se jedná především o:\n\n\nSKOKAN, Ladislav. Úvod do politické geografie. Vyd. 1. V Ústí nad Labem: Univerzita Jana Evangelisty Purkyně, 2012, 156 s. ISBN 978-80-7414-467-7.\n"}
{"id": "142293", "url": "https://cs.wikipedia.org/wiki?curid=142293", "title": "Maltézský kříž (mechanismus)", "text": "Maltézský kříž (mechanismus)\n\nMaltézský kříž (řidčeji ženevský kříž) je základem mechanického řešení strhovacího mechanismu, který převádí plynulý posun filmu ve filmového pásu na pohyb po jednotlivých okeničkách s minimalizací doby na jejich výměnu. Je tak nejdůležitější součástí profesionálních promítacích strojů, vyskytuje se i u filmových kopírek, skenerů a kamer. Pojmenován je podle znaku maltézského kříže.\n\nPoprvé byl představen již v roce 1896 (tedy rok po „zrodu filmu“, za který je považován rok 1895) a to v projektorech Oskara Messtera a Maxe Gliewa a Teatrografu Roberta Williama Paula. Díky své jednoduché avšak důmyslné mechanické konstrukci se používá dodnes, s tím, že v posledních několika dekádách vedle něj přibyly jeho alternativy (např. u skenování na principu hlavy skenující po řádcích plynule posouvající se film; u projekce s posuvem, kde rychlost zcela řídí elektromotor, …). Jednoduchost konstrukce maltézského kříže nijak nesnižuje náročnost jeho údržby, která pro zachování dobré funkčnosti musí být velice pečlivá.\n\nMaltézský kříž má zpravidla 4 zuby (ramena). Mezi zuby jsou úzké mezery. Čelní plochy zubů mají tvar shodný s obvodem aretačního kotouče. Těsně k němu doléhají a zajišťují tím nehybnou polohu kříže a filmu v okénku promítacího stroje. To je velmi důležité, jinak by byl obraz na plátně roztřepaný.\n\nMechanismu, který je poháněn maltézským křížem, se říká strhovací mechanismus. V principu funguje následovně:\n\n"}
{"id": "142294", "url": "https://cs.wikipedia.org/wiki?curid=142294", "title": "TACACS+", "text": "TACACS+\n\nTACACS+ (\"Terminal Access Controller Access-Control System\", česky \"kontrolor terminálového přístupu k systému řízení přístupu\") je AAA protokol poskytující řízení přístupu k routerům, serverům pro přístup k síti a dalším síťovým zařízením, přes jeden nebo více centralizovaných serverů. TACACS+ poskytuje AAA služby odděleně.\n\nTACACS+ je založen na protokolu TACACS, nicméně jde o zcela nový protokol neporovnatelný s žádnou předchozí verzí TACACS a spojuje je jen jméno. Není tedy zpětně kompatibilní s protokoly TACACS nebo XTACACS. TACACS+ a RADIUS většinou nahradily své předchůdce protokoly v nově tvořených nebo aktualizovaných sítích, ačkoli TACACS a XTACACS stále běží na mnoha starších systémech. \n\nZatímco RADIUS spojuje autentizaci a autorizaci v uživatelském profilu, TACACS+ tyto dvě operace odděluje. Dalším rozdílem je že zatímco TACACS+ používá spolehlivý Transmission Control Protocol (TCP) na portu 49, RADIUS používá nespolehlivý User Datagram Protocol (UDP). \n\nRozšíření TACACS+ protokolu poskytují více typů authentikačních požadavků a více typů kódů v odpovědích než bylo v původní specifikaci.\n\nTACACS+ nabízí více protokolů jako jsou IP a AppleTalk. Běžně pracuje se zcela šifrovaným tělem paketu pro bezpečnější komunikaci. Jde o Cisco vylepšení původního TACACS protokolu.\n\n"}
{"id": "142297", "url": "https://cs.wikipedia.org/wiki?curid=142297", "title": "Seyhan", "text": "Seyhan\n\nSeyhan je řeka na jihu Turecka (Adanská provincie). Na horním toku se nazývá Zamanti a na středním toku Venice. Jménem \"Seyhan\" je řeka označována až pod ústím hlavního levého přítoku Göksu. Její celková délka činí 560 km. Povodí má rozlohu 20 700 km².\n\nHlavní zdrojnice Zamanti pramení na jižních svazích hřbetu Tedžer. Řeka poté protíná pohoří Taur úzkými soutěskami. Na dolním toku teče nížinou Čukurova. Ústí do Mersijského zálivu Středozemního moře.\n\nPrůměrný dlouhodobý průtok u Adany je 200 m³/s. Nejvyšší vodnosti dosahuje na jaře, zatímco v létě a na podzim je vody v řece méně.\n\nNad \"Adanou\" byl v roce 1955 vybudován hydrouzel. hráz je vysoká 57 m a přehradní nádrž je dlouhá 45 km. Voda z řeky se využívá na zavlažování.\n\n"}
{"id": "142302", "url": "https://cs.wikipedia.org/wiki?curid=142302", "title": "Bitva u Chairóneie", "text": "Bitva u Chairóneie\n\nBitva u Chairóneie byla vybojována 2. srpna roku 338 př. n. l. v Bojótii ve středním Řecku. Filip II. Makedonský zde dosáhl svého největšího vítězství. Jeho vojsko v celkové síle kolem 32 000 mužů porazilo spojené vojsko Athéňanů, Thébanů a jejich spojenců, čímž ustavilo makedonskou hegemonii v Řecku.\n\nObě strany už toužily po střetnutí se v bitvě, čemuž odpovídala také míra jejich elánu a odvahy.\n\nAčkoli bylo jejich vojsko počtově slabší, měli Makedonci před bitvou přece jen lepší vyhlídky, neboť už dříve podstoupili mnoho těžkých bitev, dosáhli řady vítězství a oplývali tedy mnohem více válečnými zkušenostmi než jejich protivníci. Rovněž disponovali mnohem schopnějšími veliteli. Nejlepší vojevůdci Athén: Ifikratés, Chabriás a Tímotheos, byli již mrtví a z těch, kteří zůstali dosud na živu, nebyl Charés o moc lepším vojákem než ostatní bojovníci.\n\nBitva samotná byla střetem mezi falangou Athéňanů a Thébanů na jedné straně a Filipovy makedonské falangy na straně druhé. Řecká aliance, vytvořená z podnětu Démosthena, rozestavila své oddíly tak, že 10 000 Athéňanů drželo levé křídlo, střed linie drželi spojenci a žoldnéři a Thébané zaujali postavení na pravém křídle (zde byl také umístěn elitní thébský „svatý oddíl“). V makedonské sestavě velel Filip pravému křídlu. Jeho syn Alexandr, třebaže byl zatím příliš mladý, vynikal svojí statečností a energičností v akci, měl na starosti levé křídlo (ovšem za dohledu nejlepších králových velitelů). Makedonská těžká jízda se nacházela v záloze.\n\nRozhořčený boj probíhal po dlouhou dobu velmi vyrovnaně a na obou stranách padlo mnoho mužů. Pak prý Filip úmyslně stáhl své vojáky na pravém křídle (třebaže nelze vyloučit možnost, že tento ústup byl vynucený tlakem nepřítele), aby tak narušil řeckou linii. Alexandr, dychtivý dokázat otci svoji zdatnost, prolomil se svými druhy (\"hetairoi\") jako první nepřátelskou linii a vytvořil tak značnou mezeru v postavení Řeků.\n\nFilip však nechtěl Alexandrovi přepustit hlavní zásluhu na vítězství a vyburcoval proto své muže ke smělejšímu náporu. Odvážní, avšak méně vycvičení Athéňané nebyli schopni odolat tlaku jeho makedonských veteránů a v boji podlehli. Poté, co byli Athéňané zahnáni na útěk, se Thébané ocitli v sevření nepřítele, čímž byl konečně zlomen jejich houževnatý odpor. Z proslaveného svatého oddílu, tvořeného 300 muži(150 stejnopohlavními páry), 254 na bitevním poli padlo. Zbylých 46 bylo zraněno a zajato.\n\nDiodóros Sicilský ostatně stejně jako většina antických historiků připisoval hlavní zásluhu na makedonském vítězství Alexandrovi, neboť boj byl prakticky nerozhodný až do okamžiku, kdy Alexandrova jízda pronikla nepřátelskou linií a donutila tak Řeky k ústupu. Více než tisíc Athéňanů v bitvě ztratilo své životy a téměř 2 000 jich bylo zajato včetně Démosthena, který se údajně pokusil uprchnout. Také mnoho Thébanů bylo v boji zabito nebo upadlo do zajetí.\n\nTouto bitvou byla definitivně potvrzena makedonská převaha nad řeckými městskými státy, což o rok později vyústilo ve vytvoření korintského spolku, do jehož čela se postavil Filip. S poraženými Řeky však král zacházel vskutku šetrně. Athény si směly ponechat své demokratické zřízení, kterého je Makedonci zbavili teprve po porážce v lamijské válce v roce 322 př. n. l. Théby však obdržely makedonskou posádku. Když se po Filipově zavraždění chopili Thébané příležitosti a povstali proti Makedoncům, byly Théby v odvetu za to Alexandrovými vojáky v roce 335 př. n. l. zničeny. Bitva u Chairóneie se stala odrazovým můstkem k makedonským výbojům proti perské říši na východě o několik let později a ukončila tak éru řeckých městských států (\"poleis\"), jež měly být brzy nahrazeny obrovskými helénistickými říšemi.\n\n\n\n"}
{"id": "142303", "url": "https://cs.wikipedia.org/wiki?curid=142303", "title": "Bitva u Ipsu", "text": "Bitva u Ipsu\n\nBitva u Ipsu byla svedena v roce 301 př. n. l. ve Frýgii mezi diadochy Antigonem I. Monofthalmem a jeho synem Démétriem Poliorkétem na jedné straně a koalicí třech dalších Alexandrových spolubojovníků: Kassandrem, vládcem Makedonie; Lýsimachem, vládcem Thrákie a Seleukem I. Níkátorem, pánem Babylonie a Persie. Jednalo se o rozhodující bitvu válek diadochů.\n\nVíce než osmdesátiletý Antigonos byl panovníkem území pokrývajícího dnešní Sýrii, Turecko, Libanon a Izrael. Jeho obrovské vojsko (asi 80 000 vojáků) zvítězilo nad mnohými nepřáteli, aniž by kdy samo bylo poraženo. Disponoval také 75 válečnými slony. Jeho nepřátelé postavili do pole o něco menší armádu (kolem 60 000 mužů), avšak Seleukos na jejich stranu přivedl neuvěřitelné množství téměř 400 slonů, které získal dva roky předtím od máurjského vládce Indie, Čandragupty, výměnou za některá vzdálená východní území své říše. Bitva u Ipsu se tak stala největší bitvou evropských dějin v níž byl nasazen tak ohromný počet indických válečných slonů. S výjimkou Plútarchova popisu Démétriovy biografie, se ale nedochoval žádný jiný záznam o průběhu této bitvy.\n\nObě strany prý umístily falangu do středu své linie. Do čela postavily lehkooděnce a slony, Seleukos však zhruba tři čtvrtiny svých slonů pozdržel v záloze. Lýsimachos a Seleukos rozdělili svoji jízdu rovnoměrně na obě křídla, zatímco Antigonos svěřil největší a nejzkušenější část svého jezdectva Démétriovi na pravé křídlo.\n\nNejprve se srazili sloni a lehkooděnci, přičemž vojáci na obou stranách se snažili přetnout kolenní šlachy nepřátelských slonů a zároveň ochránit vlastní. Démétrios pak napadl nepřátelské levé křídlo, kterému velel Seleukův syn Antiochos, avšak před samotným útokem na nepřátelskou falangu byl zablokován slony, které v tomto okamžiku vrhl do bitvy Seleukos. Zatímco ve středu linie získávali Antigonovi početnější a zkušenější vojáci vítězství na svou stranu, oddíl jízdních lučištníků a oštěpařů se přesunul z pravého křídla koaličního vojska a napadl nechráněné Antigonovo pravé křídlo. Antigonovi muži znepokojovaní přívalem oštěpů začali pozvolna ztrácet kuráž. Brzy se mnoho z nich vydalo na útěk, dokud nebyla obě vojska beznadějně dezorganizovaná. Antigonos se v posledním zoufalém okamžiku pokusil znovu shromáždit své muže, přičemž byl ale sám smrtelně zasažen oštěpem. Nicméně Démétriovi se podařilo z bitevní vřavy uprchnout.\n\nTím skončil poslední pokus znovu sjednotit rozpadlou Alexandrovu říši pod vládou jednoho krále (Antigona). Alexandrova říše byla rozdělena vítěznými diadochy na čtyři části: Makedonii na západě si udržel Kassandros, Lýsimachovi připadly Thrákie a Malá Asie, Seleukos získal Sýrii a Babylonii. V Egyptě na jihu vládl Ptolemaios (ten se ovšem bitvy nezúčastnil).\n\n\n"}
{"id": "142304", "url": "https://cs.wikipedia.org/wiki?curid=142304", "title": "Bitva u Kynoskefal", "text": "Bitva u Kynoskefal\n\nBitva u Kynoskefal byla svedena během druhé makedonské války v roce 197 př. n. l. mezi Římany vedenými Titem Quinctiem Flamininem a vojskem makedonského krále z dynastie Antigonovců, Filipa V.\n\nFlamininus společně se svými spojenci z aitólského spolku pochodoval z Théb směrem k městu Fery, přičemž se snažil navázat kontakt s Filipem, který tehdy pobýval ve městě Lárísa. Flamininus velel vojsku čítajícímu zhruba 33 000 mužů, mezi nimiž byli rovněž Aitólové, lehká pěchota z Athamanie, žoldnéřští krétští lučištníci a sloni a jízda od numidského krále Massinissy. Filip disponoval 16 000 vojáky makedonské těžké pěchoty, dále 2000 peltasty, 5500 lehkooděnci z Ilýrie, Thrákie a Kréty a 2000 jezdci. Podléhalo mu tedy vojsko o celkové síle 25 500 mužů. Obě armády se setkaly nedaleko Fer. V drobné potyčce na pahorcích v okolí města byla Filipova jízda poražena, načež se obě strany vydaly vstříc k městu Skotúsa, kde si hodlaly opatřit potraviny. Kvůli zdejšímu kopcovitému terénu však armády ztratily přehled o pohybu svých nepřátel.\n\nBěhem přesunu se navíc spustil prudký déšť, takže druhý den ráno zahalila kopce a pole oddělující oba tábory hustá mlha. I přes tuto nepříjemnost pokračoval Filip v postupu. Jeho zcela dezorientovaní vojáci nakonec dorazili na kopce nazývané \"Kynos Kefales\" (řecky „Psí Hlavy“). V témže okamžiku vyslal Flamininus menší oddíl jízdy na průzkum k zjištění polohy nepřítele. Jezdci však neočekávaně pronikli do makedonského tábora, přičemž jim královi vojáci přivodili silné ztráty. Na následnou žádost o pomoc zareagoval Flamininus odesláním dalších 500 jezdců a 2000 pěšáků, kterými chtěl Makedonce vyhnat z kopce. Když Římané začali mít v šarvátce navrch, vyslal posily rovněž Filip. Velitel Filipových žoldnéřů jménem Athénagoras vytlačil Římany z kopce a podal Filipovi hlášení, že nepřítel ve zmatku uprchl. Král se i přesto jen velice neochotně rozhodl využít svého výhodnějšího postavení ke svedení bitvy. Zatímco však střed a pravé křídlo králova vojska už na kopcích zaujalo formaci, jeho levé křídlo teprve postupovalo nahoru.\n\nFlamininus zatím pod kopcem rozestavil své muže. Pravé křídlo se slony vpředu ponechal v záloze a v čele levého křídla zaútočil na Filipa. Přitom se spojil s posilami, které vyslal krátce předtím, a postoupil proti falanze tvořící Filipovo pravé křídlo. Poté, co Makedonci odrazili legionáře a donutili je k ústupu na nerovnější terén, který jim ztěžoval manipulaci s jejich dlouhými kopími, přikázal Filip svým \"pezhetairoi\" odhodit kopí a bojovat meči. Zároveň zkrátil linii svého vojska tak, že bylo nyní dvakrát hlubší a na pravý kraj vyslal jízdu a lehkooděnce. Filipovo pravé křídlo stálo nyní výš než proti němu bojující Římané a tudíž nad nimi začalo pomalu získávat převahu. Jeho levé křídlo však dosud nedorazilo na bojiště. Flamininus si byl vědom, že musí zvrátit nepříznivý vývoj dříve, než bude jeho levá strana obrácena útočícími Makedonci na útěk. Proto převzal osobní velení nad pravým křídlem a kvapně s ním postupoval proti nepříteli, přičemž doufal, že tím upoutá pozornost Filipových hlavních sil a ulehčí svému zle tísněnému levému křídlu. Se slony v čele spěchali Římané do kopců, kde narazili na makedonské levé křídlo, které právě dosáhlo vrcholu a dosud se nezformovalo. Třebaže Římané zde Makedonce zatlačili zpět, hlavní zápas na levém křídle se vyvíjel stále v jejich neprospěch.\n\nV tuto chvíli se však jeden z římských tribunů chopil velení jednotky asi dvaceti manipulů (zhruba 3000 mužů) a vpadl s nimi do týlu středu makedonské linie. Třebaže Makedonci byli v této chvíli už bez svých dlouhých kopí, setrvávali nadále ve falangové formaci, což jim znemožňovalo reagovat na změnu situace podobně pružně jako římské manipuly. Makedonské bitevní uspořádání, ohrožované v tomto okamžiku oběma křídly římského vojska, se vzápětí rychle rozpadlo. Mnoho Makedonců bylo zabito nebo uteklo a spousta upadla do zajetí. Po krátkém pronásledování poraženého nepřítele dovolil Flamininus Filipovi uniknout. Polybios i Livius se shodují, že počet zabitých Makedonců činil 8000. Flamininus získal rovněž 5000 zajatců, zatímco Římané prý v bitvě ztratili pouze asi 700 vojáků.\n\nPodstatou římského vítězství u Kynoskefal byl triumf buňkového systému římské legie nad pevnou, ale těžkopádnou makedonskou falangou. Ta byla nepřekonatelnou silou, pokud se střetla se svým nepřítelem čelně, což je ostatně zřetelně patrné ze skutečnosti, že Římané neměli zpočátku nejmenší šanci zastavit postup Filipovy těžké pěchoty. Jakmile se makedonský val štítů a téměř šest metrů dlouhých kopí vydal z výšin dolů, existovalo jen velmi málo možností, jak se mu účinně postavit na odpor. Makedonský vojenský systém však nebyl tak pružný jako římský. Tento fakt naprosto perfektně dokresluje rozhodující moment bitvy: římský důstojník vyčlenil z hlavní formace malou jednotku, která pronikla do makedonského týlu, na což Makedonci nebyli schopni adekvátně zareagovat. Společně s pozdější bitvou u Pydny tak Kynoskefaly jasně prokázaly, že makedonská falanga, kdysi nejefektivnější vojenská jednotka starověkého světa, byla v této době už zastaralá.\n\nMakedonská porážka znamenala zásadní zlom starověkých dějin, neboť dědicové nepřemožitelného Alexandra Velikého podlehli nově vycházející mocnosti Středomoří – Římu. Makedonie již nepředstavovala hrozbu řeckým obcím a Filip V. byl přinucen požádat o mír. Třebaže následná mírová smlouva zachovala Filipovo království jako nárazníkový stát mezi Řeckem a barbary na severu prakticky nezmenšené, musel král zaplatit Římanům 1000 talentů válečných kontribucí a rovněž rozpustit svoje námořnictvo a většinu vojska. V roce 196 př. n. l. prohlásil Flamininus na isthmických hrách řecké obce za osvobozené od makedonské dominance, ve skutečnosti však Římané ustanovili sami sebe protektory Řecka.\n\n\n\n"}
{"id": "142305", "url": "https://cs.wikipedia.org/wiki?curid=142305", "title": "Bitva u Pydny", "text": "Bitva u Pydny\n\nBitva u Pydny vybojovaná 22. června roku 168 př. n. l. mezi Římany a Makedonci ukončila vládu dynastie Antigonovců v Makedonii a vedla tak k faktickému zániku nezávislosti této země. Často je uváděna jako klasický příklad převahy římské legie nad makedonskou falangou. Makedonská vojenská doktrína, jež slavila tak ohromné úspěchy v době Filipa II. a Alexandra Velikého, se jevila po této bitvě jako překonaná a zastaralá.\n\nTřetí makedonská válka vypukla v roce 171 př. n. l. poté, co politiku makedonského krále Persea vyhodnotil římský senát jako podnět k vyhlášení války. Římané nejprve dosáhli několika drobných vítězství. Když však Perseus zkonsolidoval svoje vojsko, situace se dramaticky změnila a Makedonci v roce 169 př. n. l. znovu získali většinu území ztraceného v předchozích bojích, včetně důležitého náboženského místa jménem Dión. Perseus se následně opevnil na téměř nedobytném postavení při řece Elpeus v severovýchodním Řecku.\n\nV následujícím roce přešlo velení nad římským vojskem na konzula Lucia Aemilia Paulla, jednoho z nejzkušenějších římských velitelů. Aby vylákal Persea z jeho silně opevněného postavení a přinutil jej k bitvě, vyslal menší vojsko (8200 pěšáků a 120 jezdců) pod velením Publia Cornelia Scipiona Nasicy k pobřeží, čímž chtěl Persea přesvědčit o tom, že plánuje krycí manévr podél řeky. Místo toho však Scipio se svými vojáky pochodoval po celou noc přes hory západně od postavení obou vojsk, dosáhl vesnice jménem Pithium a následně zabočil na sever, čímž se dostal Makedoncům do zad.\n\nJeden římský dezertér však Persea informoval o římském záměru a ten ihned vyslal 12 000 mužů, aby si zajistil přístupové cesty. Následný neúspěšný střet s Římany však tento makedonský detašovaný oddíl přiměl k tomu, aby se v nepořádku stáhl zpět k hlavní části vojska. Perseus se na to vydal se svými vojáky na sever, kde zaujal postavení poblíž Katerini, vesnice nedaleko města Pydna. Zdejší velká rovina se královi zdála být nanejvýš příhodným místem pro operace jeho falangy.\n\nZatímco Perseus rozmisťoval své vojáky, aby odrazil očekávaný Scipionův útok, Paullus povolal Scipiona zpět k hlavnímu římskému uskupení. Římské vojsko se nyní nacházelo příliš na západ a při svém dalším postupu narazilo na Perseovy muže připravené k bitvě. Římští vojáci však byli příliš znavení vyčerpávajícím pochodem a tak místo aby svedl bitvu, nechal Paullus zřídit tábor na svazích hory Olocrus.\n\nDalšího dne, 22. června 168 př. n. l., vyčkávaly obě strany s útokem až do odpoledne, přičemž rozhodující podnět k zahájení bitvy není zcela jasný. Podle jedné verze Paullus čekal, až slunce přestane oslepovat jeho vojáky, a poté vypustil divokého koně, čímž měl dát signál k útoku. Pravděpodobnější však je, že některé římské oddíly obstarávající zásoby se dostaly příliš blízko k Makedoncům a byly napadeny Perseovými thráckými žoldnéři.\n\nPočetně byla obě vojska přibližně stejně silná. Římané disponovali 38 000 muži, z čehož bylo 33 400 pěšáků, včetně dvou legií. Makedonci měli 44 000 vojáků, z nichž 21 000 připadalo na těžkou pěchotu. Jízda byla zhruba stejně silná, asi 4000 na každé straně. Obě vojska byla rozestavena obvyklým způsobem. Římské legie byly umístěny ve středu linie, se spojeneckou latinskou, italskou a řeckou pěchotou po křídlech. Jezdectvo bylo rozděleno po obou křídlech, přičemž pravá strana byla navíc posílena 22 slony.\n\nStřed makedonské sestavy tvořila falanga (\"pezhetairoi\"). Nalevo od falangy stálo 3000 elitních makedonských vojáků (\"hypaspistas\"). Thrácká pěchota, lehkooděnci a žoldnéři chránili křídla falangy, zatímco makedonská jízda byla rozmístěna poměrně nerovnoměrně po obou stranách makedonské linie. Nejsilnější kontingent byl na makedonské pravé straně, kde Perseus osobně velel těžké jízdě.\n\nBoj byl zahájen kolem tří hodin odpoledne, přičemž se Makedonci rychle přiblížili k římskému táboru. Paullus později přiznal, že pohled na postupující falangu jej prý naplnil hrůzou a děsem. Římané se bez velkého úspěchu pokusili srazit makedonská kopí nebo jim alespoň usekat hroty. Nápor falangy Římany zatlačoval zpět a někteří jejich spojenci již dokonce opouštěli bojiště.\n\nOvšem jakmile se falanga probila kupředu, postoupila její křídla do nerovného terénu, čímž byla narušena soudržnost její linie. Paullus nyní přikázal legionářům proniknout do vzniklých mezer ve falanze a napadnout tak nechráněná místa makedonského vojska. V boji zblízka se rychle projevila převaha Římanů vyzbrojených delšími meči a těžšími štíty nad Makedonci, jejichž meče připomínaly svou délkou spíše dýky. Římany navíc brzy podpořili jejich spojenci na pravém křídle, když obrátili na útěk Makedonce stojící proti nim.\n\nKdyž král viděl, jak se boj vyvíjí, seznal, že je vše ztraceno a společně s jezdci na pravém křídle uprchl. Podle Plútarcha však měla Perseova jízda bojovat dále. Jak král tak i jeho garda si poté od zbývajících pěšáků vysloužili obvinění ze zbabělosti. Pravdou ovšem je, že mnoho jezdců z Perseovy družiny nalezlo předtím v boji smrt. Z celkem 40 000 Makedonců jich v bitvě zahynulo nebo bylo zajato asi 25 000, přičemž samotná bitva trvala prý méně než jednu hodinu.\n\nPozději byl Perseus Římany vzat do zajetí a veden Římem během Paullova triumfu. Následně byl uvězněn a po několika letech zemřel. Makedonské království zaniklo a na jeho místě vznikly čtyři republiky, ovšem již po dvaceti letech byla Makedonie po potlačení Andriskova povstání přeměněna v římskou provincii.\n\nPřestože je tato bitva často označována jako vítězství flexibility římské legie nad nepružností falangy, spadá porážka u Pydny jednoznačně na vrub královu velení. Postupu legionářů do mezer ve falanze se dalo zamezit, pokud by bylo k ucpání těchto mezer využito lehkooděnců. Falanga dělala přesně to, k čemu byla určena – tedy vázala na sebe pozornost nepřátelského středu. Jezdectvo a ostatní lehkooděnci měli zatím podniknout útok na křídla římské linie. Kdyby se tak stalo, bylo by vítězství nad již kolísajícími Římany možné. Avšak k tomuto útoku nedal Perseus vůbec rozkaz. Bitva u Pydny tak slouží jako ukázkový příklad porážky způsobené neschopností velitele.\n\nNicméně pravdou rovněž je, že makedonský vojenský systém se nejpozději od konce druhé makedonské války zdál být příliš těžkopádný a nevýkonný. Falanga představovala nedostižný válečný stroj na rovném terénu, avšak jakmile se bitva pohnula na nerovný povrch, celistvost falangy se narušila. Pohyblivější a operativnější manipuly následně jasně prokázaly svoji převahu v boji muže proti muži.\n\nTřetí makedonská válka sice nebyla posledním konfliktem mezi Římem a Makedonií, přesto byla moc makedonských králů definitivně zlomena. Politické důsledky bitvy u Pydny byly několikeré: Po vítězství přijal senát usnesení o deportaci všech vysokých královských hodnostářů a o doživotním domácím vězení pro Persea. Království bylo rozděleno do čtyř republik, které byly silně omezeny v hospodářských a diplomatických stycích mezi sebou navzájem a vůči ostatním řeckým státům. Údajně protiřímsky smýšlející Makedonci byli nelítostně vyhnáni ze země. V roce 167 př. n. l. obdržel Paullus rozkaz k útoku na Épeiros, což vyústilo v zotročení asi 150 000 Épeirotů, a to navzdory skutečnosti, že se Épeiros nijak nepodílel na Perseově boji proti Římanům. Makedonie definitivně pozbyla svoji nezávislost, ačkoliv k formální anexi země Římany došlo až v roce 148 př. n. l.\n\n\n\n"}
{"id": "142310", "url": "https://cs.wikipedia.org/wiki?curid=142310", "title": "Divišovice", "text": "Divišovice\n\nNázev Divišovice mají dvě sídla:\n"}
{"id": "142311", "url": "https://cs.wikipedia.org/wiki?curid=142311", "title": "Tlumočnická kabina", "text": "Tlumočnická kabina\n\nTermín tlumočnická kabina označuje prostor pro tlumočníky při kabinovém tlumočení vybavený tlumočnickou technikou (sluchátky, mikrofony, přepínači kanálů aj.). Používá se při simultánním tlumočení. Může jít o přenosnou kabinu, nebo o malou místnost s výhledem do sálu, v němž probíhá jednání (výhled do jednacího sálu je pro práci tlumočníka velmi výhodný). Pro každou jazykovou kombinaci je k dispozici samostatná kabina. Kabiny podléhají normě ISO 2603.\n\nPřeneseně pojem \"kabina\" označuje skupinu (dvou a více) tlumočníků tlumočících do stejného jazyka z jedné kabiny.\n"}
{"id": "142316", "url": "https://cs.wikipedia.org/wiki?curid=142316", "title": "Pentomino", "text": "Pentomino\n\nPojmem pentomino je označována skupina dvanácti rovinných útvarů vzniklých z pěti shodných čtverců a také soubor nejrůznějších úloh, her a hříček, které se k této skupině útvarů vztahují. Často jsou také jako pentomino označovány jednotlivé pentominové útvary ze skupiny. Touto hrou se inspiroval Alexej Pažitnov a vyrobil hru Tetris, která je velmi oblíbená po celém světě, bez rozdílu věku.\n\nMezi pentomina se řadí dvanáct různých útvarů, které vzniknou poskládáním z pěti shodných čtverců. Čtverce se přitom nesmí překrývat a musí na sebe navazovat výhradně celými stranami. Dva útvary, které vzniknou jeden z druhého otočením nebo zobrazením v osové souměrnosti (tj. zrcadlovým převrácením) nejsou považovány za různé.\n\nVýsledek je vidět na přiloženém obrázku.\n\nPentomina jsou označována velkými tiskacími písmeny, jak je rovněž vidět na obrázku.\n\nKdyby byly zrcadlové obrazy považovány za různá pentomina, jejich počet by byl 18, neboť T, V, I, X, U a W jsou osově souměrné a jejich zrcadlový obraz je shodný, takže pouze pro F, L, N, P, Y a Z by existovaly dvě různé verze.\n\nPokud budeme počítat, kolika způsoby lze jednotlivá pentomina zakreslit na čtverečkovaný papír (tj. kolik různých verzí vznikne otáčením a zrcadlovým převracením), dostáváme tyto počty:\n\nPříklad pro pentomino Y je vidět na následujícím obrázku:\n\nSada dvanácti pentomin, z nichž každé se skládá z pěti čtverců, dává dohromady 60 čtverců. S tímto počtem souvisí první sada hlavolamů, jejichž zadání je:\n\nPříklady řešení jsou vidět na obrázku.\n\nZajímavý je počet řešení jednotlivých hlavolamů. Pokud budeme řešení, která vzniknou jedno z druhého pomocí zrcadlového překlápění nebo otočení, považovat za stejná (tj. nebudeme je počítat vícekrát):\n\nZ toho je dobře vidět obtížnost jednotlivých hlavolamů.\n\nPokud budeme o jednotlivých pentominech uvažovat nikoliv jako o rovinných útvarech, ale jako o hranolech, které mají základnu ve tvaru některého pentomina a výšku stejnou, jako je strana čtverečků, ze kterých jsou pentomina složena, dostáváme tak dvanáct prostorových útvarů, které jsou tvořeny dohromady ze šedesáti krychlí.\n\nNabízí se tak druhá sada hlavolamů:\n\nPříklady řešení jsou uvedeny v následujících schématech, kde jsou jednotlivé kvádry zobrazeny „po patrech“:\nHra pentomino se hraje ve dvou hráčích na šachovnici (8x8 čtverců). Oba soupeři střídavě kladou na šachovnici kostky pentomina tak, aby jejich strany splývaly se stranami čtverců šachovnice (nesmí se tedy pokládat „napříč“ polemi šachovnice). Zároveň se žádná dvě položená pentomina nesmí překrývat a nesmí ani vyčnívat některým čtvercem ven ze šachovnice.\n\nVyhrává ten hráč, který položí pentomino na šachovnici tak, že soupeř již nemůže na šachovnici ze zbylých pentomin žádné přidat. Teoreticky může hra skončit i remízou, kdy jsou na šachovnici umístěna všechna pentomina (počet jejich čtverců je 60, počet čtverců šachovnice 64), ale je to vysoce nepravděpodobné a bez předem domluvené spolupráce protihráčů v podstatě nemožné.\n\nPoznámka: Pro tuto hru byla objevena vyhrávající strategie pro začínajícího hráče – tj. pokud začínající hráč hraje správně, nemůže prohrát. Při běžném hraní bez pomoci počítače je ale prakticky nemožné si tuto strategii zapamatovat a dodržet, takže hra neztrácí nic ze své zajímavosti. Z důvodu znalosti vítězné strategie se však hra hraje i v jiných variantách – u některých z nich nebyla vyhrávající strategie zatím objevena.\n\n\nNa internetu je možné najít několik verzí hry Pentomino. Například na stránce Pentomino je možné si po přihlášení hru i ukládat, nebo si prohlížet svá řešení.\n"}
{"id": "142322", "url": "https://cs.wikipedia.org/wiki?curid=142322", "title": "Irène Jacob", "text": "Irène Jacob\n\nIrène Marie Jacob (* 15. července, 1966, Paříž) je švýcarská herečka.\n\nDětství strávila v Ženevě, kde se jako jedenáctiletá poprvé objevila na jevišti.\nStudovala na Ženevské hudební konzervatoři, na pařížské činoherní akademii \"Rue Blanche\" a v londýnském Činoherním studiu.\n\nVe filmu debutovala v jednadvaceti letech, ztvárnila menší roli ve filmu \"Na shledanou, chlapci\" (1987). Následovala řada menších rolí, po kterých přišel průlom, titulní dvojrole v Kieślowského filmu \"Dvojí život Veroniky\". Za svůj výkon získala cenu pro nejlepší herečku na mezinárodním filmovém festivalu v Cannes. Kieślowski ji následně obsadil do hlavní role ve filmu \"\", který patří k jeho nejvíce ceněným dílům. Po tomto úspěchu zahrála v několika amerických filmech, komerčně nejúspěšnějším byl film \"Šerifové\".\n\nJejí filmové kariéra poté zvolnila, a tak se po sérii několika nezávislých filmů začala opět věnovat divadlu. Zlomovou rolí byla titulní role v inscenaci \"Madame Melville\", ve které si na londýnském West-Endu zahrála s Macaulay Culkinem.\n\n"}
{"id": "142323", "url": "https://cs.wikipedia.org/wiki?curid=142323", "title": "Bohumil Trnka", "text": "Bohumil Trnka\n\nBohumil Trnka (3. června 1895 Kletečná – 14. února 1984 Praha) byl český jazykovědec a literární historik, anglista, autor učebnic angličtiny, nizozemštiny, dánštiny, norštiny a švédštiny a publikace o těsnopise. Byl členem Pražského lingvistického kroužku.\n\n\nČlánky B. Trnky ve Slově a slovesnosti (dostupné on-line):\n"}
{"id": "142325", "url": "https://cs.wikipedia.org/wiki?curid=142325", "title": "Kostel svatého Valentina (Staré Město)", "text": "Kostel svatého Valentina (Staré Město)\n\nKostel svatého Valentina v Praze na Starém Městě se nacházel na rohu dnešní Kaprovy a Valentinské ulice, přibližně v místě, kde dnes stojí dům čp. 56.\n\nKostel byl zasvěcen svatému Valentinu. Jednalo se o chrám jednou lodí románskou s věží a chórem a s druhou dodatečně přistavěnou lodí gotickou. Byl zrušen za josefinských reforem, adaptován na obytný dům, jenž byl zbořen při asanaci Starého Města a Josefova.\n\n"}
{"id": "142330", "url": "https://cs.wikipedia.org/wiki?curid=142330", "title": "Automatic Warning System", "text": "Automatic Warning System\n\nAutomatic Warning System (AWS) je vlakový zabezpečovač zavedený do provozu ve Velké Británii roku 1948. Byl založen na systému “Strowger-Hudd”, který roku 1930 vyvinul Alfred Ernest Hudd. Postupně nahradil dřívější systém z roku 1906 zavedený u Great Western Railway, který byl založen na galvanickém kontaktu mezi vozidlovou a traťovou částí. Od roku 1956 je standardně používán pro celou železniční síť. Tento systém využívají i jiné železniční správy - např. indické železnice.\n\n\n\nAWS předává strojvedoucímu informaci o postavení následujícího návěstidla. K přenosu této informace dochází obvykle ve vzdálenosti cca 180 m (200 yardů) před návěstidlem. K přenosu dochází magnetickou cestou ze schránky umístěné v ose koleje. Tato schránka se nazývá \"AWS induktor\" nebo lidově \"AWS rampa\" podle ochranných náběhů - ramp na jejích koncích.\n\nPokud následující návěstidlo ukazuje návěst volno, elektromagnetem prochází proud. Při průjezdu nad AWS rampou přijde nejprve od permanentního magnetu signál ke spuštění výstrahy, který je vzápětí zrušen elektromagnetem. K tomuto zrušení musí dojít během 1 s, jinak dojde ke spuštění výstrahy. Na průjezd přes rampu AWS signalizující volno je strojvedoucí upozorněn zvonkem, nemusí však nijak reagovat. Optický ukazatel zůstává zhaslý, případně zhasne, pokud svítil.\n\nPokud je na následujícím návěstidle návěst omezující jízdu, elektromagnet je odpojen a tedy nedojde ke zrušení výstrahy spuštěné permanentním magnetem. Po jedné sekundě se rozezní houkačka. Strojvedoucí musí během následující 1,5 s obsloužit tlačítko, jinak dojde k samočinnému zaúčinkování vlakové brzdy. Po obsloužení tlačítka houkačka zmlkne a rozsvítí se optický ukazatel, který strojvedoucímu připomíná, že jede na návěst výstraha. Systém pracuje spolehlivě až do rychlosti 3 km/h, při rychlosti nižší se houkačka rozezní i v poloze volno, ale zmlkne při průjezdu nad elektromagnetem. Ukazatel přitom zůstane zhaslý.\n\nSystém je bezpečný při poruše. V případě selhání elektromagnetu dostane výstrahu každé vozidlo. Systém trpí jednou nevýhodou - při použití na jednokolejných tratích nebo při jízdě vlaku po nesprávné koleji dostává strojvůdce výstrahu při průjezdu přes každou AWS rampu opačného směru. Tuto nevýhodu odstraňuje další elektromagnet umístěný u permanentního magnetu. Pokud je nabuzen, ruší magnetické pole permanentního magnetu. Levnější alternativou je umístění traťových značek upozorňujících na neplatnost výstrahy pro daný směr - tyto značky mají podobu modré tabule s bílým ondřejským křížem, případně žluté desky s černým křížem, pokud je toto spojeno s dočasným omezením rychlosti.\n\nDříve byl AWS systém instalován pouze u předvěstí, při používání víceznakých návěstidel je umístěn před každým návěstidlem (někdy i před zastávkami). Všechny návěsti kromě volna spustí výstrahu.\n\nTento systém indikuje pouze dva stavy návěstidla - je volno a není volno. Také může být snadno překonán navyklou reakcí strojvedoucí(ho), zvláště při jízdě „na dvě žluté“ (t. zn. přespříští návěstidlo v poloze stůj) v několika následujících úsecích. To mělo za následek již mnoho těžkých nehod. Také nedojde k samočinnému zastavení vlaku při projetí návěsti stůj. Tuto nevýhodu odstraňuje až novější systém TPWS.\n"}
{"id": "142331", "url": "https://cs.wikipedia.org/wiki?curid=142331", "title": "Tvrdohlavý Turek", "text": "Tvrdohlavý Turek\n\nTvrdohlavý Turek \"(1883, Kéraban le têtu)\" je dobrodružný román který napsal francouzský spisovatel Jules Verne v cyklu \"Podivuhodné cesty (Les Voyages extraordinaires)\". Česky román také vyšel pod originálním názvem \"Paličatý Kéraban\".\n\nDěj románu začíná v tureckém městě Istanbulu, ležícím na obou březích úžiny Bospor, která odděluje Evropu od Malé Asie. Zde žije bohatý obchodník s tabákem Kéraban. Jeho dům stojí v asijské čtvrti Scutari (dnes Üsküdar), zatímco kancelář má v evropské části města, takže musí každý den využívat přívoz.\n\nKérabana navštíví v kanceláři jeho obchodního partner z Rotterdamu Jan Van Mitten se svým sluhou Brunem. Na schůzce se Kéraban rozhodne pozvat Van Mittena na večeři do svého domu. Když se všichni chtějí přepravit přes úžinu, Kéraban zjistí, že tato přeprava byla zatížena novou zvláštní daní. Tato daň Kérabana, který kriticky vystupuje proti vládě, velice rozzlobí, a protože je strašlivě paličatý, nechce nepatrný poplatek zaplatit. Rozhodne se proto, že podnikne sedm set kilometrů dlouhou cestu okolo Černého moře, aby se bez placení dostal na druhou stranu úžiny. Cesty v Kérabanově kočáře (Kéraban totiž nevěří moderní technice a odmítá používat vlak) se musí chtě-nechtě zúčastnit i Van Mitten. Nemůže odmítnout, protože by svého hostitele urazil. Jediným problémem nastávající cesty je to, že Kéraban se musí vrátit do Istanbulu nejpozději do šesti týdnů, aby mohl zařídit svatbu svého synovce Ahmeta s dívkou jménem Amasia, která se musí provdat do svých sedmnáctých narozenin, jinak nezdědí sto tisíc tureckých liber.\n\nPokud by nyní čtenáři očekávali, že bude následovat klasické Vernovo \"„cestopisné“\" vyprávění, jsou mile překvapeni. Až do Oděsy, kde se k cestovatelům připojí Ahmet s Amasií, proběhne sice cesta celkem v klidu (pomineme-li napadení Kérabanova kočáru divočáky), ale pak nastanou veliké problémy především díky najatým banditům, kteří se snaží chystané svatbě zabránit. Ve svižném sledu následují za sebou napínavé epizody, v nichž vystupují ruští kozáci, mořští piráti nebo divocí Kurdové a nechybí ani únos Amasie.\n\nKdyž se nakonec všichni šťastně dostanou zpět do Istanbulu, nastává nový problém. Svatba Ahmeta s Amasií se může konat pouze v Evropské části města, kam se ovšem Kéraban nemůže bez zaplacení onoho dodatečného poplatku za přívoz dostat. Situace však originálně vyřeší. Jistý známý artista hodlá totiž překročit Bospor na laně, které je v délce 1300 metrů nataženo mezi oběma jeho břehy. Toho využije Kéraban a nechá se artistou převézt do Evropy po laně v trakaři.\n\nKnihu \"Tvrdohlavý Turek\" ilustroval Léon Benett.\n\n"}
{"id": "142332", "url": "https://cs.wikipedia.org/wiki?curid=142332", "title": "Buprenorfin", "text": "Buprenorfin\n\nBuprenorfin (buprenorfin hydrochlorid), je syntetický opioid, parciální agonista / antagonista (tzv. dualista) opiátových receptorů. Je složkou řady humánních a veterinárních léků, využívaných především k analgezii (léčbě bolesti) a k substituční a detoxifikační léčbě závislosti na opiátech a opioidech. Tyto léky se užívají injekčně, sublingválně (vstřebáním do sliznice pod jazykem) a transdermálně (vstřebáním do kůže, kam se uvolňují z náplastí). Některé léky s obsahem buprenorfinu jsou uživateli drog užívány bez lékařské indikace – buď pro tzv. „divokou substituci,“ nebo přímo „jako droga“.\n\nBuprenorfin byl objeven v roce 1960 a k léčbě bolesti se začal využívat v roce 1978. V polovině devadesátých let se začal oficiálně používat k substituční a detoxifikační léčbě, a to především ve Francii (v ČR i jinde ve světě byl ale již v osmdesátých letech řadou lékařů pro substituci používán lék Temgesic, primárně určený pro analgesii). V roce 2001 byl buprenorfinový lék Subutex registrován také v ČR. Předepisování Subutexu není vázáno na odbornost lékaře, jedinou podmínkou je (od roku 2003) použití tzv. „opiátového receptu“ (s modrým pruhem). V Praze a v Severních Čechách je Subutex běžně dostupný na černém trhu za cca trojnásobek ceny, za níž je proti předpisu prodáván v lékárnách. Ve zmíněných dvou regionech je spolu s heroinem druhou až třetí nejrozšířenější injekční drogou (po pervitinu).\n\nBuprenorfin je smíšený antagonista / agonista opiátových receptorů. Má relativně dlouhý biologický poločas (cca 36 hodin), a proto působí déle než přírodní a semisyntetické opiáty (v opiu obsažený morfin, z opia připravovaný heroin), a déle než metadon.\n\nBuprenorfin je výhodným analgetikem s nadprůměrně vysokou mírou bezpečnosti a podobně jako jiné opioidy má rovněž sedativní a mírně antidepresivní účinky. Buprenorfin a léky, jež ho obsahují (především Subutex a jeho generické obdoby) představují druhou nejrozšířenější skupinu takto používaných léků (po metadonu). Nehodí se k léčbě pacientů se silnou závislostí na opiátech, jimž může vyvolat různě výrazně vyjádřený abstinenční syndrom; v takových případech se k substituční léčbě užívá výhradně univerzálnější metadon.\n\n\nPři polknutí léku s obsahem buprenorfinu je látka ve střevní stěně a v játrech téměř kompletně rozštěpena na neúčinné metabolity; proto se pro užívání buprenorfinu využívá výhradně parenterálních cest (mimo trávicí ústrojí): vstřebáním do sliznice z dutiny ústní (tabletou pod jazyk), vstřebáním do kůže (z náplasti) a injekcí či infúzí do žíly, případně injekcí do svalu či podkoží.\n\nBuprenorfin obsahují např. tyto analgetické léky: BUPRETEC (vstřebáním do kůže, jen buprenorfin), TRANSTEC (vstřebáním do kůže, jen buprenorfin).\n\nPro analgesii a zklidnění zvířat se v některých zemích užívá veterinární lék Vetergesic (injekčně do svalu, jen buprenorfin).\nLéků s obsahem buprenorfinu se ale od začátku tisíciletí, kdy vypršel patent firmy Reckit Beckinser, začala vyrábět ve formě generik celá řada, a to především v Indii a ve Francii.\n\nKe konci roku 2018 není v České republice registrován žádný lék s buprenorfinem, který by byl určen pro intravenózní aplikaci.\n\nPro substituční léčbu při závislosti na opioidech je určen SUBUTEX (sublingvální užití, jen buprenorfin), SUBOXONE (sublingvální užití, buprenorfin s příměsí naloxonu), ADDNOK (sublingválně, jen buprenorfin) a RAVATA (sublingválně, jen buprenorfin). Všechny tyto léky si závislí pacienti hradí sami s výjimkou léku SUBOXONE, kde může část ceny hradit zdravotní pojišťovna.\n\nPřestože se u léků pro substituční a detoxifikační léčbu (Subutex, Suboxone, a jejich obdoby např. Ravata, Buprenorphine) doporučuje výhradně sublingvální užití, zejména Subutex a jeho generické obdoby jsou mimo lékařskou indikaci (na nelegální drogové scéně, kam prosakují různými způsoby z legálních zdrojů) užívány především injekčně po rozpuštění ve vodě, a to buď samy, nebo v nebezpečné kombinaci s jinými psychoptropními látkami – nejčastěji sedativy, anxiolytiky nebo alkoholem. To s sebou nese všechna nebezpečí injekčního užívání: především riziko infekcí a při sdílení injekčního náčiní šíření těchto infekcí v populaci uživatelů drog a následně sexuálním přenosem (AIDS, virové hepatitidy) i do populace neužívající drogy; u Subutexu je další možnou komplikací neinfekční zánět žil a osrdečníku, způsobený farmakologicky neúčinnými příměsemi, jež jsou v tabletách. U kombinace s jinými léky nebo alkoholem se zvyšuje pro buprenorfin jinak velmi nízké nebezpečí smrtelného předávkování.\n\nSuboxone, který byl uveden na český farmaceutický trh na konci roku 2007, snižuje atraktivitu injekčního užívání léku, protože u většiny uživatelů léčí abstinenční příznaky jen po sublingválním užití (buprenorfin se vstřebá, naloxon nikoliv); při injekčním užití ale působí i naloxon, který je čistým antagonistou opiátových receptorů – vytlačuje z nich čisté agonisty (jako je heroin a morfin) a snižuje agonistické účinky buprenorfinu, což by podle záměru výrobce mělo mít za následek vesměs spíše prohloubení abstinenčních příznaků než úlevu od nich a tedy nepřítomnost tohoto léku na černém trhu. Stále více studií však naznačuje, že tento předpoklad se nenaplňuje a Suboxone se v zemích, kde je dostupný, dostává na černý trh a je tam i zneužíván. Zdá se tedy, že pro značnou část uživatelů buprenorfinu neplní naloxon plánovanou „odrazující“ funkci.\n\n"}
{"id": "142334", "url": "https://cs.wikipedia.org/wiki?curid=142334", "title": "Kostel svatého Štěpána Menšího", "text": "Kostel svatého Štěpána Menšího\n\nKostel svatého Štěpána Menšího v Praze na Starém Městě se nacházel u západní hradby a příkopů Starého města pražského. Dnes na jeho místě stojí dům čp. 315 v ulici Karoliny Světlé.\n\nTento kostel byl pojmenován po svatém Štěpánovi a nazýván kostel sv. Štěpána Menšího, aby se odlišil od mnohem většího kostela sv. Štěpána na Novém Městě. Býval též nazýván \"sv. Štěpán ve zdi\". Protože poblíž chrámu stávala od roku 1438 Rečkova kolej, pro kterou se zde sloužily bohoslužby, říkalo se mu i \"kaple Řečkovy koleje\" či \"kaple chudých studentů\".\n\nTento kostel byl vybudován ve 13. století. Měl čtvercový půdorys, vedle něj stála zvonice a kolem něho byl hřbitov. Od roku 1524 v něm sídlili pauláni, kteří se poté přestěhovali do nedalekého kostela sv. Salvátora. Tento chrám roku 1590 vyhořel, následující rok byl obnoven. 1593 byl na jeho strop vymalován erb donátora rekonstrukce Jakuba Granovského z Granova. V roce 1789 byl kostel v rámci josefinských reforem uzavřen, prodán a zbořen.\n\nTento kostel míval pět oltářů. Hlavní oltář sv. Štěpána pocházel od Jana Jakuba Quirina Jahna.\n\n\n"}
{"id": "142339", "url": "https://cs.wikipedia.org/wiki?curid=142339", "title": "Střední Asie", "text": "Střední Asie\n\nStřední Asie je geograficky nejednoznačně definovaná oblast v Asii.\n\nAlexander von Humboldt definoval Střední Asii jako oblast o zeměpisné šířce 10° (od 39,5° s. š. do 49,5° s. š.), přičemž západní hranice je daná pobřežím Kaspického moře a východní hranice je mnohem méně výrazná. Cestovatel Nikolaj Michajlovič Prževalskij uvádí pojmy Střední a Centrální Asie. Podle něj Střední Asie zahrnuje dnešní Kyrgyzstán, Tádžikistán, Uzbekistán, Turkmenistán, jih Kazachstánu, východní Turkestán (část dnešní ujgurské autonomní oblasti Sin-ťiang v Číně) a západní část Tibetu. Pod Centrální Asii řadí část dnešního Kazachstánu, Burjatsko, Mongolsko, čínské Vnitřní Mongolsko a východní Tibet.\n\nV současnosti je dohoda o vymezení Střední Asie jednodušší a vychází z definice Velké sovětské encyklopedie z roku 1975 (Střední Asie je území zahrnující bývalou Uzbeckou SSR, Kirgizskou SSR, Tádžickou SSR a Turkmenskou SSR). Dnes sem tedy patří zcela jistě všechny „středoasijské“ republiky bývalého Sovětského svazu: pouštní Turkmenistán, hornatý Kyrgyzstán, historickými památkami nejbohatší Uzbekistán a velehorský Tádžikistán. V případě Kazachstánu je situace trochu složitější – do Střední Asie se zahrnuje pouze jeho jižní část. Někdy bývá do této oblasti zahrnován ještě Afghánistán a Sin-ťiang.\n\nKulturní vymezení Střední Asie je například podle definice UNESCO širší – má se jednat o oblast, kde je u místních národů patrná jejich historicko-kulturní sounáležitost. Podle UNESCO patří do Střední Asie Mongolsko (Vnitřní i Vnější), Sin-ťiang, středoasijské republiky bývalého Sovětského svazu, východní Írán, severní Afghánistán a severozápadní Indie.\n\nKulturně (UNESCO):\n\n"}
{"id": "142340", "url": "https://cs.wikipedia.org/wiki?curid=142340", "title": "Kostel svatého Šimona a Judy (Praha)", "text": "Kostel svatého Šimona a Judy (Praha)\n\nKostel svatých Šimona a Judy v Praze 1 na Starém Městě je původně klášterní barokní kostel Klášter milosrdných bratří Na Františku. Kostel byl odsvěcen a slouží ke koncertním účelům. Nachází se v ulici U Milosrdných.\n\nPůvodně goticko-renesanční kostel postavený v historizujícím stylu českými bratry v letech 1615–1620 na místě staré gotického kostela, z nejž se dochovala jen severní boční loď, byl zasvěcen svatému Šimonu Kananejskému a apoštolu Judovi. \n\nVýstavbu provázely technické komplikace, neboť roku 1617 se zřítila klenba. Původní gotický kostel byl nakonec zcela pohlcen novou stavbou klášterního kostela, který byl součástí špitálu milosrdných bratří. \n\nV letech 1720–1721 na fasádách proběhly rozsáhlé vrcholně barokní úpravy. Hlavní oltář pochází od malíře fresek Hagera z roku 1773 se zavěšeným obrazem od Václava Vavřince Reinera. Boční oltáře pocházejí od J. R. Bysse a J. Šterna. \n\nDle pamětní desky na jižní straně kostela se uvádí, že na zdejší varhany hráli při své návštěvě Prahy Joseph Haydn či Wolfagang Amadeus Mozart. \n\nV roce 1950 byli milosrdní bratři komunistickými úřady vyhnáni a nemocnice zestátněna. \n\nV 80. letech 20. století byl zrekonstruován pro účely koncertních vystoupení.\n\nV době rekonstrukce Obecního domu v letech 1994–1997 sloužil kostel sv. Šimona a Judy jako zkušebna a koncertní sál Symfonického orchestru hl. m. Prahy FOK. V současné době chrám slouží jako koncertní síň.\n\n"}
{"id": "142341", "url": "https://cs.wikipedia.org/wiki?curid=142341", "title": "Turkestán", "text": "Turkestán\n\nTurkestán (persky ترکستان; jindy Turkistan nebo Türkistan; v překladu \"Země Turků\") je historická oblast v Asii, která se rozprostírá od východního pobřeží Kaspického moře až k vrcholům Hindúkuše, Pamíru a Ťan-šanu.\n\nTato oblast byla oddělena od Ruska jednak Kaspickým mořem a Aralským jezerem, ale především rozsáhlým pásem pouští, které se táhly od Kaspického moře až k jezeru Balchaš u hranic s Čínou. Tyto geografické podmínky měly zřejmě největší vliv i na ovládnutí této oblasti Ruskem. Zatímco ruský postup směřoval od 17. století na východ a dosáhl pobřeží Tichého oceánu a dokonce i části amerického světadílu, zájem o Střední Asii ze strany Ruska byl mnohem menší a výrazněji se objevil až v 19. století.\n\nGeograficky ovšem Turkestán zasahoval i dále na východ (čínský, též východní Turkestán, neboli Ujguristán) a na jih (afghánský Turkestán).\n"}
{"id": "142344", "url": "https://cs.wikipedia.org/wiki?curid=142344", "title": "Třebíč Nuclears", "text": "Třebíč Nuclears\n\nTřebíč Nuclears baseball je třebíčský baseballový klub. Byl založen roku 1982, název Třebíč Nuclears je používán od roku 1996. Tým mužů do roku 2016 hrál Českomoravskou baseballovou ligu (1. ligu), v září 2016 klub postoupil do České baseballové extraligy. Mediálními partnery klubu jsou Hitrádio Vysočina a také Český rozhlas Region, stejně tak Horácké noviny, Třebíčský deník, Třebíčský zpravodaj, 5plus2 a Třebíčské noviny.\n\nOd roku 2011 v areálu Na hvězdě je 416 metrový ovál okolo hřiště zaledován a využíván jako bruslařská dráha. Klub používá i vlastní ledovou rolbu.\n\nV srpnu roku 2019 hřiště klubu hostilo letní kemp Euro Baseball Tour.\n\nV roce 2010 se klub pustil do výstavby sportovně relaxačního areálu \"Na Hvězdě\" za výrazné pomoci města Třebíč, kraje Vysočina vyrostl na místě bývalého hřiště \"Rudé hvězdy\" na jihu města, celkové náklady se pohybovaly ve výši 20 milionů a mimo zázemí pro baseballový klub komplex nabídl i jiná sportoviště. Otevřen byl 21. května 2011.\n\nV říjnu 2017 bylo oznámeno, že klub plánuje v areálu Na Hvězdě postavit za 5 milionů Kč tréninkovou halu, stavba by měla začít v roce 2018. Hala měla mít rozměry 28 × 14 metrů, v hale má být automatický nadhazovací stroj. Smlouva s pronájmem pozemků klubu byla prodloužena do roku 2030. V roce 2018 bylo rozšířeno hřiště a přistavěna zimní tréninková hala, do té doby v zimě trénoval klub v průmyslové hale. V roce 2020 odešel trenér dospělých Jan Gregor zpět trénovat mládež.\n\nJiž v roce 1992 se oddíl žáků Třebíč Nuclears stal mistrem ČSFR, o tři roky později se oddíl kadetů zúčastnil mistrovství ČR a získal 3. místo, předtím postoupil z prvního postupového místa v oblastním přeboru jižní Moravy. Tentýž rok oddíl kadetů vybojoval 2. místo na Mistrovství kadetů v Livornu. V roce 1997 obsadil tým juniorů 2. místo na mistrovství ČR a oddíl mužů dokončil sezónu Moravské baseballové ligy (MBL) na 3. místě.\n\nV roce 2002 tým mužů skončil na prvním místě v MBL, o rok později postoupil oddíl juniorů do juniorské extraligy. V roce 2009 se zúčastnil tým mladších žáků MČR a obsadil na této soutěži 3. místo. Tentýž rok tým kadetů ČR obsadil 3. místo na Mistrovství Evropy kadetů v Brně. Jako trenér nadhazovačů v té době působil u národního týmu Pavel Jozek z Třebíče a dva hráči Třebíče Nuclears, Lukáš Lazar a Michal Pantůček. V roce 2011 se klubu podařilo vybudovat nový baseballový stadion Na Hvězdě a uspořádali zde ME kadetů v baseballu.\n\nNásledující rok v areálu Na Hvězdě proběhla další velká mezinárodní akce Mistrovství Evropy U21. V roce 2012 se čtyři hráči Třebíče stali mistry Evropy v baseballu žáků do 12 let; mladší žáci do 10 let a starší žáci do 12 let vybojovali titul vicemistrů České republiky; muži po letech postoupili do play-off Českomoravské ligy, kde se probojovali až do semifinále; stříbrné medaile z Českého baseballového poháru přivezli starší žáci a mladší kadeti; na cenné kovy dosáhla i nejmladší soutěžní kategorie, když v Poháru mladších žáků do osmi let v T-ballu získala bronz a vyhrála turnaj divize Morava. Poprvé v historii si všechny mládežnické kategorie vybojovaly účast na českém šampionátu a Česká baseballová asociace propůjčila Třebíči Nuclears za práci s mládeží titul „\"Mládežnický superklub ČBA“\". Přísné podmínky pro zisk tohoto označení přitom dokázaly splnit jen dva kluby z celé ČR – Nuclears a brněnští Draci.\n\nV roce 2016 získal tým jedenáctiletých titul Mistrů ČR. V roce 2017 se tým žáků stal vítězem čtenářské ankety ankety Sportovec města Třebíče za rok 2016. Vítězství v anketě obhájili žáci týmu i v anketě za rok 2017.\n\n"}
{"id": "142348", "url": "https://cs.wikipedia.org/wiki?curid=142348", "title": "Oldřich Brněnský", "text": "Oldřich Brněnský\n\nOldřich Brněnský (11. století - 5. ledna 1113) byl synem Konráda I. Brněnského a Virpirky z Tenglingu, kníže brněnského údělu (1092–1099 a 1100–1113) a znojemského údělu 1112–1113) z dynastie Přemyslovců.\n\nBřetislav II., který se stal po smrti Oldřichova otce českým knížetem, chtěl proti principu seniorátu zajistit nástupnictví svému bratrovi Bořivojovi II., ačkoliv právo nástupu měl v případě Břetislavovy smrti Oldřich Brněnský jako nejstarší žijící Přemyslovec. Oldřich uplatňoval své nároky a Břetislav ho proto roku 1097 uvěznil v Kladsku. Kníže si vymohl nástupnické právo pro bratra roku 1099 od Jindřicha IV. a toho roku byl také Oldřich propuštěn.\n\nRoku 1100 zemřel Břetislav II. a Bořivoj II. odjel z Moravy, jejíž správou byl pověřen poté, co Oldřich s bratrem Litoldem uprchli do ciziny. Bratři tak znovu získali své úděly (brněnský a znojemský). Oldřich žádal Jindřicha IV. o podporu svých nástupnických nároků a Čechy mu byly uděleny v léno. Po neúspěšném vyjednávání s Bořivojem chtěl Oldřich svést bitvu u Malína, ale jeho vojsko se rozprchlo, a tak se vzdal svých nároků na trůn. Po Litoldově smrti mu připadlo roku 1112 Znojemsko.\n\nPochován je pravděpodobně vedle svého bratra v třebíčském benediktinském klášteře, jejž spolu podle všeho založili. Manželka se jmenovala Adléta, nevíme však, jakého byla rodu. Zanechal po sobě syny Vratislava, Vladislava a Spytihněva a nejspíš i dceru Naději.\n\n\n"}
{"id": "142352", "url": "https://cs.wikipedia.org/wiki?curid=142352", "title": "Sturm und Drang", "text": "Sturm und Drang\n\nSturm und Drang (do češtiny tradičně překládáno jako „Bouře a vzdor“) bylo německé preromantické literární hnutí, působící v 18. století, zejména v letech 1767–1785.\n\"Sturm und Drang\" získalo své jméno podle stejnojmenné hry Friedricha Maximiliana Klingera. Název se obtížně překládá, protože \"Sturm\" může znamenat jak bouři, tak také útok, a \"Drang\" je také touha, pud, nápor. Podle svého programu se někdy označuje jako „éra géniů“ ( \"Geniezeit\"). Rysy jsou téměř stejné jako u preromantismu. Idealizace individuální vzpoury jedince (hrdina většinou končí tragicky).\n\nToto hnutí působilo pouze v německé literatuře, vzniklo jako určitá reakce na éru racionalismu a osvícenství. Na rozdíl od tehdejších trendů, které vyzdvihovaly rozum, přišlo \"Sturm und Drang\" s návratem k emocím. Tato snaha o emotivnost vyústila ve snahu o rozvoj geniální osobnosti, která by nejednala racionálně, ale právě naopak rozvíjela svoji emocionalitu. Ve svých dílech tak tito literáti kladli velký důraz na cit a fantazii, což nutně vedlo ke zdůrazňování tvůrčí i osobní svobody a nadřazenosti osobnosti nad pravidly a autoritami. Z těchto myšlenek vznikl požadavek na originalitu, inspirací k jednotlivým dílům byla především příroda a lidová slovesnost.\nTyto myšlenky vyústily ve vzpouru mladé generace proti konvencím, a to nejen literárním, ale postupně i společenským. Nejpříhodnějším literárním útvarem pro jejich díla bylo drama, které nejvíce umožnilo naplnit tyto ideály.\nV omezené míře se toto hnutí odrazilo i v hudbě, kde však nedosáhlo takového významu jako v literatuře.\nMyšlenky hnutí silně ovlivnily německý romantismus. Patrný byl zejména vliv Schillera a důraz na iracionalismus.\n\n"}
{"id": "142354", "url": "https://cs.wikipedia.org/wiki?curid=142354", "title": "Kecskemét", "text": "Kecskemét\n\nKecskemét () je město v centrální části Maďarska, administrativní centrum župy Bács-Kiskun. Žije zde obyvatel.\n\n\n"}
{"id": "142357", "url": "https://cs.wikipedia.org/wiki?curid=142357", "title": "Orlík (zámek)", "text": "Orlík (zámek)\n\nOrlík je jihočeský zámek, původně hrad, postavený na skalním ostrohu nad Vltavou v okrese Písek v Jihočeském kraji. V pramenech je jeho existence doložena nejdříve v polovině 13. století, tehdy ještě jako dřevěného hrádku a součást královského majetku, který plnil úlohu celnice (clo se vybíralo od proplouvajících lodí za převážené zboží).\n\nHrad založil král český a císař římský Karel IV. a udělil jej roku 1357 Dětřichovi z Portic, biskupu Mindenskému, a také jeho synovci Jetřichovi byla přisouzena jedna výhrada. První získal právo doživotního užívání hradu a druhý měl v případě nebezpečí povolit osazení hradu posádkou. V roce 1369 vyměnil Hynčík Pluh hrad s nejvyšším královským komořím. Byl jím Zikmund Huler, konšelem města pražského, jenž se těšil císařově důvěře. Tu ale zneužíval a obohacoval se. Po 17 letech byl usvědčen a sťat. Po jeho smrti císař zkonfiskoval pouze část jeho majetku a Orlík připadl jeho bratru Ondřejovi.\n\nTen jej prodal Petrovi Zmrzlíkovi ze Svojšína. Zmrzlíkové ze Svojšína, kteří vešli ve známost svým kladným postojem k husitskému hnutí získali i Zvíkov. Hrad Orlík byl v době prodeje skromně vybavený, ale nyní se dočkal rozmachu, jak stavebních prací, tak i celkových oprav. Petr Zmrzlík byl velice zdatný hospodář a požíval veliké vážnosti. Byl královským mincmistrem. Kvůli své víře však přišel o své úřady. Hostem na hradě byl i Jan Žižka. Také jeho synové přešli k táboritům. Patřili k největším odpůrcům Oldřicha II. z Rožmberka. Podnikli společně s tábority jízdy do Uher, Míšně a Slezska.\n\nV roce 1501 prodal Václav Zmrzlík hrad společně i s 22 okolními vesnicemi Kryštofovi ze Švamberka. Z této doby pochází velká část staveb a oprav místností a pilířů. Po jeho smrti na hradě hospodařila jeho manželka, avšak velice zle. Neplatila čeleď a hrad velmi zchátral.\n\nTaktéž Bohuslav mladší ze Švamberka(+1552) v poslední vůli odkázal hrad své manželce. Ta se provdala za Václava Berku z Dubé. Její syn Jindřich ze Švamberka zemřel bezdětný a byl poručníkem Kryštofa ze Švamberka, po smrti své matky hrad odkázal jemu. Kryštof ze Švamberka nechal postavit kapli se síťovou klenbou a zmodernizovat interiéry. Poté hrad nabyli Jiří a Vilém ze Švamberka, za jejichž držby hrad získal na významu, a přestal být považován za pouhé panské sídlo. Došlo k renesančním přestavbám a nákladným úpravám vnitřních interiérů. Vzhledem k nedostatku a malé reprezentativní úrovni palácových prostor, došlo ke stržení severozápadní strany hradu a na tomto místě byly postaveny nové, reprezentativní prostory paláce. V čele, na štítové zdi byla postavena štíhlá věžička.\n\nŠvamberkové, vlastnící Orlík také v 16. století, však byli podobného (protestantského) vyznání, a proto jim byly všechny majetky, včetně zámku, zkonfiskovány během pobělohorského období.\n\nRoku 1621 císařští velitelé Marradas a Huerta přitáhli s počtem 4000 mužů před hrad. Po mírném obléhání se hradní posádka vzdala. V nepřítomnosti Marradase došlo k rychlému a nečekanému přepadení ze strany obránců Zvíkova. Odvezli 4 vozy naložené proviantem. Bylo to pokládáno jako zrada, ale nedošlo k žádnému potrestání. Orlické panství v té době sloužilo jako zásobárna pro vojsko, proto došlo k jeho hospodářskému úpadku a zpustnutí.\n\nDalšími vlastníky zámku byli v 2. polovině 17. století Eggenbergové, kteří byli navíc dědicové jihočeského rožmberského dominia, do kterého spadaly i zámky Hluboká či Český Krumlov. Roku 1623 koupil hrad Jan Oldřich z Eggenberka. V roce 1639 byla opět na hradě vojenská posádka a 1683 ze strachu z Turků byl hrad silně opevněn. Eggenberky však na začátku 18. století potkal podobně nešťastný osud jako rožmberský rod - poslední z rodu (Jan Kristián) se nedočkal mužského potomka. Rozsáhlé dědictví tak bylo odkázáno příbuzným jeho ženy Ernestiny, Schwarzenberkům.\n\nOrlík i v této době stál poněkud mimo hlavní zájem rodu, neboť Adam František ze Schwarzenberka si za své sídlo zvolil Český Krumlov. O necelé století později se ovšem pozornost vrátila i k orlickému zámku, kdy zde pod vedením stavitele Františka Jakuba Fortina probíhaly stavební činnosti.\n\nV roce 1802 došlo k rozdělení schwarzenberského majetku na dvě autonomní větve, které podpisem smlouvy založili bratři Josef a Karel Filip. Josefova primogenitura ovládala hlubocko-krumlovské panství, zatímco Karel Filip ze Schwarzenberka, zakladatel sekundogenitury, se stal se svou rodinou prvním trvalým obyvatelem orlického zámku. Byl polním maršálkem a vítězem nad Napoleonem. Byl také velikým milovníkem starožitností. Založil na hradě zámeckou knihovnu, sbírku starých zbraní. Jeho zájmy a aktivity jej častěji odváděly na diplomatické a vojenské cesty, ale pod péčí Karlovy manželky Marie Anny z Hohenfeldu se okolí Orlíka proměnilo v zámecký park anglického stylu, v němž byly zasazeny cizokrajné dřeviny, altánky a mosty. Celkem bylo vysazeno 460 000 stromů. Park je projektován tak, aby vycházkové cesty vedly přetvořenou krajinou s různými zákoutími a pohledy na okolní scenerie.\n\n1850 došlo k oddělení okrasné zahrady od vlastního parku. Byla založena množírna květin, skleník. V tomto období na Orlíku převažovala čilá stavební činnost. Park byl dokončen roku 1904 a i nadále byl velmi pečlivě udržován. Zámek však krátce po rekonstrukci krovů začátkem 19. století vyhořel a musel být znovu nákladně opraven. Tehdy se rozhodlo o výstavbě třetího patra, kde měly být dětské pokoje a pokoje pro hosty.\n\nNovogoticky byl zámek upraven v druhé polovině 19. století podle návrhu pražského architekta Bernharda Gruebera. V tomto období byla v zámeckém parku asi 1500 m severozápadně od zámku vystavěna rodinná hrobka. Současně byla postavena hájovna pro strážce hrobky a zároveň pro promenádního hajného.\n\nV roce 1948 byla orlická sekundogenitura nucena opustit zámek na základě 2. pozemkové reformy. Orličtí Schwarzenberkové odešli do nuceného exilu do Rakouska. Vrátili se až po roce 1989, kdy Karel Schwarzenberg zastával funkci vedoucího kanceláře prezidenta Československé republiky Václava Havla. Po restituci majetku roku 1992 se své funkce vzdal a převzal správu nad rodovým panstvím a v současné době patří jeho synovi Janu Schwarzenbergovi.\n\nV současnosti však zámek není obydlen. Fungují zde prohlídkové trasy zahrnující místnosti muzeí, reprezentační místnosti empírové a lovecké v romantizujících neoslozích. V reprezentačních empírových místnostech lze vidět slohově nejčistší podobu empírového slohu v Čechách.\n\nCesta k zámku vede okolo zámečku úředníků vlevo. Naproti bývala konírna, pak kancelář úředníků panství, později byt kaplana. Na místě současné zahrady před zámkem se mlátilo obilí a vařilo pivo.\n\nVchod do zámku vede přes příkop a vysokým a úzkým průjezdem se dá vejít do vlastního zámeckého nádvoří.\n\nZámek byl díky výborné poloze na ostrohu Vltavy takřka nedobytný.V současnosti díky Orlické přehradě je hladina vody o 80 metrů výše.\nNejstarší stavbou je hradba jihozápadního křídla gotického hradu. Hrad má nepravidelný lichoběžníkový tvar. Starý palác je na severovýchodní straně a okolo něj byly postupně stavěny další budovy, okolo obvodových zdí, až do výše druhého poschodí. 1575 bylo postaveno severozápadní křídlo, 1751-1753 křídlo jihozápadní.\nRoku 1802 za Schwarzenbergů bylo postaveno třetí poschodí. V tomtéž roce došlo k velkému požáru, kdy bylo poničeno mnoho budov.\n\nPrůčelí zámku zdobí tři věže. Vlevo je okrouhlá věž. Dříve se nazývala Uherka. Základy má vytesané do skály, nahoře má cimbuří a malá, úzká okna. Původní a jediný vchod do ní vedl ve výši druhého poschodí. Byl to byt hlásného. Sloužila i jako vězení. Prostřední věž je také okrouhlá. Třetí věž má polokruhový tvar. Možná tak byla postavena záměrně, možná byla ubourána roku 1802, kdy bylo vydané nařízení o zboření chatrných částí věže. Z ní byl kůl a na něm bývala upevněna šibenice.\n\nNa vlastním nádvoří je v jihovýchodní části kaple posvěcení Matky boží.\n\nV poschodích zámku jsou reprezentativní prostory. Velký empírový salon ukrývá portréty rodu Schwarzenbergů. Nábytek do tohoto sálu byl vyroben ve Francii roku 1822-1824. Busta Napoleona je dar od samotného císaře.\n\n\"Teskův sál\" je pojmenován po svém tvůrci. Jan Teska - řezbář - byl bratrancem Mikoláše Alše. Sál je romanticky laděný. Má překrásný kazetový strop, obložení stěn a dveře. Teska se při tvorbě na stropě inspiroval na nedalekém Zvíkově. Jeho práce došla ocenění na Jubilejní výstavě v Praze roku 1891. Rytířský sál má v oknech zasazené původní renesanční a barokní vitráže.\n\nMalá zbrojnice je muzeum starých a nových zbraní, soubojových pistolí, pouzder a prachovnic. Zámecká knihovna byla založena Karlem I. Postupně byla doplňována, až se celkový počet svazků dostal k číslu 18 000 knih. Jsou psané v různých jazycích a mají různou tematiku. Zámecké chodby jsou vyzdobeny mysliveckými trofejemi. V poslední prohlídkové místnosti je k vidění Klaudiánova mapa. Je to nejstarší tištěná mapa Čech.\n\nV roce 1998 na náklady majitele zámku proběhl archeologický průzkum. Na jihovýchodní straně teras se našly keramické zlomky a úlomky ze 14. století. Dále se našla renesanční odvodňovací dlažba a zbytky kuchyňského nádobí. Také byl nalezen zlatý dukát Zikmunda Lucemburského z 15. století.\n\nZámek je otevřen pro veřejnost v sezoně /duben-říjen/.\n\n\n\n"}
{"id": "142359", "url": "https://cs.wikipedia.org/wiki?curid=142359", "title": "Milan Horvát", "text": "Milan Horvát\n\nMilan Horvát (* 22. ledna 1953) se ve svých občanských aktivitách dlouhodobě věnuje řešení pracovních a sociálních problémů romských občanů. V roce 1998 založil Sdružení romských občanů v Lysé nad Labem, které organizuje kulturní a vzdělávací akce pro Romy, pečuje o osoby bez přístřeší a řeší sociální problémy rodin s dětmi. Pořádá festival romské kultury a celostátní romský ples.\n\nV roce 2001 byl oceněn Nadací Via za zprostředkování bezproblémové komunikace Romů s úřady.\n\nV roce 2005 byl nominován na titul sociálně prospěšný podnikatel.\n\nV roce 2006 u příležitosti státního svátku vzniku samostatného Československa byl vyznamenán oceněním Medaile Za zásluhy III. stupně.\n\nJako člen ODS působil v zastupitelstvu Lysé nad Labem, kde byl v roce 2006 zvolen na třetí volební období v řadě.\n"}
{"id": "142361", "url": "https://cs.wikipedia.org/wiki?curid=142361", "title": "Paatsjoki", "text": "Paatsjoki\n\nPaatsjoki ( , , nebo ) je řeka v Laponsku v severním Finsku (provincie Laponsko, obec Inari), Rusku (Murmanská oblast) a Norsku (Finnmark). Od konce pokračovací války tvoří vzájemnou hranici mezi Norskem a Ruskem. Její délka činí 145 km. Povodí má rozlohu 18 404 km². Řeka oplývá lososy, což hojně využívají rybáři.\n\nŘeka odtéká z jezera Inari a krátce nato opouští území \"Finska\". Dále protéká Ruskem a tvoří hranici mezi Ruskem a Norskem. Ústí do fjordu Varanger nedaleko Kirkenes. Fjord vyúsťuje do Barentsova moře.\n"}
{"id": "142364", "url": "https://cs.wikipedia.org/wiki?curid=142364", "title": "Paz", "text": "Paz\n\nPaz může znamenat: \n\n"}
{"id": "142366", "url": "https://cs.wikipedia.org/wiki?curid=142366", "title": "Antonín Špaček", "text": "Antonín Špaček\n\nGenerálmajor Antonín Špaček v. v. (23. května 1917 Hradčany na Hané – 3. dubna 2007) byl veteránem československého zahraničního odboje za druhé světové války. Bojoval ve Francii a Británii. Od roku 2001 až do své smrti předsedal Československé obci legionářské.\nPo studiu na obchodní akademii v Prostějově narukoval v roce 1937 do československé armády. V letech 1937 až 1938 absolvoval záložní důstojnickou školu v Olomouci. Po zabrání Rakouska hitlerovským Německem byla příprava na této škole zkrácena a za zářijové mobilizace v roce 1938 velel kulometné četě v pevnosti u Horního Benešova. V září 1938 byl také povýšen do hodnosti četaře aspiranta. Když došlo 15. března 1939 k obsazení Československa, byl koncem měsíce propuštěn do zálohy. V té době se aktivně zapojil do ilegální sítě, která pomáhala lidem utíkat z protektorátu do zahraničí a sám na podzim roku 1939 odešel balkánskou cestou do Francie. Ve Francii sloužil v 1. československém pěším pluku a zúčastnil se bojů proti Němcům. Po kapitulaci Francie se s československými jednotkami přeplavil do Velké Británie.\n\nAntonín Špaček se v roce 1943 v Británii oženil s anglickou důstojnicí Jean Thomasovou a v roce 1944 se jim narodil syn Milan. Od léta 1944 do konce války bojoval s československou samostatnou brigádou při obléhání u francouzského přístavu Dunkerque.\n\nAntonín Špaček po válce sloužil u Hradní stráže a v říjnu 1945 se dostal na Vysokou válečnou školu. Po únoru 1948 byl ze studia vyloučen a následně propuštěn z armády. Jeho vyloučení osobně podepsal tehdejší ministr národní obrany Ludvík Svoboda. Jeho manželka a syn dostali v červnu 1948 ultimátum na opuštění území republiky do 24 hodin. Antonín Špaček nedostal povolení k vycestování. V únoru 1949 byl zatčen a v následujícím vykonstruovaném procesu za velezradu odsouzen k 10 letům těžkého žaláře. Odsouzení bylo kvůli tomu, že několik dnů před zatčením požádal o propuštění ze svazku armády a o zbavení československého občanství s úmyslem odstěhovat se za svou rodinou do Anglie. Nejprve byl vězněn na Pankráci, Borech, v trestnici v Opavě a nakonec byl poslán do pracovního tábora do uranových jáchymovských dolů.\n\nJeho manželství bylo v roce 1956 rozvedeno. Pracoval i po propuštění v jáchymovských dolech, celkem v nich pracoval přes 13 let. Poté pracoval u Obvodního podniku bytového hospodářství v Praze 3 jako topič, řadu let dělal domovníka. V roce 1969 byl v plném rozsahu rozsahu rehabilitován, v roce 1974 mu byla vrácena jeho vojenská hodnost.\n\nV roce 1993 byl jmenován generálem. Generál Antonín Špaček byl na jaře 2001 zvolen předsedou Československé obce legionářské. V dubnu 2004 byl zvolen na další funkční období. V červnu 2004 byl v Normandii dekorován francouzským presidentem Jacquesem Chiracem důstojníkem Řádu Čestné legie.\n\nJe držitelem dalších vysokých českých i zahraničních vojenských vyznamenání.\n\nSmutečního aktu rozloučení s generálem Špačkem se zúčastnil předseda vlády ČR.\n"}
{"id": "142368", "url": "https://cs.wikipedia.org/wiki?curid=142368", "title": "Max Dvořák", "text": "Max Dvořák\n\nMax Dvořák (24. června 1874 Roudnice nad Labem – 8. února 1921 Hrušovany nad Jevišovkou) byl historik umění působící ve Vídni, čelný představitel I. Vídeňské školy dějin umění.\n\nMax Dvořák se narodil 4. června 1874 na roudnickém zámku v rodině lobkowitzkého archiváře Maxe Dvořáka a jeho první ženy Hermíny Voglové. Přestože velmi brzy přišel o matku, jeho dětství bylo poměrně šťastné; na Maxe Dvořáka od mládí působil jeho otec, ve své době uznávaný historik, který mu poskytoval všestranný přehled a zejména také kultivované prostředí roudnického zámku, kde byl nadaný chlapec konfrontován s proslulou knížecí galerií i rozsáhlou knihovnou.\n\nPo obecné škole v Roudnici přešel na roudnické reálné gymnázium, kde začal psát verše a vedl studentský časopis; vysokoškolská studia zahájil v roce 1892 na české univerzitě v Praze, kde navštěvoval seminář historie; výběr oboru do značné míry předurčil fakt, že měl nastoupit na otcovo místo knížecího archiváře. Během studií v Praze byl žákem významných českých historiků té doby jako byl Jaroslav Goll, Antonín Rezek, Čeněk Zíbrt či Josef Emler. Na Maxe Dvořáka nejvíce zapůsobil Jaroslav Goll, u kterého pracoval v semináři na tématu \"Prvé poselství z Čech do Polska za Válek husitských\"; přestože vztah Golla a Dvořáka byl poněkud komplikovaný, Dvořák se k němu vždy hlásil jako ke svému učiteli; své dopisy Gollovi nikdy neopomněl podepsat slovy \"Váš vděčný žák\". Gollovu přísnou objektivitu a kritické studium pramenů využíval Dvořák i ve svých pozdějších uměleckohistorických studiích, takže bývá řazen mezi příslušníky takzvané Gollovy školy.\n\nNa univerzitě se seznámil s jejími dalšími členy, budoucími historiky Josefem Pekařem, Bohumilem Navrátilem a zejména s Josefem Šustou; se Šustou pojilo Dvořáka celoživotní přátelství a jejich vydaná korespondence je jedním z nejvýznamnějších pramenů k Dvořákovu soukromému a profesnímu životu. Max Dvořák na sebe upozorňoval nejen schopnostmi a inteligencí, ale také elegantním a kultivovaným vystupováním, pro které se mezi spolužáky ujala přezdívka \"Lord Max\". V podobném duchu na něj ve svým pamětech vzpomínal i Josef Šusta: \"Nápadně hezký, nasnědlý mladík s tesklivým výrazem krásně obrvených očí, jemuž drobný knírek a lehce zvlněný vlas, vyznívající v krátkých anglických licousích, dodával aristokratické pěstěnosti, měl neobyčejně slabounké paže a ploský hrudník, dědictví po matce, předčasně zhubené tuberkulosou. Vleklé plicní katary vzbudily i u něho záhy náladu bytosti odsouzené ke krátkému jen nebo pouze polovičnímu žití.\"\n\nUž během studií vytvořil Max Dvořák několik pozoruhodných historických prací. První publikovanou studii s názvem \"Některé pověry hospodářské předešlého věku\" (1894) uveřejnil v Zíbrtově časopisu Český lid. Pozoruhodný antropologický článek o smyslu lidových pověr a magie vycházel z rukopisu o lidovém léčitelství z poloviny 19. století, který nalezl v roudnické zámecké knihovně. Ze svého průzkumu rodového archivu hrabat Šliků v Kopidlně, který Dvořákovi zadal v rámci historického semináře Jaroslav Goll, vytěžil článek \"Hrabata Šlikové a jejich archiv v Kopidlně\" (1895) na stránkách Českého časopisu historického a samostatnou studii \"Stručný nástin dějin panství a hraběcího rodu Šlikovského\" (1895); ze zmiňovaného archivu hodlal ještě vydat prameny z období vlády Ferdinanda I., nicméně k tématu se vrátil až ve studii \"Die Fälschungen des Reichskanzlers Kaspar Schlick\" (1901), uveřejněné ve vídeňském Mitteilungen des Instituts für die österreichische Geschichtsforschung. Kromě několika drobnějších kulturněhistorických prací tvoří jeho nejvýznamnější historické dílo komentovaná edice \"Dva deníky dra. Matiáše Borbonia z Borbenheimu\", vydaná v ediční řadě Historického archivu České akademie věd a umění v roce 1894.\n\nPo prázdninách roku 1894 odešel Max Dvořák ve stopách svého přítele Josefa Šusty na Institut für Österreichische Geschichtsforschung do Vídně. Součástí institutu byl také kunsthistorický aparát, jehož správu byl Dvořák nucen v prosinci roku 1895 převzít; podle všeho příliš nadšen nebyl. Josefu Šustovi tehdy napsal: \"A propos. Musel jsem v institutu převzíti správu kunsthistorického apparatu a stal jsem se takto officielním kunsthistorikem. Nedělám si z toho ovšem nic.\" Právě zde se setkal s historikem umění Friedrichem Dörhöfferem a především profesorem Franzem Wickhoffem, kteří ovlivnili jeho budoucí vědeckou kariéru.\n\nPod vlivem nekonvenčních přednášek Wickhoffa a jeho přelomových děl, která odmítala úpadková období umění si Dvořák uvědomil obrovské možnosti reformovaného oboru a začal se naplno věnovat dějinám umění. Svým kultivovaným vystupováním a znalostmi brzy vzbudil Wickhoffovu pozornost, což vedlo k jeho jmenování odborným asistentem na katedře Dějin umění na vídeňské univerzitě. Wickhoff se zanedlouho stal Dvořákovým přítelem, který ho podporoval nejen v akademické kariéře, ale i v osobním životě; časté byly jejich společné cesty do Benátek v jarních a letních měsících, kdy společně studovali díla proslulých benátských mistrů cinquecenta.\n\nPod Wickhoffem Dvořák v roce 1902 habilitoval a tím se mu otevřela jasně vytyčená univerzitní kariéra. O dva roky později se však naskytla možnost nastoupit na pražskou univerzitu; velké Dvořákovo přání však z blíže neznámých důvodů zmařil Jaroslav Goll, čímž začalo delší ochlazení jejich vzájemných vztahů. V červnu roku 1905 však po delší nemoci zemřel profesor dějin umění na vídeňské univerzitě a teoretik dějin umění Alois Riegl a v souladu s jeho přáním byl Dvořák jmenován mimořádným profesorem. Proti jeho jmenování se v německém nacionálním tisku vznesla vlna odporu, podporována řadou absurdních obvinění a celá záležitost se dokonce projednávala na říšské radě. V tomto okamžiku opět pozitivně zasáhl uznávaný Wickhoff, který napsal do Neue Freie Presse zásadní článek, v němž před veřejností rehabilitoval Dvořákovy schopnosti; mimo jiné zde napsal: \"Zde vykonal jediný muž v poměrně mladém věku to, k čemu obyčejně je zapotřebí generací učenců.\"\n\nPo smrti Franze Wickhoffa roku 1909 byl Dvořák jmenován řádným profesorem a vedl část katedry dějin umění. Druhým profesorem byl Josef Strzykowski, který přišel z Grazu. Dvořák po profesoru Böhmovi zdědil také funkci poradce Centrální památkové komise a založil rakouský místopis uměleckých památek. V Rakouském institutu řídil časopis Kunstgeschichtliche Anzeigen, spolupracoval s Německou jednotou pro vědy a umění na vydávání sbírky Monumenta a v letech 1907–1919 pod jeho vedením vyšlo 17 svazků soupisu památek rakouských okresů. Roku 1917 byl druhým viceprezidentem Centrální památkové komise a po válce prezidentem Spolkového rakouského památkového úřadu. Od roku 1920 byl členem Rakouské akademie věd.\nDvořák později dostal pozvání na Univerzitu v Kolíně nad Rýnem a po válce také z Univerzity Karlovy, ale setrval ve Vídni až do roku 1921, kdy náhle zemřel.\n\n\n\n"}
{"id": "142370", "url": "https://cs.wikipedia.org/wiki?curid=142370", "title": "USS Voyager (NCC-74656)", "text": "USS Voyager (NCC-74656)\n\nUSS Voyager je mateřská kosmická loď kultovního sci-fi seriálu . Pojmenována byla podle sond, které zkoumaly Sluneční soustavu v II. polovině 20. století. \n\n\nVoyager je druhou lodí třídy Intrepid. Na rozdíl od výzkumných lodí třídy Galaxy (této třídy byla USS Enterprise (NCC-1701-D)) a válečných lodí třídy Sovereign (USS Enterprise (NCC-1701-E)) se jedná o malou průzkumnou loď schopnou přistát na povrchu planety.\nPalubní počítač obsahuje bionervové obvody - gelové balíky s bionervovými články - organizující informace efektivněji a za mnohem kratší dobu v době, což byla v době vypuštění lodi novinka. Součástí lodního vybavení je pohotovostní lékařský hologram určený pro nouzové situace. Po smrti lékařů základní posádky (hned v prvním dílu) se stal šéflékařem a členem posádky. Později získal privilegium autoaktivace, možnost vytvářet si vlastní podprogramy a rozvíjet tak svou osobnost. \n\nHlavním úkolem první mise Voyager bylo vypátrat plavidlo vzbouřených Makistů (posádkou lodě Makistů byl komandér Chakotay, poručík B'Elanna Torresová, Seska, Tabor a v té době poručík Tuvok, který byl na tajné misi, aby získal informace o nové cardassijské zbrani). Byl však přenesen pomocí neznámé technologie, která vytvářela subprostorový neotachyonový rift, na druhý konec naší galaxie do kvadrantu delta zhruba 70 000 světelných let od domova (kvadrant alfa). \nNa své cestě se Voyager nevyhnul kontaktu s Borgy, kteří ovládají 2/3 kvadrantu delta. Ten však neskončil asimilací, ale naopak ziskem nového člena posádky (Sedmé z devíti) (vlastním jménem Anika Hansen a po asimilaci Sedmá z devíti - terciární doplněk unimatrice nula jedna) a borgské technologie. Významnou modernizaci v podobě ablativního pancéřování (v angličtině ablative armor) a transfázových torpéd (maskovací technologie nebyla kompatibilní) Voyager prodělal těsně před návratem na Zemi díky příchodu admirála Janewayové z alternativní budoucnosti a její pomoci, když obětovala sebe, aby Voyager, který použil tranwarpový uzel, mohl zničit uzel zničit a Borgové jej nemohli dále používat v kvadrantu delta. Admirál Janewayová se nechala asimilovat borgskou královnou, přičemž ji nakazila neurotoxickým patogenem smrtícím pro Borgy. Štíty, které chránily konstrukce transwarpovéhu uzlu, byly smrtí královny, která regulovala jejich energii, destabilizovány a Voyager je mohl zničit transfázovými torpédy. Během cesty byl Voyager vtažen do borgské koule a po dosažení kvadrantu alfa ji rozstřelil zevnitř. Kapitán Janewayová přijímá videohovor od admirála Parise (otec Toma Parise) a pak dává rozkaz komandéru Chakotayovi k odletu k Zemi.\n"}
{"id": "142374", "url": "https://cs.wikipedia.org/wiki?curid=142374", "title": "Salmóneus", "text": "Salmóneus\n\nSalmóneus (latinsky \"Salmoneus\") byl v řecké mytologii syn Aiola a jeho manželky Enareté. Jeho dědem byl Hellén, praotec všech Řeků.\n\nJeho bratry byli:\n\nSalmóneus byl nejprve králem v Thessálii, pak odvedl skupinu kolonistů do Élidy, kde postavil město Salmónia. Byl svým poddaným nenáviděným vládcem, byl zpupný, chtěl se rovnat Diovi, zastrašoval ohlušujícím hřmotem a ohnivými pochodněmi, které měly připomínat božské blesky. Když už to Zeus nechtěl snášet, vrhl na něj skutečný blesk, který\nzahubil Salmónea, zničil jeho vůz a spálil celé město.\n\n\n"}
{"id": "142380", "url": "https://cs.wikipedia.org/wiki?curid=142380", "title": "Krétheus", "text": "Krétheus\n\nKrétheus (starořecky \"Κρηθεύς\", latinsky \"Cretheus\") byl v řecké mytologii syn Aiola, vnuk praotce Řeků Helléna. Stal se zakladatelem a prvním králem v Iólku. \n\nZdá se, že Krétheus našel své místo v řeckých mýtech na jedné straně právě pro své významné předky, vždyť jeho otec Aiolos byl zakladatelem významného řeckého kmene Aiolů; také všichni jeho bratři,kterými byli Sisyfos, Salmóneus, Athamás, Deión, Periérés a Magnés, byli zakladateli a vládci významných řeckých měst té doby. \n\nPraotec Řeků Hellén měl vedle Aiola ještě dva syny - Dóros byl zakladatelem řeckého kmene Dórů a Xúthovi synové Achaios a Ión založili kmeny Achajů a Iónů.\n\nDalším důvodem, proč je Krétheus známý, jsou také jeho potomci. Když se později oženil s Tyró, dcerou svého bratra Salmónea, porodila mu Aisóna, budoucího otce slavného mořeplavce Iásona, který vedl proslulou výpravu za zlatým rounem do daleké Kolchidy. Jeho manželka Tyró s sebou přivedla také svá dvojčata Pelia a Nélea, jejichž otcem byl bůh moří Poseidón. \n\nPo smrti Kréthea uchopil moc v Iólku Peliás, odsunul právoplatného nástupce trůnu Aisóna a vyhnal své dvojče Nélea do Messénie v západní části Peloponnésu, kde Néleus založil město Pylos. Když dospěl Iásón a hlásil se o svá práva na iólkský trůn, Peliás si stanovil podmínku, že výměnou mu Iásón přiveze rouno zlatého berana. Iásón podmínku přijal a zorganizoval slavnou výpravu Argonautů. Z dlouhé cesty přivezl nejen rouno, ale také manželku Médeiu, \nmocnou kouzelnici, která úskokem usmrtila Pelia, dokonce za pomoci jeho vlastních dcer. Ale to je zase jiný velký příběh Argonauti, Iásón, Médeia. \n\n"}
{"id": "142382", "url": "https://cs.wikipedia.org/wiki?curid=142382", "title": "Hellén", "text": "Hellén\n\nHellén (starořecky \"Ἕλλην\", latinsky \"Hellen\") je v řecké mytologii praotcem Hellénů-Řeků, a synem prvních lidí Deukalióna a Pyrrhy.\n\nPodle Pseudo-Apollodórovy \"Bibliothéky\" se Deukalión, syn Prométheův, během velké potopy seslané Diem zachránil na truhle společně se svou ženou Pyrrhou, dcerou Epitmétheovou, a dosáhl Parnassu. Poté s Pyrrhou společně stvořil lidstvo házením kamenů za sebe a také zplodil syny Helléna a Amfiktyóna, a dceru Protogéneiu. Též uvádí že podle některých byl Hellénovým otcem samotný Zeus. Hellén poté zplodil s nymfou Orseidou syny Dóra a Aiola, zakladatele řeckých kmenů Dórů a Aiolů, a Xútha, otce zakladatelů kmenů Achájů a Iónů.\n\nPodle Strabónovy \"Geografiky\" vládl Hellén v thessálské Fthíi a vládu po něm zdědil jeho nejstarší, nejmenovaný, syn, zatímco Dóros, Xúthos a Aiolos založili svá sídla mimo panství svého otce.\n\nRodokmen prvních lidí v řecké mytologii vypadá následovně:\n"}
{"id": "142383", "url": "https://cs.wikipedia.org/wiki?curid=142383", "title": "Strhovací mechanismus", "text": "Strhovací mechanismus\n\nStrhovací mechanismus je klíčová součást promítačky (vyskytuje se též ve filmových kamerách, filmových kopírkách a některých typech profesionálních filmových scannerů a telecines s celookeničkovým snímáním).\n\nStrhovací mechanismus zajišťuje posun filmu ve filmové dráze po jednotlivých okeničkách a převádí tak plynulý posuv filmu na promítacích rolích na skokovitý pohyb s co největším využitím času na prosvit světla skrze filmovou okeničku a naopak co možná nejmenším časem pro přesun stávajícího filmového okénka na následující. \n\nStrhovací mechanismus pohání maltézský kříž. Ten v principu funguje tak, že pohání ozubený váleček (na obrázku vlevo pod objektivem). Skrze perforační děrování filmu ozubený váleček strhává filmový pás a vše je přesně synchronizováno s rotující závěrkou následojícím způsobem:\n\n\nPostup se opakuje 24 nebo 25× za sekundu, podle typu stroje nebo (umí-li stroj obě rychlosti) podle frekvence, kterou byl film natočen a kterou se tudíž má promítat. U profesionálních filmových kamer lze natáčet i menší či naopak větší rychlostí, ale strhovací mechanismus má z principu daného jeho mechanickou konstrukcí určitý limit, který (u tzv. rychloběžných kamer či rychloběžek) činí kolem 500 snímků za sekundu. U promítání je frekvence světelných impulzů projekční lampy vždy dvojnásobná – lépe tak dokáže navodit iluzi pohybu promítaných obrázků.\n\nRychlost 35mm filmu při strhávání je 0,5 m/s a na perforaci filmu působí značná síla. Mechanismus maltézského kříže je enormně namáhán. Proto je vyroben z kvalitních materiálů a s vysokou přesností řádů tisícin milimetru (protože i velmi drobné odchylky se na promítacím plátně výrazně projeví). Při provozu musí být vydatně mazán kvalitním řídkým olejem.\n\nBěhem posunu filmu je velmi namáhán i filmový pás. Aby se zamezilo jeho poškození, je nutno při zakládání filmu vytvořit před vstupem do filmové dráhy a za strhovacím mechanismem volné smyčky, vytvářející mechanický „buffer“ o velikosti nejméně tří okének. V případě zmenšení smyček hrozí přetržení pásu nebo jeho rozkmitání či zaseknutí s rizikem následného propálení aktuálně prosvicovaného políčka.\n\n"}
{"id": "142384", "url": "https://cs.wikipedia.org/wiki?curid=142384", "title": "Daniel Swarovski", "text": "Daniel Swarovski\n\nDaniel Swarovski (24. října 1862 Jiřetín pod Bukovou, Čechy – 23. ledna 1956 Wattens, Tyrolsko) byl brusič skla a zakladatel podniku Swarovski, který se stal světoznámým díky svému broušenému sklu. Vybudoval nadnárodní společnost působící ve více než 40 zemích světa.\n\nNarodil se v severních Čechách v německy mluvící rodině. Vyučil se pasířem (uměleckým sklářem). Od mládí pracoval v továrně svých rodičů. Později odešel do Paříže a Vídně. Zde se setkal s Františkem Křižíkem a inspirován možnostmi elektrické energie se rozhodl zkonstruovat stroj na broušení šatonů. V roce 1892 si nechal stroj patentovat a založil firmu Swarovski & Co. spolu s Armadem Kosmannem.\n\nZ důvodu nedostatku energie v českých řekách odešel do Wattens v Tyrolsku, kde nalezl díky energii z alpské řeky Inn optimální podmínky pro založení brusičství. V roce 1908 postavil vlastní sklárnu pro dodávku skloviny a v roce 1913 vyrobil vlastní broušené sklo z křišťálového skla vynikající kvality porovnatelné s českou výrobou. Po první světové válce odešel z vedení firmy. Zemřel v roce 1956 ve věku 94 let.\n\n"}
{"id": "142386", "url": "https://cs.wikipedia.org/wiki?curid=142386", "title": "Dóros", "text": "Dóros\n\nDóros (starořecky \"Δῶρος\" \"Dóros\", latinsky \"Dorus\") je v řecké mytologii zakladatelem kmene Dórů. Byl synem Helléna, prapředka Hellénů-Řeků a nymfy Orseidou, a vnukem prvních lidí Deukalióna a Pyrrhy. V dobových zdrojích se objevuje několik podání o jeho životě a činech:\n\n\n\nRodokmen prvních lidí v řecké mytologii vypadá následovně:\n"}
{"id": "142387", "url": "https://cs.wikipedia.org/wiki?curid=142387", "title": "Eulerova rovnice", "text": "Eulerova rovnice\n\nEulerova rovnice ( ) je obyčejná diferenciální rovnice \"n\"-tého řádu tvaru\nkde formula_2 jsou konstanty.\n\nEulerova diferenciální rovnice je speciálním případem rovnice s proměnnými koeficienty, kterou lze substitucí formula_3 převést na lineární diferenciální rovnici s konstantními koeficienty řešitelnou explicitně. Alternativně lze zkoušet řešení tvaru formula_4.\n\nNejobvyklejší Eulerovou rovnicí je rovnice druhého řádu, která se objevuje v několika aplikacích ve fyzice a strojírenství, například při řešení Laplaceovy rovnice v polární souřadnicích. Je dána rovnice:\n\nZkoušíme řešení tvaru\n\nZderivováním dostaneme:\n\na\n\nDosadíme do původní rovnice:\n\nA upravíme na:\n\nTuto rovnici řešíme pro proměnnou \"m\". Existují tři odlišné zajímavé případy:\n\n\nV případě 1 má Eulerova rovnice řešení\n\nV případě 2 má Eulerova rovnice řešení\n\nPro získání tohoto řešení je nutné po nalezení jednoho řešení \"y\" = \"x\" použít metodu redukce řádu.\n\nV případě 3 má Eulerova rovnice řešení\n\nPro formula_16 a formula_17 v reálné rovině\n\nTento tvar řešení odvodíme položením \"x\" = \"e\" a použitím Eulerova vzorce.\n\nV rovnici\n\nprovedeme substituci proměnné definovanou vztahem\n\nPo zderivování:\n\nSubstituce formula_23 dává\n\nTato rovnice pro formula_23 může být snadno vyřešena pomocí svého charakteristického polynomu\n\nNyní jestliže formula_27 a formula_28 jsou kořeny tohoto polynomu, rozlišujeme dva hlavní případy: různé kořeny a dvojité kořeny:\n\nJestliže má rovnice různé kořeny, obecné řešení je dáno vztahem\n\nJestliže kořeny jsou si rovné, obecné řešení je dáno vztahem\n\nV obou případech lze řešení formula_31 nalézt tak, že položíme formula_32, tedy formula_33. \n\nTo dává v prvním případě\n\nve druhém případě\n\nŘešíme rovnici\n\nnahradíme jednoduché řešení \"x\":\n\nAby \"x\" bylo řešení, platí buď \"x\" = 0, což dává triviální řešení, anebo koeficient u \"x\" je nula. Řešením kvadratické rovnice dostaneme \"α\" = 1, 3. Obecné řešení je proto\n\nEulerovy rovnice má obdobu v diferenčních rovnicích. Pro pevné \"m\" > 0, definujeme posloupnost \"ƒ\"(\"n\") jako\n\nPoužitím diferenčního operátoru na formula_40 dostaneme, že\n\nJestliže tento postup opakujeme \"k\"-krát, dostaneme\n\nkde horní index znamená \"k\"-násobné použití diferenčního operátoru. Srovnání tohoto s faktem, že \"k\"-tá derivace \"x\" se rovná\n\nnabízí možnost řešit diferenční rovnice \"N\"-tého řádu\n\npodobným způsobem jako diferenciální rovnice. Skutečně substituce zkušebního řešení\n\ndává stejný výsledek jako diferenciální rovnice\n\nNyní můžeme pokračovat jako v případě diferenciální rovnice, protože obecné řešení lineární diferenční rovnice \"N\"-tého řádu je také lineární kombinací \"N\" lineárně nezávislých řešení. Použitím redukce řádu v případě více kořenů \"m\" dostaneme výrazy obsahující diskrétní verzi funkce ln,\n\nPokud se vyskytnou zlomky, lze místo výše uvedeného použít funkci gama:\n\ncož se shoduje s výše uvedenou definicí pro celočíselné \"m\".\n\n\n\n"}
{"id": "142388", "url": "https://cs.wikipedia.org/wiki?curid=142388", "title": "Xúthos", "text": "Xúthos\n\nXúthos (starořecky \"Ξοῦθος\" \"Xouthos\", latinsky \"Xuthus\") je v řecké mytologii otcem zakladatelů kmenů Achájů a Iónů. Byl synem Helléna, prapředka Hellénů-Řeků a nymfy Orseidou, a vnukem prvních lidí Deukalióna a Pyrrhy. V dobových zdrojích se objevuje několika podání o jeho životě a činech:\n\n\n\nRodokmen prvních lidí v řecké mytologii vypadá následovně:\n"}
{"id": "142395", "url": "https://cs.wikipedia.org/wiki?curid=142395", "title": "Dolní Smrčné", "text": "Dolní Smrčné\n\nDolní Smrčné () je částí města Brtnice nacházející se v okrese Jihlava v Kraji Vysočina. Ke dni 28. 8. 2006 zde žilo 89 obyvatel.\n\nNázev se vyvíjel od varianty Smrczne (1390), v Smrčném (1447), z Smrczney (1528), Smrczne (1556), Smrcžny (1678), Smržny (1718), Unter Smrczny (1720), Smrczny (1751), Smrcžny a Smrtschey (1798), Unter Smrchny a Dolnj Smržny (1846), Unter Smrežny a Dolní Smrčná (1850), Unter Smrczna a Dolní Smrčna (1872), Untersmrčny a Dolní Smrčný (1906) až k podobě Dolní Smrčné v roce 1924. Místní jméno vzniklo z obecného jména smrk a znamenalo ves u smrku či pod smrkem.\n\nPrvní písemná zmínka o obci pochází z roku 1233.\n\nV letech 1869–1950 patřila jako osada pod Panskou Lhotu, v letech 1950–1988 byla samostatnou obcí, 1. ledna 1989 se stala místní částí Brtnice.\n\nDolní Smrčné leží v okrese Jihlava v Kraji Vysočina. Nachází se 11 km jižně od Luk nad Jihlavou, 7 km západně od Koutů, 11 km severně od Okříšek a 7 km východně od Brtnice. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Nadmořská výška se pohybuje od 452 do 429 metrů. Nejvyšší bod, Málkův kopec (540 m n. m., též Na kopci), leží jižně od vsi. Východně od Dolní Smrčné protéká řeka Jihlava, do níž se zprava vlévá Chlumský potok a zleva bezejmenný potok, který protéká Dolním Smrčným. Část území přírodní rezervace Údolí Brtnice zasahuje i do katastru Dolní Smrčné.\n\nPodle sčítání 1930 zde žilo v 42 domech 231 obyvatel. 221 obyvatel se hlásilo k československé národnosti a 9 k německé. Žilo zde 230 římských katolíků a 1 evangelík.\n\nV obci sídlí Penzion Anděl a truhlářství Michal Pysk. Obcí prochází silnice III. třídy č. 4031 do Bransouzí a železniční trať č. 240 z Brna do Jihlavy. Dopravní obslužnost zajišťují dopravci ICOM transport a České dráhy. Autobusy jezdí ve směrech Jihlava a Brtnice a vlaky ve směrech Brno a Jihlava. Obcí prochází cyklistické trasy č. 162 a Jihlava-Raabs z Panské Lhoty do Bransouzí a modře značená turistická trasa.\n\nZdejší děti dojíždění do základní školy v Brtnici. Pobočku tu má Městská knihovna v Brtnici. Působí zde Sbor dobrovolných hasičů Dolní Smrčné. V roce 2020 by v obci měl být postaven kulturní dům, investice dosáhne 10 milionů Kč.\n\n\n"}
{"id": "142403", "url": "https://cs.wikipedia.org/wiki?curid=142403", "title": "Baltimora", "text": "Baltimora\n\nBaltimora byl italský hudební projekt aktivní v 80. letech, v USA a Spojeném království je často označovaný jako one-hit wonder známý svým hitem \"Tarzan Boy\". Frontmanem byl zpěvák Jimmy McShane (23. května 1957 v Londonderry – 29. března 1995), který pocházel ze Severního Irska. Skupina je typickým představitelem stylu italo disca.\n\nSkladba \"Tarzan Boy\" se v roce 1985 umístila v Německu a Velké Británii nejlépe na třetím místě, v USA na místě třináctém. Videoklip ke skladbě byl jedním z prvních, které kombinovaly počítačovou animaci a obraz živého zpěváka. Další skladby již zdaleka nedosáhly úspěchu tohoto hitu.\n\nMcShane v roce 1995 zemřel na AIDS.\n\n\n"}
{"id": "142409", "url": "https://cs.wikipedia.org/wiki?curid=142409", "title": "Incubation", "text": "Incubation\n\nIncubation (či Incubation – The Time Is Running Out) je počítačová hra – tahová strategie společnosti Blue Byte Software uvedená na trh v roce 1997. Hráč ovládá oddíl vojáků, s nimiž plní zadané úkoly, likviduje nepřátele a postupuje jednotlivými lokacemi ve fiktivním světě kolonizované planety Scayra, na níž neznámý virus zmutoval původní obyvatele Scay’Ger v krvelačné zabijáky. Hra jako jedna z prvních strategií plně používala 3D počítačovou grafiku a podporovala hardwareový akcelerátor 3dfx Voodoo. Incubation patří do série počítačových her Battle Isle.\n\nZákladní kampaň pro jednoho hráče zahrnuje kolem 30 misí umístěných v interiérech budov a na ulicích. Postavy jednotlivých vojáků z oddílu bojem a plněním úkolů vylepšují své vlastnosti a získávají zkušenostní body, které jsou potřeba při nakupování výzbroje a výstroje vojáků. Nejčastějším úkolem je projít daný prostor přes odpor nepřátel, někdy je však třeba splnit i speciální úkoly jako např. záchrana civilistů, vyřazení z provozu určitého zařízení apod. V lokacích vojáci mohou nalézt munici a body k vylepšení vybavení. Na stanovištích mezi jednotlivými misemi lze na základě zkušenostních bodů a bodů k vylepšení vybavení vojáky vyzbrojit lepšími zbraněmi (\"od jednoduchých ručních zbraní přes kulomety a granátomety až po lasery\"), vybavit ochranným oblečením a dalšími užitečnými předměty (např. lékárnička, náhradní zásobník munice, detektor nepřátel, jetpack - batoh k dalekým skokům). Hráč musí výběr zbraní a dalšího vybavení svých vojáků přizpůsobit úkolům mise a podmínkám v dané lokaci. Musí zvažovat množství munice, zahřívání jednotlivých zbraní, jejich přesnost střelby, vybavení bodákem pro boj zblízka. V bojových lokacích pak musí pečlivě rozvažovat rozvržení svého tahu, pořadí, v němž do akce zapojí jednotlivé vojáky, aby si např. nepřekáželi při střelbě.\n\nHra také umožňuje zapojení více hráčů v lokální síti, kteří mohou buď bojovat proti sobě, nebo kooperovat v boji proti nepřátelům ovládaným počítačem. Tři úrovně obtížnosti se liší množstvím nepřátel a účinností jejich útoků.\n\nČasopis PC Gamer hru ocenil jako nejlepší tahovou strategii roku 1997. Společnost Blue Byte Software později vydala rozšíření hry s názvem The Wilderness Missions, které obsahovalo dalších 39 misí a editor map. Herní obtížnost těchto dodatečných misí byla vyšší, na úrovni konce základní hry.\n\n"}
{"id": "142416", "url": "https://cs.wikipedia.org/wiki?curid=142416", "title": "Maorština", "text": "Maorština\n\nMaorština (maorsky: \"te reo Māori\") je jazyk Maorů žijících na Novém Zélandu (\"Aotearoa\" v maorštině). Patří mezi polynéské jazyky. V roce 1987 se maorština stala jedním z oficiálních jazyků na Novém Zélandu. Maorština se dostala do úpadku především po roce 1945, ale posledních několik let dochází k její obnově. \n\nZpráva o národním sčítání lidu z roku 2013 udává, že maorsky se bylo schopno domluvit 149 000 lidí, což v té době bylo 3,7 procenta obyvatelstva. V roce 2015 udalo 55 procent Maorů alespoň základní znalost maorštiny, a z těch pouze 64 procent jí doma používalo jako hlavní jazyk.\n\nPůvodní maorština neměla psanou podobu, a až po roce 1814 se začala používat latinka. V roce 1820 vytvořil Samuel Lee spolu s náčelníkem Hongi Hika systém psaní v maorštině, který se úspěšně ujal a až doposud se v podstatě nezměnil.\n\nOdvozený anglický a český název tohoto jazyka pochází z maorštiny samotné, a píše se \"Māori\". Na Novém Zélandu se na maorštině často říká jen \"te reo\", neboli \"ten jazyk\", což je zkrácená verze \"te reo Māori\".\n\nNový Zéland uznává tři jazyky jako své oficiální: angličtinu, maorštinu a novozélandského znakového jazyka. Maorština se stala oficiálním jazykem v roce 1987. Většina vládních budov má bilingvní názvy v angličtině i maorštině. Bilingvní názvy se objevují také například v knihovnách.\n\nKomparativní lingvistika označuje maorštinu za polynéský jazyk, konkrétně pak za východní polynéský jazyk spadající do podskupiny tahitských jazyků. Do této podskupiny se dále řadí maorština z Cookových ostrovů a tahitština z ostrova Tahiti a Společenských ostrovů. Maorština je příbuzná dalším jazykům ze skupiny východních polynéských jazyků.\n\n"}
{"id": "142427", "url": "https://cs.wikipedia.org/wiki?curid=142427", "title": "Blackbox", "text": "Blackbox\n\nBlackbox je prototyp datacentra v přepravním kontejneru vyprojektovaného firmou Sun Microsystems. Poprvé byl představen 17. října 2006. Na trh se měl dostat přibližně v polovině roku 2007, pořizovací cena se pohybuje okolo 500 000 $. Protože je navržen tak, aby dokázal využít již existující infrastrukturu, je vhodný na místa, kde je nemožné vytvořit klasické datacentrum (například ropné plošiny, rozvojové země). Obsahuje podle objednávky 1,5 petabyte diskové kapacity nebo 2 petabyte na páskových jednotkách, 7 terabyte operační paměti a 250 procesorů Sun Fire T1000 server (2000 jader) nebo Opteron server (1000 jader).\n\n"}
{"id": "142432", "url": "https://cs.wikipedia.org/wiki?curid=142432", "title": "Nigel Mansell", "text": "Nigel Mansell\n\nNigel Ernest James Mansell, CBE (* 8. srpna 1953 Upton-on-Severn, Worcestershire) je bývalý anglický pilot Formule 1, mistr světa z roku 1992.\n\nV roce 1993 získal také titul v sérii závodů CART. Ve formuli 1 strávil 15 sezón, v sérii CART dva roky. V pozdějších letech závodil Mansell v závodech GP Masters. Britský novinář Murray Walker, který komentoval závody formule 1, řadí ve svém hodnocení Nigela Mansella do TOP 10 pilotů F1.\n\nPo úspěchu na motokárách jezdil Mansell roky 1976-1977 ve Formuli Ford. V prvním roce absolvoval devět závodů, z nichž v šesti zvítězil. V roce 1977 absolvoval 42 závodů a zvítězil v 33 z nich. Stal se šampionem. Tehdy ho zastihla zpráva jeho lékaře, že mu hrozí paralýza končetin a možná nebude moci již nikdy závodit. Mansell se však z nemocnice vrátil na závodní okruhy.\n\nV letech 1978 a 1979 působil ve formuli 3. Hned v prvním závodě startoval z pole position a umístil se druhý. Během druhé sezóny (1979) měl těžkou havárii a byl hospitalizován se zlomeným obratlem. Po svém návratu se mu podařilo stát se testovacím pilotem stáje Lotus ve formuli 1.\n\nSvou první šanci ve formuli 1 tak dostal v roce 1980, při Velké ceně Rakouska na okruhu Zeltweg. V pěti závodech, kterých se tohoto roku zúčastnil (v barvách Lotusu) však nedokázal bodovat.\n\nNicméně u Lotusu zůstal po sezony 1981 až 1984 a po celou dobu mu týmovým kolegou byl Elio de Angelis. Budeme-li počítat pouze tyto čtyři kompletní sezony, pak pouze jednou (1983), dokázal svého týmového kolegu pokořit.\n\nJeho \"totální nasazení\" se zalíbilo Franku Williamsovi a pro sezonu 1985 jej angažoval jako druhého jezdce ke Keke Rosbergovi. A právě u Williamsu získal toho roku své první vítězství. Bylo to na domácí trati v Brands Hatch. Na nejvyšším stupínku se mu zalíbilo natolik, že se tam vrátil hned při dalším závodě v Kyalami. V celkové klasifikaci obsadil lichotivé šesté místo. Pro zajímavost, na páté příčce skončil Elio de Angelis.\n\nPro sezonu 1986 \"nafasoval\" nového týmového kolegu. Byl jím v tu dobu již dvojnásobný mistr světa z let 1981 a 1983, Nelson Piquet. Ale Mansell (možná i díky nehodě šéfa týmu Franka Williamse, který nějakou dobu nemohl svůj tým vést) nepřijal roli týmové dvojky a Nelsona Piqueta v těsném boji o titul mistra světa porazil. Vzájemná rivalita obou a nešťastná nehoda (prasklá pneumatika) v poslední GP sezony v Adelaide připravily Nigela Mansella o titul. Jako třetí vzadu se nakonec smál Alain Prost na McLarenu.\n\nV sezoně 1987 se Mansell ještě o něco zlepšil, vyhrál celkem šest závodů (oproti pěti loňským), ale ani to nestačilo. Tentokrát jej porazil týmový kolega Nelson Piquet, který tak zkompletoval hattrick. I v této sezoně dokázal Mansell zvítězit na domácí půdě. Mezitím co v letech 1985 a 1986 to bylo v Brands Hatch, v roce 1987 slavil na letišti v Silverstone. Domácí závod pro něj byl vždy vrcholem, což dokládají jak jeho výsledky, tak i jeho slova: \"Doma bych se i zabil, jen abych vyhrál\".\n\nRok 1988 moc nadějí nedával. Od Williamsu sice odešel Nelson Piquet, ale i dodavatel motorů Honda. Nový motor Judd určitě nepatřil mezi konkurenceschopné. Deváté místo v celkovém hodnocení nepůsobí tak špatně, jako zisk dvanácti bodů za dvě druhá místa ve Španělsku a jak jinak - doma v Silverstone.\n\nNení proto překvapením, že pro následující rok změnil Nigel týmové barvy. Italští tifosi ho vřele přijali a dali mu přezdívku \"Leone\". Vítězství v premiérovém závodě za Ferrari je něco, co se \"neodpouští\". Nigel to dokázal v Brazílii. Tohoto roku zvítězil ještě v Maďarsku na Hungaroringu a v premiérové sezoně v rudém tak skončil čtvrtý.\n\nV roce 1990 Ferrari bojovalo o titul mistra světa. Nebylo to ale zásluhou Nigela Mansella. Gerharda Bergera vystřídal Alain Prost, který utekl z McLarenu před Ayrtonem Sennou. Právě Senna se nakonec radoval ze svého druhého titulu mistra světa. Mansell se mohl radovat pouze z vítězství v Portugalsku. Celková pátá příčka nenaplnila jeho představy a tak na konci roku vyslyšel volání Franka Williamse, aby se vrátil \"domů\". Patrick Head (šéfkonstruktér Williamsu) sliboval vítězné auto, na kterém pracoval spolu s Adrianem Neweyem.\n\nWilliams FW14 byl asi nejlepším autem sezony 1991, ale trvalo dlouho, než se podařilo jej dokonale vyladit. Ayrton Senna tak v úvodních závodech sezony získal rozhodující náskok, který už udržel. (Adrian Newey se zdá být specialistou na podobné situace a ze stejné příčiny přišel o titul i s McLaren a Red Bullem). Mansell nakonec získal 72 bodů především za pět vítězství a tři druhá místa. Opět dokázal zvítězit na domácí půdě - jak jinak. Strhující závod skončil nešťastně pro Ayrtona Sennu, který zůstal stát v posledním kole s nepojízdným vozem na trati. Klasifikován byl na čtvrtém místě a přesto, že mu došel benzín, do cíle dojel. Bylo to ale na voze Nigela Mansella. I to trochu vypovídá o vzájemných vztazích jezdců této éry a o vzájemném respektu těchto velikánů.\n\nTímto gestem ale ohledy k Ayrtonovi skončily. V sezoně 1992 (nejen) ho Mansell doslova \"rozdrtil\". Z prvních deseti Velkých cen vyhrál hned osm a již v jedenáctém závodě v Maďarsku byl korunován mistrem světa. Že ve výše zmíněných osmi triumfech je obsažen i ten z domácí Velké ceny je asi zbytečné dodávat. Ve zbytku sezony už přidal jen jedno vítězství. Bylo to způsobeno i tím, že se od Franka Williamse dozvěděl o angažování Alaina Prosta pro sezónu 1993. To Mansell nechtěl akceptovat a z formule 1 odešel.\n\nV roce 1993 jezdil v zámořské sérii Indy Car za stál Newman-Haas, známého herce Paula Newmana a Carla Haase. Hned v této premiérové sezoně získal nejen titul nováček roku ale především celkové prvenství.\n\nVe formuli 1 toho roku triumfoval Alain Prost (dle očekávání). Na další rok jej u Williamsu ale nahradil Ayrton Senna (proti očekávání). Ve třetím závodě v Imole však Ayrton Senna za velmi dramatických okolností zemřel a do jeho sedačky se od závodu v Montmelo posadil mladý skot David Coulthard. Frank Williams se ale chtěl udržet na výsluní a tak přemluvil Nigela k návratu. V poslední Velké ceně sezony si tak Nigel Mansell připsal poslední vítězství své kariéry.\n\nO rok později se ještě pokoušel \"vejít\" do monopostu McLarenu, ale neúspěšně. Formule 1 vstupovala do éry přísné aerodynamiky a štíhlých linií, což nebyla Nigelova parketa. S érou robustních monopostů tak skončila i éra Nigela Mansella.\n\nI přesto, že Nigel za celou svou kariéru získal \"pouze\" jeden titul mistra světa, řadí ho Murray Walker oprávněně mezi TOP TEN jezdců f1 všech dob. Aby mohl začít, zastavil téměř celý svůj majetek, i přesto, že čelil vážným zdravotním problémům, které téměř vylučovaly možnost závodit. Na dráze byl ochoten a schopen nechat všechno pro úspěch, nikdy se nevzdal, žádná situace pro něj nebyla beznadějná. Nutno podotknout, že málokdy v historii čelil jezdec tak velké konkurenci, jaká se sešla v osmdesátých letech: Senna, Mansell, Prost, Piquet ... Diváky dokázal doslova strhnout. Vždy jel na vítězství. Druhé místo pro něj byla prohra. I z toho pramenilo mnoho, možná zbytečných chyb a odpadnutí. Ale oči a srdce fanoušků plesala. Byla to doba, kdy určující byl limit jezdce, ne vozu a Nigel (spolu s jeho fandy) si to dokonale užíval.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "142436", "url": "https://cs.wikipedia.org/wiki?curid=142436", "title": "Theo Jörgensmann", "text": "Theo Jörgensmann\n\nTheo Jörgensmann (* 29. září 1948, Bottrop) je německý klarinetista a skladatel jazzové hudby. Jako profesionální hudebník působí od roku 1975. Jörgensmann je zakládajícím členem německo-české umění asociace pro arte vivendi.\n\n\n\n"}
{"id": "142437", "url": "https://cs.wikipedia.org/wiki?curid=142437", "title": "Marie Leszczyńská", "text": "Marie Leszczyńská\n\nMarie Leszczyńská [leščyňská], polsky \"Maria Karolina Zofia Felicja Leszczyńska\" (23. června 1703 Trzebnica – 24. června 1768 Versailles), byla mladší dcera svrženého polského krále Stanislava Leszczyńského, který se uchýlil do azylu do Paříže, a jeho ženy Kateřiny Opalińské. V roce 1725 se provdala za francouzského krále Ludvíka XV. a stala se francouzskou královnou.\n\nKdyž kníže de Condé, první ministr krále Ludvíka XV. a posléze jeho nástupce kardinál Fleury hledali ženu pro krále, chtěli vybrat takovou, která by Francii nevtáhla do komplikovaných politických vztahů. Silný vliv na výběr nevěsty měla i markýza de Prie, milenka knížete de Condé. Marie se stala dokonalou kandidátkou, když Stanislav Leszczyński pozbyl politického významu. Svatba se konala 4. září 1725. Nevěsta byla králi velmi vděčná, že si ji vybral za manželku, o to víc, že svým manželstvím mohla do jisté míry kompenzovat rodičům ztrátu trůnu.\n\nBěhem času však také Ludvík došel k názoru, že manželství s Marií je zahanbující mesaliancí, koneckonců již zveřejnění jeho záměrů se s ní oženit vzbudilo velké pobouření. Marie přišla ke dvoru skromně, třebaže v důsledku tohoto manželství připadlo Francii Lotrinsko.\n\nManželství přesto bylo zpočátku velmi šťastné, narodilo se z něj deset dětí (osm dcer a dva synové), matce velmi oddaných. Ludvík XV. byl ovšem notorickým sukničkářem, měl množství milenek (nejznámější z nich byla Madame de Pompadour, která Marii na královském dvoře zcela odsunula); Marie o většině z nich věděla a trpěla jimi, nezbývalo jí však než je akceptovat. Na druhé straně se k ní Ludvík choval vždy velmi dobře, měla velkou volnost, mohla si sama vybírat své přátele a společnost, na rozdíl od jiných královských manželek měla možnost stýkat se se svými rodiči.\n\nByla horlivou katoličkou, to po ní zdědily i její děti.\n\nJejím kulturním vkladem do života versailleského dvora bylo každotýdenní pořádání koncertů polských chórů.\n\nZ manželství Marie Leszczyńské a Ludvíka XV. se narodilo deset dětí, dva synové a osm dcer. Mladší syn a dvě mladší dcerky zemřely jako děti; kromě nejstarší dcery Luisy Alžběty všechny její dcery zůstaly neprovdány.\n\nDruhý sňatek následníka trůnu Ludvíka Ferdinanda byl s ohledem na královnu Marii do jisté míry problematický. Poté, co po dvou letech manželství zemřela jeho první žena, vzešel od strýce nevěsty, Mořice Saského, plán na manželství s Marií Josefou Saskou. Podpořila ho metresa ženichova otce, krále Ludvíka XV., Madame de Pompadour a král s návrhem souhlasil. Považoval ho za výhodný pro Francii, Francie a Sasko totiž byly nepřátelskými zeměmi v nedávné válce o rakouské dědictví, takže sňatek mezi následníkem francouzského trůnu a saské princezny by mohl vést ke vzniku spojenectví mezi oběma státy. Problém však spočíval v tom, že děd Marie Josefy August II. Silný zbavil polského trůnu Stanislava I. Leszczyńského, otce královny Marie Leszczyńské a sňatek následníka trůnu, jejího syna, s Augustovou vnučkou mohl znamenat hlubokou urážku lidem milované královny. Bez ohledu na tyto konsekvence však ke sňatku nakonec došlo; ženichovi bylo 18 a nevěstě 15 let. Třebaže se znovu oženil, oplakával Ludvík Ferdinand stále svou první ženu. Marie Josefa, obdařená citlivou duší, trpělivostí i bystrým intelektem, dokázala postupně získat srdce nejen svého manžela, ale nakonec se hluboce nábožensky založená a vysoce morální princezna díky těmto svým vlastnostem sblížila i se svou tchyní.\n\n"}
{"id": "142439", "url": "https://cs.wikipedia.org/wiki?curid=142439", "title": "Rovnoběžky", "text": "Rovnoběžky\n\nRovnoběžky jsou v matematice dvě přímky ležící v téže rovině, které se v Euklidovské geometrii nikde neprotínají.\n\nRovnoběžky jsou takové dvě přímky, které mají stejný směr, ale neprotínají se v žádném bodě. I v případě prostorových přímek lze rovnoběžkami proložit rovinu.\n\nJsou-li \"p\" a \"q\" dvě přímky, pak jsou rovnoběžné právě tehdy, když platí:\n\nKonstanta \"C\" značí vzdálenost obou přímek. Je-li \"C\" = 0, přímky splývají.\n\nRovnoběžnost dvou přímek formula_3 a formula_4 bývá zapisována jako formula_5.\n\nPřímku různoběžnou s rovnoběžkami formula_6 označujeme jako příčku rovnoběžek formula_6.\n\n"}
{"id": "142440", "url": "https://cs.wikipedia.org/wiki?curid=142440", "title": "Arno Geiger", "text": "Arno Geiger\n\nArno Geiger (* 22. července 1968, Bregenz, Vorarlbersko) je rakouský romanopisec.\n\nArno Geiger je synem obecního sekretáře a učitelky. Vyrůstal společně s dvěma bratry a sestrou ve vesnici Wolfurt poblíž Bregenzu. Roku 1987 složil maturitní zkoušku na gymnáziu v Bregenzu a na podzim zahájil studium germanistiky, antických dějin a komparativní literatury na univerzitě v Innsbrucku. Od roku 1990 pokračoval ve studiu na univerzitě ve Vídni, kde na jaře 1993 absolvoval s diplomovou prací o zdolávání cizích krajin v pozdně středověkých německy psaných cestopisných textech (\"Die Bewältigung der Fremde in den deutschsprachigen Fernreisetexten des Spätmittelalters\").\n\nV letech 1986 až 2002 pracoval mj. jako video technik na každoročním Bregenzském festivalu, letních operních slavnostech. Od roku 1993 se živí jako spisovatel na volné noze.\n\nGeigerův otec August (1926–2014) trpěl Alzheimerovou chorobou. Sám autor se tomuto tématu věnuje ve své autobiografické knize \"Starý král ve vyhnanství\" (2011, č. Mladá fronta, 2013).\n\nGeiger žije v současnosti ve Wolfurtu a Vídni.\n\nPo studiích (1993-1994) navštěvoval scenáristickou dílnu pořádanou rakouskou rozhlasovou a televizní společností ORF. V důsledku toho obdržel roku 1994 mj. Stipendium rakouského Ministerstva pro vědu a kulturu. Svá první literární díla zveřejňoval v časopisech.\n\nV roce 1996 a 2004 se účastnil souboje o Cenu Ingeborg Bachmannové v Klagenfurtu, žádnou z udělovaných cen však nezískal.\n\nV říjnu 2005 se stal držitelem první Německé knižní ceny (udělované asociací prodejců knih v Německu) za román \"Es geht uns gut\" (Vede se nám dobře).\n\n\nVzhledem k nevelkému rozsahu Geigerova díla je česká bibliografie začleněna přímo do samotného článku a jmenujeme tu i ty práce, které dosud nebyly přeloženy do češtiny, překlad titulu je pak uveden tučně v lomené závorce /Takto/. Zejména u nepřeložených knih se stává, že je k nim odkazováno pod různými jmény, bibliografie se snaží zaznamenat všechna známá.\n\n\n\n\n\n\n"}
{"id": "142441", "url": "https://cs.wikipedia.org/wiki?curid=142441", "title": "Tramvajová doprava v Pchjongjangu", "text": "Tramvajová doprava v Pchjongjangu\n\nTramvajová doprava je rovněž zastoupena i v hlavním městě KLDR, Pchjongjangu. \n\nVzhledem k tomu, že občané země nemohou vlastnit automobily, je městská hromadná doprava jejich jedinou možností, jak cestovat po hlavním městě. Tramvaje obsluhují ty části metropole, kde není zajištěna doprava metrem či trolejbusy.\n\nPrvní tramvajová síť vznikla v Pchjongjangu v časech japonské okupace. Od roku 1910 se město velmi rychle rozvíjelo, elektrické tramvaje přišly na scénu 23. května 1923, kdy nahradily koňku. Fungovat celý systém vydržel zhruba třicet let, v časech korejské války byl Pchjongjang těžce poškozen a došlo zároveň k likvidaci sítě. \n\nSoučasný systém tramvajové dopravy má v krátkou historii. Slavnostní otevření se konalo k 79. narozeninám hlavy státu, Kim Ir-sena, 12. dubna 1991. O tři dny později začal nový druh dopravy sloužit cestujícím. První trať má délku 20 km, je městského charakteru, spojuje čtvrti Songsan a Songsin, kde se nacházejí dvě ve své době nová sídliště, která potřebovala dopravní obsluhu.\n\nVe stejný den o rok později následovalo otevření druhé trati, a o čtyři roky později se objevila také nová, zatím poslední, trať; tato je však technicky oddělena od ostatních a má rozchod kolejí 1000 mm (zbytek sítě je klasického 1435 mm rozchodu). Spojuje stanici metra Samhung s mauzoleem Kim-Ir Sena. Tratě jsou na sídlištích vedeny mimo hlavní komunikaci po vlastním těslese (každý směr se nachází na jiné straně; vzdáleny jsou od sebe až desítky metrů), ukončeny jsou někdy i provizorními smyčkami (počítalo se s prodlužováním tratí v souvislosti s budováním dalších sídlišť).\n\nK zahájení provozu byly dodány tramvaje československé výroby typů T6B5K a KT8D5K (koncové písmeno K označuje, že se jde o exportní provedení pro Severní Koreu) a nelicencované čínské kopie vozů KT4. Přestože vozy typu KT4 jsou kloubové, vzhledem k technickým problémům se nakonec klouby odstranily.\n\nPo vybudování třetí a poslední trati se vozový park rozrostl o další ojeté vozy původem ze švýcarského Curychu. Ty jsou nasazené na úzkorozchodné trati (celkem 18 motorových a 18 vlečných vozů). Jejich dodání v roce 1995 bylo přísně utajené.\n\nV letech 1996 a 1998 se objevily ještě též české tramvaje, ojeté z Německa (z Drážďan, Magdeburku a Lipska), typu Tatra T4D s vlečnými vozy Tatra B4D (celkem stovky vozidel). \n\nV roce 2008 byl vozový park doplněn vyřazenými tramvajemi Tatra T3SU a T3SUCS z pražského dopravního podniku.\n\nTramvaje jsou spojeny do dvouvozových souprav, a vzhledem ke svému již uvedenému významu jsou relativně přeplněné. Jednotný městský nátěr v podstatě neexistuje, tramvaje jezdí v barvách, v jakých byly do města dodány.\n\nV celé síti existují celkem tři vozovny.\n\n"}
{"id": "142442", "url": "https://cs.wikipedia.org/wiki?curid=142442", "title": "Niki Lauda", "text": "Niki Lauda\n\nAndreas Nikolaus „Niki“ Lauda (22. února 1949 Vídeň – 20. května 2019 Curych) byl rakouský pilot Formule 1, trojnásobný mistr světa z let 1975, 1977 a 1984, spolu-komentátor závodů na německé televizi RTL a pilot a majitel letecké společnosti Lauda Air a Niki.\n\nDne 1. srpna 1976 na německé trati Nürburgring měl Niki Lauda potvrdit, že je blízko k obhajobě titulu. Při tomto závodě však měl nehodu. Lauda se řítil po trati svým vozem Ferrari rychlostí více než 250 km/h k místu zvanému \"Bergwerk\", když jeho vůz neovladatelně zatočil doprava a narazil do plotu, který ho následně vymrštil zpět na dráhu. Do vraku poté narazil pilot Brett Lunger. V té chvíli Laudův vůz začal hořet následkem exploze palivové nádrže. Lauda při srážce s Lungerem ztratil přilbu a tak zůstal uprostřed plamenů s více než 900 °C a i když se ho podařilo vyprostit, byl ve vážném stavu. Měl poškozené plíce, hlavu a i další části těla měl těžce popálené. Musel podstoupit plastickou operaci obličeje. S následky nehody se potýkal až do konce svého života. \n\nO 42 dní později se Niki Lauda opět usadil do svého monopostu a bojoval o titul až do konce sezony. Titul nakonec o jeden bod neuhájil před Jamesem Huntem. O rok později, v roce 1977 opět získal titul mistra světa. Poté ukončil kariéru. V roce 1982 se vrátil zpět do Formule 1 a roku 1984 získal potřetí titul mistra světa.\n\nPo odchodu z Formule 1 se začal věnovat létání. Stal se pilotem a majitelem letecké společnosti Lauda Air, kterou později prodal Austrian Airlines. Po čase v roce 2003 založil další leteckou společnost Niki. Společnost vlastnila kromě jiných i dopravní letadla Airbus A330. Zbankrotovala v roce 2017, když už nespadala pod Nikiho Laudu, ale pod zkrachovalou společnost Air Berlin. Lauda se proto rozhodl koupit aerolinky zpět. \n\nV srpnu 2018 podstoupil transplantaci plic poškozených následkem nehody z roku 1976. Zemřel 20. května 2019 po vleklých zdravotních problémech.\n\n\n\n"}
{"id": "142447", "url": "https://cs.wikipedia.org/wiki?curid=142447", "title": "Sudetoněmecká strana", "text": "Sudetoněmecká strana\n\nSudetoněmecká strana (: \"Sudetendeutsche Partei\", \"SdP\", neformálně označovaná jako henleinovci) byla politická strana za První republiky, založená 1. října 1933 Konradem Henleinem, původně pod názvem \"Sudetendeutsche Heimatfront\" (: \"Sudetoněmecká vlastenecká fronta\").\n\nVypuknutím Velké hospodářské krize (1929) a později nástupem Hitlera k moci (1933) se začala dramaticky měnit vnitropolitická situace v Československu. Pohraniční oblasti osídlené německou menšinou, které byly vázány ve velké míře na export a které do té doby prosperovaly, byly krizí postiženy nejvíce. V Německu začalo velké nacistické propagandistické tažení, jehož součástí se stalo Československo, tamní demokracie a tamní německá menšina.\n\nNově vzniklá strana měla hlásat loajalitu k Československu tak, aby byla ze strany státu nenapadnutelná. Zároveň měla dosáhnout maxima německých národních cílů. Náročný úkol představovala samotná volba vůdce nové strany. Prvním kandidátem se stal rektor Německé univerzity v Praze Mariano San Nicolò, který to ale odmítl. Dalším vhodným kandidátem se stal vedoucí představitel německé tělocvičné organizace \"Deutscher Turnverband\" (DTV) Konrád Henlein. V rámci příprav na založení strany se Henlein zúčastnil turnerských slavností zahraničních Němců ve Stuttgartu, kde byl přijat samotným Adolfem Hitlerem. Nová organizace pod názvem \"Sudetoněmecká vlastenecká fronta\" (německy \"Sudetendeutsche Heimatsfront\", \"SHF\") se ustavila 1. října 1933, kdy vydal Henlein prohlášení, kterým oznámil její vznik. Organizace měla odstranit politické stranictví a pečovat o celý „sudetoněmecký kmen“ bez ohledu na jednotlivé stavy.\n\nHenlein původně ve svých projevech (až do roku 1937), zdůrazňoval odstup od německého národního socialismu a ujišťoval o loajalitě k Československému státu a zdůrazňoval uznání myšlenky občanských svobod. V roce 1934 tak Henlein v České Lípě pro české agrární noviny \"Večer\" prohlásil, že odsuzuje jak pangermanismus, tak panslavismus a odsuzuje i fašismus, nacismus a bezbřehý liberalismus.\n\nV prosinci 1935 byl Henlein pozván do Velké Británie na pozvání \"Královského institutu pro mezinárodní záležitosti\". Ve svém projevu připustil, že i sudetští Němci mají díky svému radikalismu vinu na špatných vztazích mezi Čechy a Němci, ale zároveň ostře kritizoval českou politiku ve vztahu k menšinám. Na přednáškovém turné v Londýně byl pak Henlein ještě třikrát, v letech 1936, 1937 a 1938. Setkal se s např. s W. Churchillem nebo Lewisem Sinclairem, ale s žádným členem britské vlády. Stále však prohlašoval, že se snaží o řešení problému sudetských Němců v rámci Československa. Od léta 1934 bylo zahájeno financování činnosti SHF z Říše a odtud přicházela i podpora pro propuštěné z vězení. 30. dubna 1935 se SHF přejmenovalo na \"Sudetendeutsche Partei\", aby se jako politická strana pak mohlo zúčastnit parlamentních voleb. Od listopadu 1937 vedení SdP koordinovalo svoji politiku s vedením NSDAP tak, aby došlo k oddělení Sudet od československého státu a došlo k integraci oblastí s převážně německým obyvatelstvem s německým státem.\n\nV parlamentních volbách roku 1935 získala Sudetendeutsche Partei (SdP) největší procento hlasů ze všech kandidujících stran, kde získala 1 249 534 hlasů, tj. 15,18 % (44 mandátů v poslanecké sněmovně, 23 mandátů v senátu). To bylo nejvíce ze všech politických stran a jen díky složité volební matematice nezískala nejvíce mandátů. Prezident Masaryk však oproti zvyklostem Henleina nepověřil sestavením vlády, a místo toho jmenoval Třetí vládu Jana Malypetra. Předsedou poslaneckého klubu SdP se stal Ernst Kundt. SdP, která se v roce 1935 ještě ostře distancovala od NSDAP, požadovala „jen“ větší práva Němců v rámci Československa, získala v Sudetech cca 2/3 hlasů, německá sociální demokracie získala 11 mandátů. V celostátním měřítku druhá skončila agrární strana se ziskem 1 176 628 hlasů, tj. 14,29 % (mandátů ve sněmovně však získala 45). SdP se tak zároveň stala nejsilnější německou stranou v českých zemích. Tento volební úspěch SdP však znamenal ztráty hlasů pro ostatní německé strany, které byly postupem času likvidovány, a SdP se tak stala dominantní německou stranou v Československu. Ihned po úspěchu ve volbách zahájilo německé ministerstvo zahraničí oficiální financování SdP, když jí udělilo měsíční příspěvek 15 000 říšských marek, který se postupně zvyšoval. Představitelé SdP začali s výrazným prosazováním svých cílů, zejména na:\n\nZatímco na začátku roku 1935 měla Sudetoněmecká strana jen mírně přes 100 000 členů, po volbách došlo k rychlému růstu a dva měsíce po volbách bylo členy strany 371 315 osob. Na konci roku 1936 měla strana už 459 883 členů.\n\nČeskoslovenská vláda dávala zpočátku jasně najevo, že nepočítá se spoluprací s SdP, ale hodlá nadále jednat jen s aktivistickými stranami (aktivistické strany ale zastupovaly pouze 30 % voličů z řad sudetských Němců). Vláda však byla zanedlouho nucena zahájit jednání s SdP, jelikož vliv aktivistických stran postupně slábl. Československá vláda 18. února 1937 přijala Program národnostní politiky, kterým vyšla (poněkud opožděně) vstříc požadavkům sudetských Němců. S tímto dokumentem souhlasily všechny sudetoněmecké demokratické politické strany, avšak SdP ho ihned zpochybnila a zavrhla. Bylo naprosto zřejmé, že hesla o zlepšení situace sudetských Němců v ČSR jsou záminkou, aby mohlo dojít k cíli pro německé nacionalisty prvořadého – rozbití Československa a získání jeho území. Toto potvrdil později i Konrád Henlein, když ve svém projevu ve Vídni dne 4. března 1941 mimo jiné řekl: \"„Právě zde, v dunajské kotlině a Sudetech povstali první hlasatelé Velkého Německa, právě zde zapustila kořeny idea pangermanismu… Abychom se zpočátku vyhnuli zásahům českých úřadů a rozpuštění, museli jsme zpočátku skrývat naši příslušnost k nacionálnímu socialismu. … Během několika let se sudetským Němcům podařilo ohrozit vnitřní stabilitu Československa tak zásadně, že bylo zralé na likvidaci…“\"\n\n16. října 1937 Henleina poprvé osobně přijal předseda vlády Milan Hodža. Bylo to první přijetí Henleina členem vlády. Dne 17. října 1937 došlo v Teplicích k zinscenovanému incidentu poslance SdP K. H. Franka s policií, při němž Frank bezdůvodně napadl a zranil tři policisty, což však bylo henleinovskou propagandou zneužito a vyloženo jako útok proti sudetoněmeckému poslanci. Tento čin přispěl k vyhrocení situace a pomohl upoutat pozornost ciziny na sudetoněmeckou otázku. Henlein dostával pokyny z Berlína, ve kterých byl nabádán „k ostrému vyhrocení věcí v Československu a posun sudetoněmeckých autonomistických požadavků do čela evropské politiky“. V otevřeném dopise Henlein oznámil E. Benešovi, že SdP jde o autonomii územní, nikoli o autonomii národní, což neznamenalo nic jiného, než požadavek odtržení pohraničních oblastí od Československa. V listopadu poslal K. Henlein Hitlerovi dopis, ve kterém mu sdělil, že „netouží po ničem tak horoucně, jako po začlenění sudetoněmeckého území, ba celé oblasti Čech, Moravy a Slezska, do Říše.“ V této době se vyhrocovala situace v pohraničí, Češi byli od Němců napadáni, byly jim odmítány služby v obchodu a pohostinství, byli nuceni čelit nátlaku německých výrostků v podkolenkách, kteří pořádali místní demonstrace a pochody, při nichž skandovali: „Heim ins Reich!“ (domů do Říše!)\nV průběhu roku 1938 dále rostl počet členů SdP. Zatímco v lednu 1938 měla strana asi 542 000 členů, tak do března vystoupal jejich počet na 759 289. Do SdP vstupovali na některých místech dokonce i starousedlí Češi s argumentem, že musí takto chránit své rodiny. K nárůstu počtu členů strany přispíval hospodářský a sociální nátlak. Mnohé německé firmy v pohraničí nutily své zaměstnance ke vstupu do SdP. Naopak především členům německé sociální demokracie bylo vyhrožováno ztrátou zaměstnání. Stranické noviny \"Die Zeit\" zveřejnily jména německých dětí navštěvujících české školy, aby mohl být vyvíjen nátlak na jejich rodiče. Němcům, kteří nevstoupí do SdP bylo členy strany vyhrožováno, že je po připojení k Německu čeká zabavení majetku a koncentrační tábor.\n\nVzrůst členstva SdP dále akceleroval po anšlusu Rakouska. Už 17. března Henlein vyzval všechny členy aktivistických stran, aby „nestáli stranou“, ale vstoupili do jeho strany. Pod vlivem události tak odešel z vlády 23. března Německý svaz zemědělců (\"Bund der Landwirte\") a 25. března Německá křesťansko sociální strana lidová (\"Deutsche Christlichsoziale Volkspartei\") a poslanci obou stran vstoupili do poslaneckého klubu SdP. Také mnoho členů těchto stran vstupovalo do Henleinovy strany. V dubnu 1938 tak stoupl počet členů strany na 770 101. Letáky SdP dokonce hlásaly, že po 31. květnu už nikdo do strany přijat nebude a podle některých pamětníků se šířila „panika z blížící se zavírací hodiny“. To bylo podpořeno i rostoucím zastrašováním a ostrakizací jinak smýšlejících obyvatel, které přesvědčily zatím nerozhodnuté o tom, že je nezbytné vstoupit do strany. V květnu tak bylo členy strany už 1 320 193 sudetských Němců. Vzhledem k počtu obyvatel Sudet (3 070 938 podle sčítání lidu z roku 1930) lze počet členů strany označit za mimořádně vysoký.\n\nDne 1. května 1938 zorganizovala SdP na mnoha místech veřejné manifestace, kterých se zúčastnilo velké množství sudetských Němců. Největší demonstrace proběhly v Ústí nad Labem a v Děčíně s účastí 70 000, respektive 55 000 lidí. Na demonstracích se provolávaly hesla \"Ein Reich, ein Volk, ein Führer\" a zdravili se vztyčenou pravicí a hesly \"Sieg Heil\" a \"Heil Hitler\".\n\nV takové atmosféře proběhly v Československu obecní volby. Po několika odkladech proběhly volby na většině území 22. května, 29. května a 12. června. Jen několik dní před volbami (17. května) vláda povolila stranické „ochranné oddíly“ (Freiwilliger Schutzdienst). SdP tak získala legální nástroj, který využívala v předvolebním boji a k otevřenému zastrašování svých protivníků za pomoci teroristických metod. Ve více než polovině obcí se tak podařilo SdP prosadit, že byla podána jen jejich kandidátka a samotný volební akt se vůbec nekonal. V těchto volbách získala SdP 1 116 726 z 1 297 248 německých hlasů. Celkem tak získala 89,87 % německých hlasů. Zbývajících více než 10 % hlasů získala německá sociální demokracie.\n\n28. března 1938 vykonal Konrád Henlein návštěvu u Adolfa Hitlera v Berlíně, při níž Hitler Henleinovi deklaroval, že SdP musí předkládat takové požadavky, které budou pro československou vládu nepřijatelné. Tato politika odsoudila k nezdaru jakkoliv velkorysé návrhy československé vlády vůči sudetským Němcům. Počátkem dubna byl čs. vládou schválen návrh nového národnostního statutu, který však opět SdP označila jako nedostatečný. 24. dubna 1938 byly Henleinem na sjezdu SdP předloženy tzv. „Karlovarské požadavky“, které vycházely z jeho jednání s Adolfem Hitlerem. Tento dokument obsahoval vedle autonomistických prvků i takové nároky, které byly z hlediska národnostního, z hlediska principů právního demokratického státu i z hlediska státní suverenity pro Československo nepřijatelné. V květnových a červnových komunálních volbách získala SdP kolem 90 % hlasů německých voličů. Dne 30. června 1938 bylo čs. vládou schváleno znění tzv. národnostního statutu, který byl velkým ústupkem vůči sudetským Němcům, avšak i tento dokument byl SdP v duchu „doporučení“ Adolfa Hitlera odmítnut. V létě SdP zpracoval dokument označený jako „Základní plánování O. A.” (Grundplanung O.A.), který počítal s rozbitím Československa a s postupným poněmčením území Čech a Moravy, což korespondovalo i s dalšími pozdějšími plány na konečné řešení české otázky. 3. srpna 1938 zahájil britský lord Walter Runciman pražskou misi, jejímž cílem bylo urovnat spory mezi československou vládou a německou menšinou, reprezentovanou SdP. Avšak i tato mise skončila bezvýsledně, protože SdP stále odmítala jakýkoliv kompromis. Počátkem září byl československou vládou schválen „Návrh o postupu jednání ohledně úpravy národnostních otázek“, který vznikl na základě přímých rozhovorů vyjednavačů SdP, a který vycházel v zásadě vstříc většině požadavků Karlovarského programu. Tento plán přijala jak Runcimanova mise, tak část z umírněnějších předáků SdP, kteří uznávali, že plní většinu Karlovarského programu.\n\nBenešův nový návrh přijala vláda 5. září. Představitelům SdP pak byl předložen o dva dny později. Tento návrh překvapil svou vstřícností samotné sudetoněmecké představitele, když plnil 90–95% požadavků obsažených v Karlovarském programu.\n\nPředstavitelé SdP si dobře uvědomovali, že odmítnutí takto velkorysého plánu, by celému světu ukázalo, že jejich cílem není reforma Československa, ale jeho zničení a podmanění Třetí říší. Někteří umírnění představitelé strany navrhovali, aby byl Benešův návrh přijat, protože podle jejich názoru by československá vláda během následujících měsíců musela sama většinu návrhů odvolat pod tlakem českého veřejného mínění. Radikálové v čele s K. H. Frankem však prosadili variantu, že se plán sice nezamítne, ale využije se nějaké záminky pro ukončení rozhovorů s vládou. Touto záminkou se ještě téhož dne stal tzv. Ostravský incident. Dne 7. září 1938 došlo při demonstrací 500 stoupenců SdP před budovou krajského soudu v Ostravě k incidentu, při kterém policista udeřil poslance za SdP. Situace, která byla podle Waltera Runcimana vyprovokována demonstrujícími sudetskými Němci, posloužila zástupcům SdP jako záminka nejdříve k přerušení a později i k ukončení jednání s československou vládou.\n\nSituace se vyhrotila dne 12. září 1938, kdy na sjezdu NSDAP v Norimberku Hitler nevybíravě zaútočil proti Československu a proti prezidentu Benešovi, což podnítilo sudetské Němce k vyvolání nepokojů především v západních Čechách. Množily se útoky na veřejné budovy, české školy, československé úředníky a policisty, a také německé sociální demokraty a komunisty. Někteří z nich byli zabiti, jiní odvlečeni do Německa.\n\nPřes očekávání radikálních vůdců SdP nenabyly nepokoje takového rozsahu, jak předpokládali, ale rozšířily se pouze do 16 z 49 pohraničních politických okresů. Po vyhlášení stanného práva v okresech postižených nepokoji a po posílení jednotek SOS a nasazení armády v pohraničí se situace mírně zlepšila.\n\nJeště téže noci došlo na řadě míst v pohraničí k útokům henleinovských bojůvek proti čs. policejním stanicím, celnicím, poštám, apod., při nichž bylo zavražděno několik desítek úředníků a vojáků. Vláda provedla ihned řadu vojenských opatření, avšak vedení SdP ultimativně žádalo 13. září československou vládu o jejich odvolání. Když toto vláda odmítla akceptovat, uprchla většina lídrů SdP do říše, kde ještě 14. září Henlein pronesl projev v lipském rozhlase, v němž mj. deklaroval znovu touhu svých krajanů žít „ve své domovině, vrátit se do říše“. V té době již Adolf Hitler a Konrád Henlein schválili vznik Sudetoněmeckého dobrovolnického sboru (Sudetendeutsches Freikorps - SFK). Jeho úkolem bylo udržovat v českých a moravskoslezských pohraničních oblastech napětí, vyvolávat nepokoje a ozbrojené srážky. Jádro jednotek tvořili henleinovští ordneři a turneři, přičemž zbraně a střelivo dodal wehrmacht z arzenálu rakouské armády. 16. září 1938 československá vláda rozpustila SdP a vydala zatykač na Henleina a K. H. Franka; ti uprchli do Německa. SFK zahájil svou činnost v noci z 19. na 20. září přepady československých celnic a policejních stanic. V noci z 21. na 22. září dokonce vstoupili na československé území říšskoněmecké oddíly SA a SS s cílem obsadit celou oblast i s městem. Při těchto akcích byli stříleni jak příslušníci ozbrojených složek Stráže obrany státu (SOS), tak i civilní obyvatelstvo, a to převážně zbaběle ze zálohy. Celkem bylo zabito 110 Čechů a dalších 2029 jich bylo zajato a odvlečeno do Německa. Celý SFK byl statutárně podřízen vůdci SdP Konrádu Henleinovi, přičemž výcvik zajišťovala převážně SA a SS. Na tuto situaci reagovala československá vláda vyhlášením civilního výjimečného stavu v rizikových oblastech vyhlášením mobilizace armády, což vedlo k uklidnění situace. Dne 29. září byla bez účasti Československa podepsána Mnichovská dohoda, kterou byla nucena čs. vláda k tomu, aby se podvolila nátlaku Adolfa Hitlera a SdP a odstoupila pohraniční oblasti Německu.\n\nJiž dlouho před Minichovskou dohodou probíhalo názorové sbližování mezi SdP a NSDAP. To výrazně ulehčilo následující začlenění SdP do NSDAP. Poslední sjezd strany se uskutečnil 16. října v Ústí nad Labem. Dne 30. října 1938 Hitler nařídil zřídit novou župu NSDAP Sudety se sídlem v Liberci. Stranickým vůdcem župy byl ustanoven Konrád Henlein. Z nařízení Rudolfa Hesse byla 5. listopadu SdP převzata do NSDAP.\n\nProtože existovala obava, že by přijetí více než 1,3 milionu členů SdP do NSDAP mohlo ohrozit ideovou jednotu strany, bylo rozhodnuto, že se členové SdP musí ucházet o členství individuálně. Bylo stanoveny kritéria pro vstup do NSDAP, kdy přednost měli funkcionáři SdP, Německé turnerské jednoty a jiní zasloužilí činovníci. Politická spolehlivost ostatních členů SdP byla posuzována podle data jejich vstupu do strany (preferováni byli ti, kteří vstoupili do strany ještě před anšlusem Rakouska. Celkem si po připojení podalo žádost o vstup do NSDAP více než 450 000 sudetských Němců. Díky vstupu bývalých členů SdP do NSDAP tak říšská župa Sudety zaujímala v počtu členů NSDAP vzhledem k počtu obyvatel první místo mezi říšskými župami.\n\nVe zbytkovém Česko-Slovensku se zbylá část poslanců SdP ustavila již jako součást NSDAP pod vedením Ernsta Kundta.\n\n\n\n"}
{"id": "142449", "url": "https://cs.wikipedia.org/wiki?curid=142449", "title": "Nelson Piquet", "text": "Nelson Piquet\n\nNelson Piquet Souto Maior vl. jménem Nelson Soutomaior (* 17. srpna 1952, Rio de Janeiro, Brazílie) je brazilský automobilový závodník, bývalý jezdec Formule 1, trojnásobný mistr světa z roku 1981, 1983, 1987.\nPříjmení Piquet, rodné jméno své matky, používal proto, aby nebyl spojován se svým otcem, který byl ministrem zdravotnictví a přál si, aby Nelson byl tenistou. Je trojnásobným mistrem světa Formule 1. V paddocku se o něm hodně mluvilo během jeho angažmá u Williamsu kvůli jeho bouřlivým vztahům s Nigelem Mansellem.\n\n"}
{"id": "142453", "url": "https://cs.wikipedia.org/wiki?curid=142453", "title": "Voyager", "text": "Voyager\n\nVoyager může být:\n\n\n\n"}
{"id": "142457", "url": "https://cs.wikipedia.org/wiki?curid=142457", "title": "Geiger", "text": "Geiger\n\nGeiger ( znamená \"houslista\") může být:\n\n\n\n"}
{"id": "142460", "url": "https://cs.wikipedia.org/wiki?curid=142460", "title": "Sion", "text": "Sion\n\nSion nebo sión může být:\n\n\nPro svůj veliký náboženský význam se po něm pojmenovávají další věci:\n\nV geografii značí:\n\nV náboženství značí:\n\nDalší významy:\n\n"}
{"id": "142466", "url": "https://cs.wikipedia.org/wiki?curid=142466", "title": "Dolní Dvorce", "text": "Dolní Dvorce\n\nNázev Dolní Dvorce mají dvě sídla:\n\n"}
{"id": "142468", "url": "https://cs.wikipedia.org/wiki?curid=142468", "title": "Incká říše", "text": "Incká říše\n\nIncká říše (kečuánsky \"Tahuantinsuyo\", novějším přepisem \"Tawantinsuyu\" („Čtyři země“); španělsky \"Imperio Inca\") byl státní útvar v Jižní Americe, rozkládající se v hornatých andských oblastech na území dnešních států Kolumbie, Ekvádoru, Peru, Bolívie, Chile a Argentiny. Byla to ve své době největší indiánská říše amerického kontinentu. Zanikla v 1. třetině 16. století pod náporem španělských dobyvatelů, vedených conquistadorem Franciskem Pizarrem. Ti využili rozepří ve vládnoucí rodině \"Inků\" (z tohoto panovnického titulu je i odvozeno jméno státu) i vážných vnitřních rozporů jejich mnohonárodnostní, kulturně různorodé říše a během jednoho roku ji vojensky rozdrtili – pomohla jim k tomu i nadřazenost evropské výzbroje a taktiky, spolu s působením do incké populace přivlečených smrtelných nakažlivých nemocí.\nNepatrný zbytek říše pod vládou boční linie Inků vydržel v horách okolo pevnosti Vilcabamba až do roku 1572, kdy byl rovněž dobyt Španěly. Noví koloniální páni systematicky zničili většinu hmotných i duchovních pozůstatků po Incích, kromě \"mity\", systému nucených prací, který ponechali a ještě zpřísnili. Ve vědomí kečujských Indiánů však určité pozitivní povědomí o incké státnosti přetrvalo a bylo znovu oživeno po rozpadu španělské koloniální říše. K odkazu Incké říše se dnes silně hlásí zejména Peru, na jehož území leželo jádro tohoto útvaru a kde žijí i potomci těch, kdo jej založili.\n\nZpočátku byla říše omezena pouze na město Cuzco („Pupek světa“) a jeho bezprostřední okolí. Manco Capac, zakladatel tohoto městského státu a po něm dalších osm Inků vládli jen nad touto malou oblastí. Postupně obsazovali inčtí panovníci okolní údolí. Rozpínavost malého inckého království se znelíbila sousední velké říši Chanků, kteří také rozšiřovali své království, ovšem ve větším měřítku než Inkové. Chankové začali sestavovat armádu proti malému, úrodnému království. Vítězství se zdálo jasné, tím spíše, že Inků bylo málo a byli slabí a politicky rozdělení. V té době Inkům panoval starý Viracocha Inca. Místo boje raději uprchl z města, ukryl se v pevnosti a v podstatě se vzdal svého království. Vlády se chopil jeden z jeho synů, Cusi Yupanqui. V rychlosti uzavřel spojenectví s okolními kmeny a společně s nimi sestavil armádu a odvážně se vydal proti armádě Chanků. V lítém boji Inkové Chanky porazili.\n\nRoku 1438 byl princ Cusi Yupanqui korunován a toto datum je prvním historicky ověřeným datem incké historie. Vládl pak pod jménem Pachacuti Yupanqui. Byl to výborný panovník, který proměnil malé incké království v prosperující stát. Některé kmeny vyhlazoval, jiné připojoval pomocí tzv. politiky reciprocity, což znamená, že nárokované kmeny uplatil a poskytoval jim například vzácné zboží a látky, aby se k němu připojily a získaly tím různé politické výhody. Mnoho kmenů této nabídky využilo, a tak se rozrůstala incká říše. Navíc vládnoucí rodiny jednotlivých kmenů posílaly do hlavního města své potomky, aby se naučili správnému vzdělání, a poté mohli pod inckou nadvládou vládnout svým kmenům. Pachacuti si tak zajišťoval jednotu a soudržnost své říše. Brzy podnikal takové výboje, o jakých si mohli jeho předchůdci jen nechat zdát. Říši z království Cuzco transformoval na Tahuantintsuyo (v překladu čtveřice zemí). Všechny země se sbíhaly v Cuzcu, které bylo rovněž rozděleno na čtyři části z kterých byly příslušné země spravovány. Za vlády Pachacutiho syna Túpaca Yupanquiho říše dosáhla svého vrcholu a její rozpínavost byla téměř u konce. Nyní se táhla od dnešní jižní Kolumbie až po střední Chile a od Tichého oceánu až po amazonskou džungli.\n\nJiž na konci panování dalšího Inky Huayna Capaka, jenž sídlil většinou v severním Quitu, přistávají na pobřeží první Španělé, kteří sem zavlekli zkázonosnou epidemii pravých neštovic, jež zdecimovala indiánskou populaci a jíž podlehl i samotný Huayna Cápac. Jeho synové Huáscar a Atahualpa se dostali do několikaletého bratrovražedného boje o trůn. Triumfující Atahualpa, který vyvraždil s Huáscarem většinu cuzcoské šlechty, si však své vítězství ani nemohl pořádně vychutnat. 16. listopadu 1532 se dostavil se svým neozbrojeným několikatisícovým doprovodem na pozvání Španělů na náměstí v Cajamarce, kde se stal obětí zrádného útoku pouhé stovky conquistadorů vedených Franciskem Pizarrem. Šokovaní Indiáni se vůbec nepostavili na odpor a byli většinou pobiti; Atahualpa byl zajat. Přestože zajatý Atahualpa splnil svůj slib a jeho poddaní naplnili zlatem až ke stropu určenou místnost (místnost, ve které byl vězněn) a přidali ještě dvojnásobný objem stříbra, Španělé ho nepropustili. V červenci roku 1533 byl obviněn ze spiknutí a usmrcen.\n\nPizarro potom vytáhl na Cuzco. Při cestě do Cuzca potkal Pizzaro družinu Manca, jednoho z Huyana Capacových synů. Manco byl již dlouho pronásledován Atahualpou, protože byl jeho nástupnický konkurent. Pizzaro měl, pokud šlo o moc a sílu, dobrou intuici. Proto se pokusil předejít možnému odporu proti španělské nadvládě tím, že naoko udělil Mancovi naprostou suverenitu. Byl si však dobře vědom toho, že na to, aby si podrobil a vládl tak rozsáhlé říši, má málo vojáků, a proto tlačil na Manca, aby sestavoval armádu. Manco velice rád Pizzarovi vyhověl, a to proto, že se chtěl pomstít generálu Quisquisovi, jenž dal vyvraždit téměř celou jeho rodinu. Poté se Pizzarův společník Hernando de Soto vydal s armádou 50 španělských jezdců a 10 000 inckými bojovníky na tažení proti generálu Quisquisovi. Společnými silami donutili generála k ústupu a cesta do Cuzca byla volná. Když Pizzaro dorazil do Cuzca, začali ho jeho muži plenit, ničili chrámy, domy běžných indiánů i paláce zesnulých Inků, což spolu s mnoha dalšími hrůzami, které Španělé páchali v Incké říši, udělalo nemalý dojem na Manca. Ten se vzbouřil proti Pizzarovi, svému dosavadnímu ochránci, a vyvolal celonárodní povstání. Podařilo se mu oblehnout Cuzco a málem pobít Španěly, kteří v něm zůstali, těm však přišla pomoc z Limy a prorazila incké obklíčení.\n\nVilcabamba byla původně provincie na okraji říše Inků. Po svém neúspěšném povstání se sem uchýlil Inka Manco. Provincie se odtrhla od španělské Nové Kastilie a vytvořila vlastní stát, v němž se ujal vlády Inka Manco. Nazýval se stejně jako původní říše, tedy \"Tawantinsuyu\" („Čtyři země“), ale historiky je někdy označován jako Novoincký stát, protože navázal na původní Inckou říši, či zkrátka jako Vilcabamba podle jejího hlavního města. To leží v jedné z nejméně přístupných oblastí Peru, proto si jej Manco zvolil za své útočiště. Podmínky zde však nebyly pro Inky příznivé. Vilcabamba leží nad hranicí deštného pralesa o několik set výškových metrů níže než Cuzcanská oblast, proto se zde šířilo velké množství nemocí, zejména kvůli bodavému hmyzu. Navzdory těmto potížím zde část obyvatelstva Inků, které sem uprchlo s Mancem, žila poklidně a daleko od španělského útlaku. Španělé však nehodlali nezávislost Vilcabamby tolerovat a spatřovali v ní hrozbu. V roce 1539 proto vyrazil Gonzalo Pizzaro (mladší bratr Francisca) s ozbrojenou výpravou, aby si Vilcabambu podrobil. To se mu téměř podařilo, avšak Inka Manco uprchl a později se vrátil a Vilcabambu opět obnovil. Španělé se jí již znovu nepokusili získat, protože věděli, že Manco již nedisponuje srovnatelnou vojenskou sílou a tudíž ani nepředstavuje hrozbu, ani o bohatství Vilcabamby nebyly žádné zprávy. Manco zemřel v roce 1544 zavražděn španělskými přeběhlíky, kteří u něj přebývali a doufali, že díky tomuto činu budou opět přijati mezi Španěle žijící ve zbytku Peru. Byli však chyceni a popraveni Mancovými vojáky. Po Mancovi se Inkou stal jeho nejstarší syn Sayri Tupac. Ten však podlehl španělským nabídkám opustit Vilcabambu a příchodu do Cuzca, kde ho mohli mít pod svou kontrolou. Ve Vilcabambě se vlády ujal jeho mladší bratr Titu Cusi Yupanquí. Sayri Tupac však brzo umírá a zhatí Španělům plány, protože do té doby se stále nedařilo vyjednat podmínky připojení Vilcabamby ke španělskému Peru. Titu Cusi pokračuje v korespondenci se Španěly z bezpečí Vilcabamby. Celý svůj život stráví snahou o udržení Vilcabamby coby samostatného státu. Titu Cusi umírá v roce 1571, po něm nastupuje jeho bratr Tupac Amarú, místu Titu Cusiova nedospělého syna Quispe Titu. Tupac Amarú je posledním Inkou, který kdy vládl. Po svém nástupu přeruší korespondenci se Španěly a tím izoluje Vilcabambu před okolním světem. Jeho lidé též zavraždí španělské vyslance, které k němu posílá místokrál Francisco de Toledo. Když Vilcabamba nereaguje na nabídky a Španělé se dozví o osudu vyslanců, reaguje Toledo všeobecnou mobilizací. V roce 1572 tak začíná poslední válka na území Peru. Velká španělská armáda zničí Tupac Amaruovu armádu a podmaní si Vilcabambu, Tupac Amarú uprchne se svou ženou a skrovným doprovodem do bažin, kde ho však Španělé najdou a odvedou do Cuzca. Zde je pak 24. září 1572 triumfálně popraven.\n\nInkové měli pevně stanovená pravidla pro výběr panovníka. Panovník – na rozdíl od prostého lidu – měl prakticky neomezené množství manželek a milenek, avšak dědic a budoucí panovník vzešel z úplně jiného svazku. Inka si jako jediný bral za ženu svoji vlastní sestru. Syn vzešlý z takového incestního svazku pak byl právoplatným dědicem. Jedině tak byla zachována „čistota krve“. To mu ale vládu nezaručovalo, spíše to z něj udělalo hlavní terč v boji o trůn. Dalo by se říci, že bratrovražedné boje byly nutností. Inka tím dokazoval, že je nejsilnější a jen on může vládnout. Inkové neznali písmo a jména jejich předků se uchovávala po generace pouze v ústím podání. Těla mrtvých inckých panovníků se nepohřbívala, ale uchovávala se, aby byla dále uctívána, jakoby by byla živá.\n\nV tabulce uvedené období vlády Inků Manco Capac - Yahuar Huarac jsou jen přibližné, přesné údaje se nedochovaly.\n\nJako každá velká říše i ta incká potřebovala rozvinuté zemědělství. Avšak Inkům ztěžovalo pěstování plodin rozložení jejich říše, která se rozkládala převážně v horách. Bylo proto nutné vybudovat zavlažovací kanály a terasy, a to za použití jednoduchých nástrojů, jako byla například dřevěná sekerka. Nejdůležitější plodinou byly brambory, ze kterých se skládala převážná část jídelníčku. Další důležitou plodinou byla kukuřice, ze které se, mimochodem, vařilo i pivo. Dále pěstovali merlík, fazole, tykve, rajče jedlé, arašídy, papriky a melouny. Orná půda se dělila na tři části a to podle vlastníků: jedna část byla majetkem Boha slunce (= kněžstva), druhá panovníka a třetí část byla rozdělena mezi rolníky.\n\nIncká armáda byla v oblasti Jižní Ameriky nejsilnější armádou své doby, a to hlavně proto, že platila všeobecná branná povinnost pro poddané. Muži se museli nejméně jednou účastnit války, aby byli schopni bojovat, kdyby to bylo potřeba. Inkové se také v bojích moc nezajímali o zajatce, a proto jim zabíjení nepřátel nebylo žádnou překážkou. Inkové neměli k dispozici železo nebo ocel a jejich zbraně nebyly o moc lepší než zbraně jejich nepřátel. Inkové nepoužívali v boji luky a šípy, jedinou střelnou zbraní byl ruční prak. Neznali ani žádné obléhací stroje, pevnosti se dobývaly ztečí. Incká vojska se do bojů pouštěla za zvuků bubnů a keramických nebo dřevěných trumpet.\n\nIncká zbroj se skládala z:\nIncké zbraně byly:\n\nIncké mýty byly tradovány ústně, do doby než je Španělští kolonizátoři zaznamenali. Někteří odborníci věří, že incké mýty byly zaznamenávány na quipus, andské provázky s uzlíky. Inkové věřili v reinkarnaci. Smrt pro ně byla pouze přechodem do dalšího světa. Většina Inků si představovala posmrtný svět velice podobný euro-americké představě nebe, pole pokrytá květinami a zasněžené vrcholky hor. Kvůli základnímu přesvědčení, že by se z těla vytratila životní síla a ohrozila jejich vstup do dalšího světa, se nesměla těla nebožtíků spalovat. Ti, kteří celý svůj život dodržovali incký morální kodex se měli v posmrtném světě mnohem lépe. Dostali se do \"sluncem vyhřáté\" země, zatímco ostatní trávili věčné dny ve \"studené\" zemi. Inkové také praktikovali lebeční deformaci. Dělali to pomocí obmotání a utažení tenkého pruhu látky kolem hlavy novorozeněte, aby dosáhli více kuželovitého tvaru. Lebeční deformace byla prováděna kvůli odlišení sociálních tříd, přičemž se prováděla pouze šlechtě. Inkové prováděli lidské oběti jen zřídka, šlo výhradně o dětská obětování, a to hlavně během nebo po uplynutí důležitých událostí, například korunovace nebo úmrtí panovníka. Děti z urozených rodin byly omámeny drogami, udušeny a pohřbeny na posvátných místech.\n\nZákladní jednotkou správy v incké říši bylo \"ayllu\" - vesnická občina. Poddaní byli organizováni na základě desítkového systému, úkolem \"kuraků\" - starostů či předáků bylo dohlížet na poddané, rozhodovat soudní pře, ale také ručili za to, aby nikdo nestrádal hladem. Každý \"puric\" - občan incké říše měl právo na pole o výměře jedné \"topo\" - tj. asi půl hektaru. Při narození syna rodina dostávala další \"topo\", při narození dcery polovinu \"topo\" na jejich výživu. Půda se pravidelně přerozdělovala. Pokud zdravý člověk nechal pole ležet ladem, byl potrestán a pole mu byla zabaveno.\n\nLidé se podle věku dělili do devíti věkových tříd, k desáté třídě patřili lidé s handicapem. Pouze postižení lidé, malé děti a starci nad 80 let nemuseli pracovat. Ostatním se přidělovaly úkoly podle jejich fyzických možností, starší lidé ve věku 60-80 let měli za úkol zaučovat děti a dospívající. Větší děti a staří lidé také prováděli méně náročné práce jako předení, sběr klasů a ovoce nebo chov morčat. Půda v říši byla rozdělena na třetiny, jedna třetina patřila vládci a jeho dvoru, druhá chrámům a kněžstvu, třetí část lidu. V praxi to znamenalo, že rolník měl právo si ponechat třetinu výnosů, druhou třetinu odevzdával státu a třetí chrámům. Naturální daň ale bylo možno nahradit pracemi na státních či chrámových pozemcích, stavbě silnic, hradeb či budov. Kukuřice, brambory a další komodity z třetiny patřící vládci (státu) sloužily nejen k výživě panovníka, jeho rodiny a dvořanů, ale také se ukládaly do státních skladišť, odkud byly v době hladu a neúrody zdarma vydávány potřebným. K evidenci daní, sčítání obyvatel i předávání zpráv sloužil systém kipu.\n\nIncký morální kodex zněl: - \"ama suwa, ama llulla, ama quella\" (nekraď, nelži, nebuď líný), krádež se, podobně jako vražda a zrada, trestala většinou smrtí. Pokud ale vyšlo najevo, že dopadený zloděj kradl z hladu, byl místo něj popraven starosta, do jehož správy dotyčný patřil. Popravovalo se shozením ze skály, kamenováním nebo oběšením. Údajně existovaly i jakési věznice nebo mučírny, v nichž žila divoká zvířata, jedovatí hadi a hmyz. Pokud odsouzený přežil v takovém zařízení dva dny, byl omilostněn. Za méně závažné zločiny se provinilci trestali bitím, nucenými pracemi, zabavením majetku nebo deportací. V Případě vzpoury byli deportováni obyvatelé celých oblastí.\n\nVelmi, velmi dávno se u jezera Titicaca objevil vysoký vousatý muž s berlou v ruce. Byl to bůh Viracocha - Stvořitel světa. Vydal se na ostrov Titicaca uprostřed jezera a tam přikázal slunci, měsíci a hvězdám, aby vyšly, a ony vyšly. Pak z hlíny vymodeloval muže a ženy a vytvořil tak praotce a pramatky všech kmenů v Andách. Každému páru pak dal jazyk, kterým budou mluvit, písně, které budou zpívat, semena, která budou sít, a tance, které budou tančit. Poté do nich vdechl život a přikázal jim, aby vstoupili do podzemí a vyšli z něj každý ve své domovině. A oni vyšli z pramenů, ze stromů a z jeskyní. Ona místa se nazývají \"pakarina\" („místa úsvitu“).\n\nPřed mnoha a mnoha lety žil jeden pastýř. Vydal se do vysokých hor, aby přehlédl svá stáda. Když se k nim dostal, zjistil, že zvířata ani nežerou, ani se nenapájí. Místo toho jen celou noc stojí, dívají se na oblohu a naříkají. Pastýř se rozzlobil a řekl: ,Co se vám stalo? Máte ode mne nejlepší pastvu a nejčistší vodu! A vy tu jen stojíte, hledíte ke hvězdám a naříkáte!“\n\nV té chvíli se k němu obrátila lama a řekla: ,Dobře mne poslouchej a vyslechni co Ti povím!“ Pastýř zůstal stát jako uhranutý, protože to znělo úplně jako by k němu mluvil člověk. A lama pokračovala: ,Vidíš ty hvězdy, co vycházejí nad horou Jokakoto? Ty hvězdy znamenají, že přesně za měsíc zničí celý svět potopa.“ Pastýř jí uvěřil a vzal celou svoji rodinu na vrchol nejvyšší hory na světě. Pak začalo pršet. A pršelo a pršelo, až jediným nezatopeným místem na zemi zůstal vrcholek oné hory. Bylo zde tak málo místa, že liška uklouzla a namočila si ocas. Proto má dneska každá liška ocas černý.\n\nKdyž byl bůh Virakoča starý, přišel na určité místo, kde se setkal s mužem jménem Apo Tambo, jenž byl otcem Manco Capaca, prvního mytického vládce Inků. Protože byl starý a připravený opustit zemi. Předal kus své berly Manco Capacovi a pak opustil svět řekou nazývanou Chapa Maca.\n\nJednou Inka Mayta Capac (podle jiné pověsti to byl Sinchi Roca), odpočíval v troskách opuštěného města, když jej dostihl velice rychlý běžec a k smrti uřícený odevzdal vládci velmi důležitou zprávu z hlavního města říše Cuzca. Panovník ocenil jeho rychlost, přirovnal svého posla ke guanaku (druh lamy), a vyznamenal ho nebývalým způsobem: vybídl běžce, neurozeného příslušníka své říše, aby se posadil. Řekl mu tedy kečuánsky: \"Tia Huanaco!\" („Usedni, běžče rychlý jako guanako!“). A toto kečuánské jméno už městu zůstalo, i když se původně jmenovalo jinak.\n\nNa počátku světa, v době věčné tmy, vystoupil z vod jezera Titicaca bůh Con Ticci Viracocha a usadil se v Tiahuanacu. V jeho zdech stvořil Slunce a nařídil mu, aby kráčelo po obloze cestou, kterou putuje dodnes. V Tiahuanacu vytvořil Viracocha i Měsíc a všechna ostatní nebeská tělesa. Potom stvořil – samozřejmě z kamene – modely mužů i žen, rozeslal je v párech do všech oblastí Peru a určil, ve které jeskyni, ve kterém prameni, ve které peruánské řece či z které skály mají vystoupit na svět.\n\nDodnes se návštěvník Peru může setkat s mnohými památkami na inckou minulost. Je zde mnoho zřícenin chrámů, paláců, pevností, velkých vojenských silnic, akvaduktů a jiných veřejných staveb. Inkové své stavby stavěli z kamene bez použití malty. Kamenné bloky byly opracovány a dopraveny na místo určení. Zde byly skládány tak přesně, že by se mezi ně nevešla čepel nože. Střechy byly dělány většinou ze slámových došků, některé byly ze dřeva. Po příchodu Španělů se začaly pálit břidlice, což dokazuje nález Hirama Binghama na Macchu Picchu.\n\nMezi nejznámější incká města patří Machu Picchu. Podle legendy nechal vybudovat Machu Picchu panovník Pachacuti jako své odpočinkové, nebo hlavní sídlo. Je proslaveno díky Američanovi Hiramu Binghamovi, který původně hledal rebelské město Vilcabamba.\n\nJednou z nejpozoruhodnějších inckých staveb jsou určitě silnice. Dodnes jejich zbytky dosvědčují jejich dokonalost. Těchto silnic bylo mnoho a křižovaly různé končiny země. Délka silnic se odhaduje na 1500–2000 mil. Nejvýznamnější silnice však byly dvě. Jedna vedla z Quita do Cuzka, druhá se táhla z Cuzca na jih směrem k Chile. Jedna silnice vedla přes náhorní rovinu, druhá zas nížinou podél pobřeží. Vybudování silnice přes náhorní rovinu bylo velmi obtížné, hlavně kvůli rázu krajiny. Ležel zde totiž sníh, často musely být dlouhé úseky vytesány do skal, přes řeky vedly visuté mosty, do srázů propastí byla vytesána skalní schodiště a horské průrvy byly vyplněny zdivem. Šíře silnic se pohybovala mezi půl metrem v hornatých oblastech a šesti metry v rovinách. Po těchto silnicích se jako poslové pohybovali rychlí běžci, kteří se nazývali \"chasquis\". Běhali podle štafetového systému. Na každý úsek cesty byli k dispozici dva odpočinutí běžci. Předávali zprávy na stanicích, nazývaných \"tambos\", které byly postaveny v určitých vzdálenostech. Takto bylo možno předávat poselství nebo zboží až na vzdálenost 400 km za den. Inkové nevyužívali ani koně, ani kolo, protože je vůbec neznali. Používali jedině lamy, nebo chodili pěšky.\n\n\n\n"}
{"id": "142478", "url": "https://cs.wikipedia.org/wiki?curid=142478", "title": "Velorex", "text": "Velorex\n\nVelorex je původně tříkolové vozítko s trubkovým rámem potaženým koženkou (jediné homologované vozidlo s plátěnou karoserií na světě). Jeho konstruktéry jsou bratři František (1914 – 1954) a Mojmír Stránský (1924 – 2011). Velorex byl vyráběn původně jako malosériová výroba bratrů Stránských, později po znárodnění ve velodružstvu Solnice jako vozítko pro invalidy. Po ukončení výroby tříkolových Velorexů (vyrobeno 15 300 kusů) byly vyráběny ještě čtyřkolové Velorexy (1 380 kusů), slávy svých tříkolových předchůdců však nedosáhly. Až do konce 2. tisíciletí k řízení Velorexu stačilo mít řidičský průkaz skupiny A (motocykl). V současné době je nutné mít řidičský průkaz skupiny B1 (auto od 17 let). Velorexy je možné najít po celé Evropě, několik jich jezdí i v Asii, v Americe a jeden dokonce v Austrálii. Nejslavnější z Velorexů si zahrál ve filmu \"Vrchní, prchni!\", ve kterém jej řídil Josef Abrhám. Ve 3. díle seriálu Dobrá Voda Velorex řídila Jiřina Bohdalová. V povídkovém cyklu Hvězdy nad Syslím Údolím si Velorex vydatně zahrál po boku Josefa Dvořáka, Zuzany Bydžovské. Velorex se objevil také v nizozemském filmu \"Momentky\" (angl. \"Snapshots\") a objevil se i v britském pořadu Top Gear, trojkolový Velorex se objevil ve filmu Vrchní prchni a Čtyřkolový Velorex se objevil ve filmu Ať žijí duchové.\n\nKaždý rok se koná několik srazů Velorexů. Prvním a zároveň největším srazem co do počtu účastníků, je jarní sraz v Boskovicích. Dalším hojně navštěvovaným srazem byl sraz na hradě Lipnice v Lipnici nad Sázavou, v roce 2009 se konal desátý ročník tohoto srazu, který byl ročníkem posledním.\n\nVozidlo bylo původně bratry Stránskými označováno jako OS-KAR (kára na ose) na 19\" kolech. Později ve znárodněném podniku byl vyráběn typ Oskar 16 přejmenovaný dle velikosti kol 16 (v TP je ale již uváděno označení Velorex 16/250) a ještě později bylo vozítko přejmenováno na Velorex typu 16/175 a následně Velorex 16/350 (král kol). První číslo značí rozměr kol, druhé objem motoru.\n\nMotory 250 cm³ a 350 cm³ pocházejí z motocyklů Jawa, motor 175 cm³ z motocyklu ČZ (skútr 505 lidově zvaný Rikša). Motory typu 572 (350 cm³) a 175 mají krom ručního startování pákou možnost startovat i za pomoci dynamostartéru.\n\nNěkteré z Velorexů jejich majitelé místo původního koženkového potahu vybavili laminátovou nebo plechovou karosérií. Dokonce se objevila i úplně přestavěná vozítka. Takový Velorex může být zcela historicky znehodnocen a jeho případná renovace bude velmi obtížná a nákladná, ne-li nemožná, na druhou stranu může jeho historická hodnota být právě v tom, že se jedná o přestavbu a jako taková bývá většinou jedinečná.\n\nHoba je přestavba Velorexu, jejímž autorem je František Honc z Bakova nad Jizerou. Proto se také jmenuje Hoba (\"HO\"nc \"BA\"kov). Existují dvě vozítka Hoba I a jedno vozítko Hoba II. Na rozdíl od Velorexu mají laminátovou karoserii.\n\nPrvní z vozítek Hoba I vzniklo okolo roku 1975 přestavbou Velorexu 16/250, druhé přestavbou Velorexu 16/350. Obě jsou provedena v červené barvě. Obě vozítka Hoba I se od sebe liší pouze v detailech. Jako koncová světla byla použita koncová světla z vozů Škoda Octavia se špičatými směrovkami.\n\nVozítko Hoba II vzniklo přestavbou Oskara 54 okolo roku 1979. Karosérie je vyrobena z celku z laminátu. Je provedeno v zelené barvě. Jako zadní svítilny byly použity sdružené svítilny z vozů Škoda 100.\n\nVelorexu se v tehdejším Československu přezdívalo např. \"hadrák\", \"hadraplán\", \"hadrolet\", \"husí stehno\", \"montgomerák\", \"velouš\", \"chroust\", \"netopýr\", \"pytel na mrzáky\", \"splašené trubky\", či \"prchající stan\".,\n\n\n\n"}
{"id": "142480", "url": "https://cs.wikipedia.org/wiki?curid=142480", "title": "Kostel Nejsvětějšího Salvátora (Praha)", "text": "Kostel Nejsvětějšího Salvátora (Praha)\n\nKostel Nejsvětějšího Salvátora (Salvátor znamená latinsky Spasitel, Nejsvětějším Salvátorem je tedy míněn Ježíš) je chrámem největšího někdejšího pražského sídla jezuitů, Klementina. Je považován za jednu z nejcennějších raně barokních památek staveb v Praze. Dříve též plnil úlohu hlavního jezuitského chrámu v Čechách. Jeho průčelí vede na Křižovnické náměstí na Starém Městě. Vchod se nachází bezprostředně před Karlovým mostem, na adrese Křižovnické náměstí 4/1040.\n\nK zadní části kostela v Karlově ulici těsně přiléhá Vlašská kaple Nanebevzetí Panny Marie.\n\nKostel byl postaven na základech gotického dominikánského chrámu sv. Klimenta. V dlouhých letech ho od přelomu 16.-17. století postupně budovali anonymové, pak Carlo Lurago a po něm Francesco Caratti. Již v letech 1578–1581 jezuité v čele s rektorem Giovannim Paolem Campanou položili základy stavby, poté vzniklo kněžiště a příčná loď. Na začátku 17. století bylo vybudováno celé trojlodí a západní mramorový portál s portikem. Kostel dostal vestavěné empory a štukovou výzdobu. Výstavbu řídil Carlo Lurago. Na konci 40. let 17. století byla nad svatyní zavěšena kupole, vyzdobená štukaturami z dílny Jana Jiřího Bendla. Věže kostela byly upraveny a navýšeny v roce 1714 architektem Františkem Maximiliánem Kaňkou.\n\nVe 30.-50. letech 18. století v kostele příležitostně kázal i jiráskovský protireformační archetyp Antonín Koniáš. Mezi lety 1805–1819 zde byl univerzitním kazatelem Bernard Bolzano. Na varhany zde v 80. letech 18. století hrával Jakub Jan Ryba.\nV roce 1950 se zde pastoraci vysokoškolské mládeže věnoval Oto Mádr..\n\nV přilehlé koleji působil mj. misionář Karel Slavíček, pozdější biskup František z Ditrichštejna, Tomáš Pešina z Čechorodu, světec Jan Sarkander, ale i obrozenec Josef Dobrovský. Po sametové revoluci v kostele působili mj. kněží Aleš Opatrný (1990–1991), Jan Jandourek (1993–1995) a Milan Norbert Badal OP (1995–1996).\n\nŠtít a ochoz portiku kostela jsou zdobeny 14 pískovcovými sochami svatých v nadživotním měřítku, z dílny Jana Jiřího Bendla z let 1655–1660. Jsou to:\nBendl je také autorem figurálních motivů štukové výzdoby kupole, pocházející z let 1648–1649.\nJe vydlážděn mramorem z daru Kristiny Kortesiové z roku 1660. Z téže doby jsou chrámové lavice s řezanými ornamenty na čelech a bočnicích. Má 7 oltářů:\n\nEdmund Campian - neoznačená deska, Jindřich Písnic (1608), Bedřich z Donína (1610), Jakub Horčický z Tepence (1622), Marie z Rozdražova rozená hraběnka Berková z Dubé, Kateřina Chanovská z Dlouhé Vsi, Filip hrabě Kinský (1749), Ludmila Kateřina z Újezda rozená z Talmberka, Polyxena Ludmila Malovcová z Malovic (1697), Kryštof Knaut z Schwanenzwungu, František ze Šternberka (bronzová deska).\nPod kupolí kostela je v podlaze ošlapaný kámen s letopočtem 1674 a českým nápisem na kovové destičce, kryje kryptu jezuitů s několika desítkami rakví v zazděných hrobových výklenkách. Jsou zde mj. pohřbeni Václav Hájek z Libočan, jezuité Jan Tanner nebo Jiří Plachý-Ferus.\n\nV únoru 1990 byla v kostele obnovena duchovní správa pro studenty. V říjnu roku 2004 tu byla založena první akademická farnost (jako personální farnost) v Česku pro pastoraci studentů, učitelů a zaměstnanců pražských vysokých škol a jejich rodinných příslušníků.\n\nRektorem kostela (od roku 1990) a farářem akademické farnosti (od roku 2004) je Tomáš Halík. Jako farní vikáři (kaplani) zde působí Marek Vácha, Jan Regner a Petr Vacík, jako titulární varhaník a regenschori Robert Hugo a varhanice Eva Bublová. V letech 2009–2011 proběhla rozsáhlá rekonstrukce varhan.\n\n\n"}
{"id": "142481", "url": "https://cs.wikipedia.org/wiki?curid=142481", "title": "Zapoljarnyj", "text": "Zapoljarnyj\n\nZapoljarnyj (rusky \"Заполярный\") je ruské město na poloostrově Kola v Murmanské oblasti. Město leží 103 kilometrů severozápadně od Murmansku. Sídlo bylo založeno v roce 1955 a své současné jméno získalo o rok později. V roce 2002 v Zapoljarném žilo 18 640 obyvatel, v roce 2018 tento počet poklesl na 15 037 osob.\n\nPrvní osada na místě dnešního města založili v roce 1955 geologové, kteří se podíleli na výstavbě Ždanovského důlního kombinátu (\"Ждановский горно-обогатительный комбинат\") na Ždanovském ložisku měděných a niklových rud, které bylo objeveno v roce 1946. Za datum založení města je považován 4. květen 1955. Sídlo u důlního kombinátu bylo vybudováno pracovníky podniku Pečenganikelstroj a mládežnickými brigádníky - leningradskými komsomolci - a 20. dubna 1956 bylo úředně zapsáno pod názvem \"Zapoljarnyj\". V červenci 1959 byl Zapoljarnému připojena osada u železniční stanice Źdanovskaja na trati Kola - Pečenga. Výnosem Nejvyššího sovětu RSFSR z 1. února 1963 byl Zapoljarnému oficiálně udělen statut města. Dalším sídlem, které vzniklo v důsledku zahájení těžby Ždanovského ložiska, byla osada Pilgujarvi (\"Пильгуярви\"), která byla v roce 1958 přejmenována na obec Gornyj. Gornyj byl připojen k Zapoljarnému 30. března 1967.\n\nNejvýznamnějšími podniky na území města jsou důlní kombinát Pečenganikel, který je součástí koncernu Norilskij nikel, od roku 2016 Nornikel (\"Норильский никель\", \"Норникель\"), a Kolskaja gorno-metalurgičeskaja kompanija (\"Кольская горно-металлургическая компания\"), která je rovněž dceřinou společností Nornikelu.\n\n"}
{"id": "142486", "url": "https://cs.wikipedia.org/wiki?curid=142486", "title": "Adam Rainer", "text": "Adam Rainer\n\nAdam Rainer (1899 Rakousko – 4. dubna 1950) byl jediný člověk zaznamenaný v lidské historii, který byl trpaslíkem i obrem. V roce 1920 ve věku 21 let bylo Adamovi Rainerovi naměřeno 1,18 m. Potom z neznámého důvodu ve velmi krátké době vyrostl o 1 metr, takže v roce 1931 už měřil 2,18 m. Jako výsledek jeho extrémně rychlého růstu byl až do konce života připoután k lůžku. Když zemřel v roce 1950, dosahoval neuvěřitelné délky 2,34 metrů. \n\n"}
{"id": "142488", "url": "https://cs.wikipedia.org/wiki?curid=142488", "title": "Kostel Obrácení svatého Pavla v Templu", "text": "Kostel Obrácení svatého Pavla v Templu\n\nKostel Obrácení svatého Pavla v Templu byl raně barokní pražský kostel vystavěný v 60. letech 17. století na místě, které údajně patřilo řádu templářů spolu se špitálem. Na jeho místě se dnes nachází dům V Templu, čp. 589 v Celetné ulici s průchodem do Templové ulice na Starém Městě.\n\nNázev „V Templu“ je doložen 1363 (50 let po zrušení templářského řádu), v období husitství zde pobývali bekyně. V roce 1631 získal dům Pavel Michna z Vacínova od Albrechta z Valdštejna.\n\nJako stavitel kostela bývá uváděn Giovanni Domenico Orsi, ale mohl jím být i Carlo Lurago či Francesco Caratti. Byl vysvěcen 5. října 1673. Za josefinských reforem byl ovšem kostel i se špitálem zrušen, 1801 přestavěn na obytný dům, dodneška se z něj zachovala jen část vnitřních konstrukcí a kleneb.\n"}
{"id": "142490", "url": "https://cs.wikipedia.org/wiki?curid=142490", "title": "Maltézský kříž", "text": "Maltézský kříž\n\nMaltézský kříž může být:\n\n"}
{"id": "142492", "url": "https://cs.wikipedia.org/wiki?curid=142492", "title": "Vojtěch Jírovec", "text": "Vojtěch Jírovec\n\nVojtěch Matyáš Jírovec, působící v zahraničí pod jménem Adalbert Gyrowetz, také Gyrowez či Gürovetz (20. února 1763 České Budějovice – 19. března 1850 Vídeň) byl český skladatel působící převážně v zahraničí. Bývá často uváděn jako rakouský skladatel českého původu.\n\nByl synem ředitele kůru katedrály v Českých Budějovicích. Hudební základy mu dali jednak otec a jednak varhaník katedrály a skladatel Štefanovský. Zároveň studoval na piaristickém gymnáziu a komponoval své první skladby, převážně chrámovou hudbu a serenády. Studoval v Praze filosofii a práva, ale pro nedostatek prostředků se vrátil domů a stal se sekretářem hraběte Františka z Fünfkirchen. Hrál také v zámecké kapele a pro ni i komponoval. Velký úspěch měly zejména jeho symfonie.\n\nNa doporučení a s finanční podporou hraběte Troyera odejel do Vídně, kde se stal členem kruhu nejlepších vídeňských skladatelů Dittersdorfa, Haydna a Mozarta. Mozart dokonce provedl ve Vídni roku 1785 jednu z jeho symfonií. Získal místo jako tajemník a učitel hudby u římského knížete Ruspoliho s nímž procestoval Itálii a měl možnost uplatnit své umění v Benátkách, Bologni a v Římě. Stal se i čestným členem Filharmonické společnosti v Bologni. Finančně se osamostatnil, vystoupil ze služeb hraběte a dva roky žil v Neapoli, kde studoval kontrapunkt u Nicolo Saly.\n\nOdtud odcestoval do Paříže, ale záhy (1789) uprchl před revolucí do Londýna. V Londýně žil tři roky a vzhledem ke svým známostem ve šlechtických kruzích pomáhal stárnoucímu Haydnovi uchytit se v londýnské společnosti. Po krátké návštěvě Čech se vrátil do Vídně, kde se v roce 1804 stal ředitelem dvorních divadel. Mezi jeho povinnosti patřilo i to, že musel každý rok zkomponovat operu a balet.\n\nRoku 1827 odešel do výslužby a i komponoval pouze výjimečně, neboť posluchači již ztráceli o jeho dílo zájem. V této době sepsal také svůj vlastní životopis, který vyšel ve Vídni roku 1848. Vyšel i česky v roce 1940 v Topičově nakladatelství.\n\nZemřel v 87 letech 19. března 1850 ve Vídni a je pochován na hřbitově ve Währingu nedaleko hrobu L. v. Beethovena a Franze Schuberta.\n\nJeho hudba je obdobná charakteru hudby Josepha Haydna a W. A. Mozarta. Na rozdíl od těchto velikánů však brzy upadla v zapomenutí. Ještě za jeho života si pro své konzervativní názory (a to nejen na hudbu) vysloužil přezdívku „Božský šosák“.\n\nZkomponoval na 60 symfonií, 40 klavírních sonát, 20 mší a mnoho dalších chrámových skladeb. Psal písně i na české texty a jeho chrámové skladby jsou v českých kostelích dodnes uváděny pro svou melodickou i technickou přístupnost.\n\n\n\n"}
{"id": "142495", "url": "https://cs.wikipedia.org/wiki?curid=142495", "title": "Václav Mařan", "text": "Václav Mařan\n\nVáclav Mařan (23. května 1879, Svijanský Újezd – 17. února 1962, Bechyně) byl český sochař a keramik.\n\nPocházel z početné zemědělské rodiny. Rodiči byl poslán na řemeslnickoprůmyslovou školu do Mladé Boleslavi, aby se vyučil řemeslu. Tam se také projevil jeho talent, který ho nasměroval na další studia do Prahy na Umělecko průmyslovou školu, kde začal navštěvovat v roce 1893 ateliér prof. Stanislava Suchardy. Jeho spolužáky a přáteli na této škole byli Josef Drahoňovský, Štěpán Zálešák, Jaromír Mára, František Kulhánek a Oldřich Šebor. Ve studiu pokračoval v roce 1896 na speciální škole prof. Celdy Kloučka. Zaměření této školy mu umožnilo provádět dekorační a štukové práce na fasádách i v interiérech domů.\nTato práce ho zavedla roku 1900 do Německa. V Berlíně pracoval s dvorním sochařem Ernstem Westfahlem na štukové výzdobě císařského zámku a v Kolíně nad Rýnem pod vedením architekta Wehlinga na fasádách a portálech bank či obchodních domů.\nV roce 1902 odjel Mařan na studijní pobyt do Paříže. Navázal zde přátelství s českými umělci v Paříži Alfonsem Muchou, Františkem Kupkou a Rudolfem Váchou. V soukromé škole italského sochaře Filipa Collarossiho se u profesora Ajalberta zdokonaloval v kresbě aktu, pracoval v atelieru keramika Edmunda Lachenala a v atelieru švédské sochařky Agnes Frumeriové.\n\nV roce 1903 se vrátil do Prahy, otevřel si se sochařem Pavlíkem atelier v Dejvicích a opět spolupracoval s prof. Kloučkem na štukových výzdobách.\nV tomto roce se uvolnilo místo učitele modelování na keramické škole v Bechyni. Doplnil si pedagogické vzdělání v Korutanech v kurzu profesora Breitnera z vídeňské Akademie výtvarných umění. Trvale se v Bechyni usadil, byl jmenován profesorem na bechyňské škole a oženil se s Emilií Fantovou, rodačkou ze Svijanského Újezda.\n\nSvému učitelskému povolání se věnoval naplno a účastnil se i dalšího kulturního dění v Bechyni. Věnoval hodně času muzejnímu spolku a stal se nadšeným sběratelem, průvodcem muzea i amatérským archeologem. Organizačně se podílel na rozvoji družstva (později akciové společnosti) \"Keras\", které vyrábělo původně kamnářské formy, figurální terakotu, staročeskou majoliku, posléze uměleckou terakotu a glazované vázy. Byl jedním ze spoluzakladatelů místní organizace Klubu československých turistů.\n\nV roce 1903, po svém návratu z Paříže, vymodeloval Mařan několik secesních váz a vystavil je v pražském Uměleckoprůmyslovém muzeu. V období první světové války vynikají jeho drobné plastiky s válečnou tematikou. Pro keramickou výrobu byly určeny postavy mužů a žen v lidových krojích, zdobené malířkou V. Sovákovou. Početnější cyklus dekorativních figurálních prací v bílé fajánsi vytvořil Mařan pro Výstavu soudobé kultury v Brně roku 1928.\n\n"}
{"id": "142496", "url": "https://cs.wikipedia.org/wiki?curid=142496", "title": "Nová Víska", "text": "Nová Víska\n\nNázev Nová Víska má více sídel:\n"}
{"id": "142497", "url": "https://cs.wikipedia.org/wiki?curid=142497", "title": "Záběhlice (rozcestník)", "text": "Záběhlice (rozcestník)\n\nNázev Záběhlice má více sídel:\n\n"}
{"id": "142514", "url": "https://cs.wikipedia.org/wiki?curid=142514", "title": "Zámostí (Třebíč)", "text": "Zámostí (Třebíč)\n\nZámostí je část města Třebíče. Zahrnuje takřka celé třebíčské židovské město, plošně památkově chráněné statutem Světového dědictví UNESCO. Nikoli úředním, avšak rozšířeným označením Zámostí, resp. židovského města je též název Židy (2. pád \"do Židů\", 6. pád \"v Židech\").\n\nZámostí zaujímá plochu asi 6 ha, včetně přilehlého úseku řeky; na samo židovské město připadá zhruba 4,3 ha. Při sčítání lidu v roce 2001 vykázalo 416 obyvatel a 124 domů. Jeho území spadá do katastrálního území Podklášteří. Jako část města má samostatnou číselnou řadu domů. V části obce žije obyvatel.\n\nRada Kraje Vysočina odsouhlasila ke konci roku 2018 memorandum o spolupráci správců třebíčských objektů zapsaných v UNESCO. V roce 2019 byly v Zámostí umístěny nové kameny zmizelých.\n\nMěstská část je označována jako luxusní čtvrť.\n\nZámostí se nachází v centru města, na levém břehu řeky Jihlavy. Ze severu a na východě je přirozeně ohraničeno skalním masivem plošiny Hrádku, na jihu řekou a na západě a severozápadě plynule přechází do zástavby Podklášteří. Ze západu se do Zámostí vstupuje z Žerotínova náměstí, a to na jihu směrem k Havlíčkovu nábřeží a na severu v Blahoslavově ulici. Dál na sever je hraniční ulicí ulice Na Výsluní a pak ulice Pomezní, která Zámostí ohraničuje na severu až po svahy Hrádku. Na Hrádek a jeho židovský hřbitov vede vozová cesta. Přímé spojení s Novými Dvory na východě zajišťuje teprve od roku 1995 lávka nad řekou při hrádecké skále. Druhá lávka nazvaná lávkou plukovníka Svobody spojuje od roku 1996 Zámostí s Vnitřním Městem.\n\nDo židovského města bývají zahrnovány i domy v jihovýchodní části Žerotínova náměstí, z nichž se dodnes zachoval jen dům čp. 995; zbylé taktéž původně židovské domy (masné krámy) ustoupily roku 1951 úpravě náměstí a dnes je v jejich místě zastávka městské hromadné dopravy.\n\nDnešní Zámostí má více než desítku pojmenovaných ulic, nábřeží a náměstí. Promenáda podél řeky se nazývá Havlíčkovo nábřeží. Malé náměstí na západě – Tiché – je nejmenším náměstím v Třebíči (789 m²). Páteřními ulicemi Židů jsou ulice Leopolda Pokorného (bývalá ulice Dolní) a Blahoslavova (bývalá ulice Horní). Na východě je ulice Subakova. Zbylé ulice jsou povětšinou kratičké a mají tyto názvy: Opuštěná, Na Úbočí a V Mezírce, které se připínají k Hrádku, dále severní stranou na západ ulice Skalní, Na Kopečku, Úzká, Na Výsluní a hraniční ulice zvaná Pomezní. Obě páteřní ulice spojují uličky Pod Podloubím a Stinná. Názvy některých uliček byly zrušeny; jde o tyto: Kočova, Koutkova, Pikova-Dočekalova, Langova a Subakova; vedly na Havlíčkovo nábřeží.\n\nPodle některých pramenů se mohli židovští obchodníci usazovat poblíž třebíčského kláštera již kolem roku 1238. Dále pak jsou židé v Třebíči doloženi v 1. polovině 14. století, kdy došlo v Německu k pogromům a později i u nás, zaznamenány jsou v několika moravských městech, mimo jiné i v Třebíči.\n\nPrvní písemná zmínka o místní židovské komunitě pochází z roku 1410 (vypálení čtvrti), případně dle jiných zdrojů z roku 1411, židovská obec je doložena v 16. století. V roce 1573 bylo na Podklášteří doloženo 6 židů, na Stařečce 2. V roce 1617 žilo na Podklášteří 18 židů, v roce 1724 pak žilo na Podklášteří téměř 1000 židů. Od konce 18. století v židovském městě byla jedna z nejpočetnějších židovských obcí na Moravě. V roce 1799 zde žilo 1770 obyvatel, roku 1848 zde žilo 1612 osob (tj. 260 povolených rodin) židovského vyznání.\n\nV roce 1528 byli třebíčští židé majitelem panství (Jan Jetřich z Boskovic) ze svých domů vypovězeni, v roce 1547 byl tento rozkaz znovuobnoven majitelem panství Janem z Pernštejna. Za dalšího majitele panství (Burian Osovský z Doubravice) již židé nebyli vyháněni a v roce 1561 židé získali své pozemky do dědičného držení. Hned další rok dostali povolení k obchodování ve městě Třebíči (tj. v původním městě, mimo židovské město). Další roky měly být blahobytnější, byť židé museli nahradit ztráty z požáru v roce 1599 (ten měl být založen v židovském městě), Kateřina z Valdštejna – další majitelka panství – udržovala s novým rychtářem židovského města dobré korespondenční vztahy (Mojžíš Pour, zvolený za rychtáře v r. 1638). Později byli židé v Třebíči napadání, dokonce v roce 1663 bylo několik domů vypleněno tureckými vojsky. V pozdějších letech byli židé opět omezováni, zmírnění tohoto omezení přinesl až restrikt Josefa I. z roku 1708, kdy stanovil různá vhodná i nevhodná pravidla pro třebíčské židy. Mimo jiné byli třebíčští židé nuceni snížit synagogu – slavnostní osvětlení mělo urážet tehdejší manželku třebíčského pána. V roce 1742 probíhaly slezské války, které se židovskému městu v Třebíči vyhly, bylo však vyplaceno 10000 zlatých výpalného. 30. května 1759 vznikl v domě obchodníka Bauera v židovském městě velký požár, který se rozšířil i na domy v samotném městě Třebíči. V roce 1799 bylo provedeno nařízení, že každý žid musí získat příjmení.\n\nHned v roce 1805 opět byli židé napadání, museli platit vysoké výpalné francouzským vojskům táhnoucím přes Třebíč směrem k bitvě u Slavkova. V roce 1811 proběhl celostátní bankrot, který pro židy \"nebyl pohromou, ale spíše ziskem\". V roce 1821 opět skoro celou židovskou čtvrť vypálil velký požár a v roce 1830 přišla velká povodeň – obě tyto události byly rychle zahlazeny penězi souvěrců a různými fondy bohatších židů. V roce 1848 byla židům dána rovnoprávnost s křesťany a ti se tak mohli stěhovat do domů na třebíčském náměstí – toto původní obyvatelé nesli nelibě a často prováděli i násilné skutky. V roce 1850 došlo k vytlučení oken v domě jednoho židovského obchodníka se suknem. Až v roce 1861 židé získali plnou rovnoprávnost a došlo k promíchání židů a křesťanů v tehdejším židovském městě. Z domů v židovském městě se tak stala spíše dělnická kolonie.\n\nRoku 1556 bylo v tehdejším židovském městě 19 domů, později více než 120 domů. V letech 1639–1642 byla postavena Stará synagoga, zvaná též i Přední synagoga. Nová (Zadní) synagoga pochází z roku 1669. Přibližně ve stejnou dobu byl založen i místní židovský hřbitov (písemně doložen roku 1636), ležící nad Týnským potokem.\n\nPlocha židovského města byla vrchnostensky regulována, zejména stanoveným počtem domů a danými hranicemi tehdejšího města. Stavební růst se projevoval zahušťováním zástavby. Domy se dělily horizontálně i vertikálně. Gheto bylo od křesťanských čtvrtí oddělováno řetězy, dráty nebo závorami. Na čas byl omezován pohyb židů po městě i jejich stěhování do jiných částí města. Po roce 1720 bylo židovské město samostatnou správní jednotkou.\n\nŽidovské město dříve často devastovaly povodně a také požáry, ve velké povodni roku 1775 měla voda dosahovat až prvních pater. Patrným projevem do dnešních časů jsou drážky v kamenném ostění dveří některých domů. Velká povodeň proběhla ještě v roce 1985. Úpravy nábřeží, jež vydržely až do roku 2010 byly provedeny v roce 1923. Od roku 2010 jsou prováděny úpravy břehů řeky Jihlavy a jsou montovány konzole pro mobilní protipovodňové zábrany. Při velkém požáru v roce 1821 (3. května) vyhořelo sto domů a dokonce i střechy obou synagog, při dalším velkém požáru v roce 1873 vyhořelo 23 domů a poslední velký požár proběhl v roce 1944 v objektu Subakovy koželužny.\n\nV revolučním roce 1848 došlo ke zrovnoprávnění různých nekatolických náboženství. O rok později se židovské město stalo samostatnou politickou obcí s vlastním purkmistrem. Docházelo tak k protižidovským půtkám a tyto vyvrcholily v roce 1850, kdy byl otevřen první židovský obchod na třebíčském Karlově náměstí, kde bohatší židé skupovali domy. Tomuto domu byly vymlácena okna, zboží vyházeno a zdemolován byt a roztrhány peřiny, toto se nevyhnulo i dalším domům židů na tomtéž náměstí. K plnému zrovnoprávnění židů došlo až v roce 1861, židovští obchodníci tak začali skupovat i domy v jiných městech a prodávat své malé domy převážně třebíčským dělníkům. Po roce 1918 se na židovské radnici začalo úřadovat česky a 29. října téhož roku došlo k nátlaku na odstoupení rakouského starosty Sigmunda Weisla, jež byl ve válce známým provokatérem. Prvním českým starostou židovského města se stal další rok Arnošt Křížek.\n\nŽidovská kulturní obec se ze zákona ustavila roku 1890 a jejími představiteli byli: Max Subak (1890–1897), Adolf Subak (1897–1900), Loepold Ornstein (1900–1905), Josef Taussig (1905–1914) a Adolf Freund (1914–1918). Kolem roku 1911 se tradovalo \"on musí být ze Židů, to musí být vejlupek\".\n\nV roce 1919 existovaly i plány ke spojení samotné Třebíče, židovského města a Podklášteří v jednu politickou obec, židé a občané obce Podklášteří neměly na tomto zájem, tak ke sloučení prozatím nedošlo. Došlo k němu až rozhodnutím vlády v roce 1924, vláda toto sloučení zdůvodnila tím, že jeden stavební celek by měl být i jedním celkem politickým. Podklášteří a židovské město podalo stížnost na Nejvyšší správní soud a ten nakonec rozhodl o neplatnosti původního rozhodnutí a sloučení k listopadu 1926 zrušil. K samotnému sloučení na žádost židovského města došlo až v roce 1931. Ze židovského města se tak stala místní část Zámostí.\n\nBěhem druhé světové války bylo židovské obyvatelstvo čtvrti téměř vylidněno. Všechen cennější majetek byl odsunut taktéž. Mezi tímto majetkem byl i cenný \"Machzor třebíčský\" datovaný kolem roku 1300. Téměř všichni třebíčští židé byli odvlečeni transportem \"A\", který dorazil do Terezína dne 18. května 1942 (čítal 720 osob) a transportem \"A w\" ze dne 22. května 1942 (650 osob). Celkem bylo během války zbořeno pouze 5 domů z místního ghetta. Mnoho obyvatel bylo posláno do koncentračních táborů, často do Osvětimi. Někteří obyvatelé utekli do španělského města Sagunta. Po válce se do Třebíče vrátilo asi deset původních obyvatel. Byli mezi nimi např. někteří z rodiny Friedových, mezi nimi i Pavel Fried nebo Susanna Urbanová, která se do židovské čtvrti vrátila jako dvanáctiletá a byla adoptována rodinou Smržových. Její matka odešla na Slovensko a sestru si přisvojil strýc a odstěhoval ji do Anglie. V roce 1964 získala zpět rodinný dům, ve kterém bydlel tehdejší ředitel Západomoravské elektrárny.\n\nNěkteří z obyvatelů židovského města vstoupili během druhé světové války i do armády, byli jimi Bedřich Frankl, Karel Frankl, Bedřich Ornstein, Leopold Ornstein, Hanuš Wolf, Hanuš Inwald, Hans Felix, H. Freund, Willi Grünberger, Arnošt Lederer, Julius Pechter nebo Vilém Subak.\n\nZa českou armády pak bojovali i Viktor Fried z Moravských Budějovic, Leo Guttfreund z Jemnice nebo Julius Friedmann z Budišova.\n\nV polovině 70. let 20. století byla plánována „celková asanace Zámostí s následnou výstavbou nových bytových objektů“, jak stanovoval asanační plán centra z roku 1975. V roce 1984 přišli podle Josefa Hrubeče do Zámostí Romové, v polovině osmdesátých let 20. století byla v tehdejší škole zřízena pomocná škola, přezdívalo se jí Harvard.\n\nObnovená obecní samospráva v čele se starostou Pavlem Heřmanem napřela úsilí k záchraně Židů a s velkými finančními náklady započala jejich obnovu. Ještě v roce 1990 bylo Zámostí prohlášeno památkovou zónou.\n\nAsanační podrobný územní plán historického jádra z dílny SÚRPMO navrhoval stavbu k plošné demolici a k výstavbě výškových obytných domů. Náhled na čtvrť, jejíž zástavba trpí vlhkostí, fyzickým dožitím stavebních materiálů a nedostatkem světla změnil územní plán centrální zóny od Stavoprojektu Jihlava z roku 1988, arch. Jiřího Jirmuse, který čtvrť doporučil ke komplexní stavební rehabilitaci. Roku 2001 bylo několik objektů prohlášeno kulturní památkou, později se židovská čtvrť, která je od roku 2003 zapsána na seznamu UNESCO, podrobila důkladné rekonstrukci. Chystá se rekonstrukce několika domů ve čtvrti. Řeší se dlouhodobý nedostatek restaurací ve čtvrti a zvýšený silniční provoz. Město by chtělo zavést dopravní omezení případně dovolit vjezd pouze rezidentům.\nOd 60. let 19. století zesílil příliv křesťanského, a to hlavně dělnického obyvatelstva do Židů. Židé naopak odcházeli. Stěhovali se do jiných částí města, zejména přes řeku do Vnitřního Města, ale i mimo město. Vnitřní stěhování mimo Zámostí vyvolalo několikrát protižidovské bouře a nálady; stalo se tak v letech 1850, 1860, 1863 a 1866. Mísení obyvatelstva dokládá statistika náboženského vyznání z roku 1900: v Židech tou dobou bylo již 1033 katolíků, 18 evangelíků a 409 židů; z jazykového hlediska se k češtině hlásilo 1035 osob, k němčině 412. V roce 1900 už jen pouhých 663 osob a v roce 1930 již jen 300 osob. Před válkou žilo ve městě 309 židů, z nich 159 mužů, 142 žen a 8 dětí. Ve dnech 18. a 22. května 1942 nacisté 281 židů ve věku od tří měsíců do 84 let transportovali do koncentračních táborů. Po válce se jich do Třebíče vrátilo jen deset.\n\nStarosty židovské obce byli: Ber Löw Bachrach (1848–1854), Salomon Felix (1854–1857), Baruch Bachrach (1857–1866), Samuel Pick (1866–1869), Albert Bauer (1869–1879), Albert Grünberger (1879–1901), Leopold Spira (1901–1904), Adolf Subak (1904–1907), Adolf Freund (1907–1917), Sigund Weisl (1918), Arnošt Křížek (1919).\n\nZ jmen třebíčských rabínů lze uvést: Aaron Nepole (konec 16. století), Zebi Hirsch b. Jochanan Nasch (do roku 1741), dále Josef b. Aaron Lemberger, Zebi Josua b. Samuel Schmelke ha Levi isch Horwitz, Chajim Deutschmann, Joachim Josef Pollak (1828–1879), Samuel Pollak (1881–1906), Johann Stössler (1907–1921).\n\nTřebíčská židovská čtvrť, jinak též zvaná prostě Židy (dříve také nazývána Židárna), v Třebíči-Zámostí je památka zapsaná v seznamu světového dědictví UNESCO, jedna z nejzachovalejších židovských čtvrtí v Evropě.\n\nTřebíčská židovská čtvrť je jedinou židovskou památkou mimo území Izraele, která je zapsána na seznamu UNESCO. Tato čtvrť je cenná ve svém celku, zejména původním historickým půdorysem. Nachází se na levém břehu řeky Jihlavy a pod skalami třebíčského Hrádku. Na západě ji ohraničují domy podklášterského Žerotínova náměstí a ulice Pomezní. Významnějších změn doznala jen ve své východní části, kde vznikla Subakova koželužna. Staré domy mají renesanční nebo barokní dispozici. Zajímavé jsou veřejné domovní průchody spojující sousední ulice, dále rohová loubí. Některé domy byly majetkověprávně kondominiem.\n\nŽidovské město je příkladem maximálně zastavěného území. Domy zpravidla nemají zázemí dvorků, hospodářských staveb. Chybí zahrady; jedinou výjimkou je bývalá Subakova zahrada, která vznikla v místě jednoho ze zbořených domů. Domy jsou navzájem stavebně propojené, mezi nimi tmavé průchody, křivolaké uličky či soutky. Jádra a dispozice domů je renesanční a barokní; příklady slohových detailů: hřebínkové klenby, kamenná ostění dveří a oken, rohová loubí.\n\nGhetto se vyvíjelo již od 12. století, zachováno bylo 123 domů stavěných v různých stavebních slozích, dvě synagogy a židovský hřbitov. Asanační plán z roku 1975 zamýšlel většinu této čtvrti zbourat a vybudovat obytné domy. Nyní se zde klade důraz na renovaci a rekonstrukci starých domů, na zpřístupnění památek turistům, na vybudování turistické infrastruktury a další důležité prvky. Jsou zde stavěny nové kavárny, vinárny a hostely.\n\nRoku 2019 bylo uvedeno, že Richard Horký zakoupil několik spojených budov na východní straně Zámostí, ty budou součástí projektu, který se chystá na další roky.\n\nPřední synagoga byla postavena mezi lety 1639–1642, byla nazývaná také \"Stará škola\". V roce 1757 byla o patro snížena, neboť prý slavnostní osvětlení interiéru vadilo výhledům ze zámku kněžně z Lichtenštejna. V roce 1759 a 1821 byla synagoga opravována, renovována byla v letech 1856 až 1857 a v tuto dobu zřejmě obdržela dnešní vzhled, kde dominují gotizující okna a lomené oblouky. Upravena byla ještě v letech 1880 a 1922, během druhé světové války byla stavba poškozena a využívána jako skladiště. Od roku 1952 je majetkem Náboženské obce Církve československé husitské v Třebíči, která ji stavebně adaptovala pro své bohoslužby.\n\nPřední synagoga je volně stojící jednopatrová budova s obdélníkovým půdorysem a valbovou střechou. Interiér chrámu byl ovlivněn křesťanskými chrámy, vstup byl ze západu, na východní straně byla schránka na tóru, vyvýšené řečniště se nacházelo na malé půlkruhové plošině. Muži se modlili odděleně od žen v dřevěných lavicích, ženy se modlívaly na galerii podepřené dvěma sloupy. Tato galerie byla přístupná pouze vnějším schodištěm. Hlavní sál byl prosvětlen dohromady šesti okny, na třech stranách po dvou oknech.\n\nZadní synagoga (\"Nová synagoga\" a \"Neuschul\") pochází z roku 1669. Nejdůležitější částí byla východní stěna, která směřuje k Izraeli, zde se ncházela schránka s Tórou. Na stěnách synagogy se nachází malby, které se dochovaly z let 1706–1707, byly malovány bez šablon (\"od ruky\"). Jedná se především o biblické verše v hebrejštině a citáty z Talmudu. Na stropě je barokní štuková výzdoba. V roce 1837 byla ze severní strany přistavěna i ženská galerie.\n\nV roce 1926 přestala být synagoga využívána k náboženským účelům a sloužila jako skladiště Subakovy koželužny, po zániku koželužen zde bylo skladiště národního podniku Zelenina Třebíč. Tímto zacházením byla synagoga zdevastována. V letech 1988–1997 byla kompletně rekonstruována; projekt obnovy zpracoval v letech 1986–1987 architekt Harald Čadílek. Od roku 1997 budova slouží jako výstavní a koncertní sál, na ženské galerii je umístěna stálá expozice Pražského židovského muzea.\n\nV sousedním domě je penzion a informační centrum města Třebíče, v budově je možnost přístupu na bezdrátový internet zdarma. Budova původně patřila rodině Salomona Nováčka, po roce 1662 byl dům uvádně jako pustý a tak ho další majitel Salomon Polák nechal vystavět znovu. V 18. století na pozemku stály domy dva, později v 19. století byl jedním z nich hostinec. Jeho oficiálním názvem bylo do roku 1934 \"U Schwarzů\", díl Růženy Schwarzové v roce 1934 propadl Živnostenské bance v exekuci. Později po vykoupení z exekuce v roce 1942 \"U Dočekalů\", neoficiálním pomístním názvem bylo \"V prdeli\". V restauraci se koncem 60. let točila třebíčská desítka. Později byla restaurace zavřena a podnik Restaurace a jídelny v prostorách hostince nechal zřídit truhlárnu. Dům byl pak zbořen a na jeho místě bylo vystavěno Infocentrum.\n\nŽidovská radnice je umístěna na ulici Leopolda Pokorného čp. 14/8.\n\nBarokní budova bývalé židovské radnice pochází zřejmě z 17. století, kdy židovské město mělo svého rychtáře a konšely. Existoval i pojem židovské právo. Typickým prvkem jsou valené klenby v přízemí s výsečemi, fasáda pochází z roku 1899 a je dílem Jaroslava Herzána. Prvními rychtáři byli Mojžíš Bauer, Joel Bauer a Josef Abraham Bauer. Posledním rychtářem a zároveň prvním starostou byl Ber Löw Bachrach. V budově radnice se nacházely i kupecké krámy, výsek masa a ženská rituální lázeň. V druhém patře budovy byla předsíň, dvě světnice, dvě komody, kuchyně, zasedací místnost s další boční světnicí. Směrem k řece radnice sousedila s tzv. šlachtičkou; předtím bývala šlachta na samém východě Židů při skále v areálu pozdější Subakovy koželužny. V domě bývala mikve.\n\nNemocnice či krankenhaus stojí v ulici Pomezní čp. 108/23.\n\nŽidovská nemocnice (\"špitál\", též \"krankenhaus\") existovala v židovské čtvrti již hodně dávno, první zmínky jsou o něm již v roce 1661, na počátku 19. století se léčilo v prostorách obecního domu. Až roku 1852 byla postavena obecní nemocnice s kapacitou 24 lůžek, jejím ředitelem byl Dr. Sigmund Schusny. V roce 1927 byla budova nadstavěna a posléze využita jako činžovní dům. Tomuto účelu sloužila dalších bezmála 80 let. 5. března 2011 se objekt nemocnice stal kulturní památkou.\n\nNemocnice sloužila také jako starobinec, byla tvořena dvorem, předsíní, světnicí, komorou a místností pro nemocné, součástí areálu také byly dvě zahrady, kde se nacházela také suka. Součástí nemocnice zřejmě byl také záchod a kuchyně. V 19. stoleté se kromě nemocnice také léčilo v obecním domě. Dříve se také léčilo v budově s č.p. 50, ta byla zbořena.\n\nChudobinec stál v Blahoslavově ulici čp 58/23. Dům byl zbudován kolem začátku 18. století a právě on je příkladem kondominia. Svému účelu sloužil až do konce druhé světové války.\n\nBarokní budova chudobince je zvláštní tím, jak se dům dělí pro několik dílových vlastníků, dům se dělí horizontálně i vertikálně, je to jev zvaný kondominium. Tento dům má několik vstupů v různých výškových úrovních. Dům sloužil jako chudobinec již od roku 1808. Po dlouhých letech chátrání byla roku 2009 započata komplexní rekonstrukce, na jejímž konci byl otevřen \"Hotel Joseph 1699 ***\". Tento nový hotel má mít kapacitu 45 lůžek v 15 hotelových pokojích. Projekt se snaží pokud možno uchovat historickou dispozici a ráz místa.\n\nBudova bývalého rabinátu stoji na Tichém náměstí čp. 4/4.\n\nRabinát se nacházel v domě poblíž Přední synagogy a byl postaven v barokním slohu. Pochází ze 17. století a jeho poznávacím znamením je mohutný opěrný pilíř na průčelí domu. Rabinát byl bydlištěm a kanceláří rabína. V přízemí domu se nacházely obchodní prostory, záchod a předsíň, v druhém patře pak byly tři pokoje, komora, kuchyně a záchod. Třebíčskými rabíny byli např. Aron Nepole, Arje Jehuda Löv ben Menachen Krochmal, Cvi Jehošua Horowitz a v 19. století proslulý Joachim Josef Pollak (1828–1879), který vyučoval i na třebíčském gymnáziu. Město Třebíč hledá místo pro galerii třebíčských malířů, majitel budovy Církev československá husitská nabídla prostory v bývalém rabinátu třebíčské židovské čtvrti. Měla by zde být vystavena díla Ladislava Nováka, Josefa Kremláčka a Vlastimila Tomana.\n\nNa východním konci židovské čtvrti zbudovala rodina Subaků koželužské dílny a továrnu na výrobu kůží. Největšího rozmachu firma dosáhla za J. H. Subaka. Od roku 1871 směla firma nést na svém štítě císařský znak. V roce 1878 se firma dokonce zúčastnila Světové výstavy v Paříži, v té době pro ni pracovalo 400–600 zaměstnanců. Její zánik se datuje do třicátých let 20. století, podnik byl v roce 1931 uzavřen a prostory továrny byly upraveny na byty. Před druhou světovou válkou objekty krátce využívalo vojsko. V prostorách koželužny se odehrával i první ročník festivalu Zámostí. Od konce 20. století postupně probíhá revitalizace objektu bývaké koželužny.\n\nV únor roku 2011 vzniklo v domě čp. 77 na Blahoslavově ulici židovské muzeum. Majitelem původního domu, který byl postaven v době před rokem 1798, byl \"Seligman Bauer\". Dům stojí na parcele vedle Zadní synagogy, stojí na tzv. \"Španělovském pozemku\". Během třicetileté války se v Třebíči usadili lidé z různých zemí a objevilo se i jméno Španěl či Španiel, nelze zjistit, zda pocházel skutečně ze Španělska, stal se pak majitelem velkého pozemku. Dům byl od roku 2009 rekonstruován, byl propojen s ženskou galerií Zadní synagogy a přízemí domu bylo upraveno pro muzejní potřeby jako hokynářství. Vedle obchodu je místnost s moderní kuchyní a dvěma linkami, kdy jedna slouží pro přípravu košer pokrmů. V patře je zrekonstruován byt nemajetné židovské rodiny z doby první republiky, jeho součástí je ložnice a židovská kuchyně. V podkroví je umístěn přednáškový sál pro 40 lidí. Otevření židovského muzea se zúčastnili izraelský velvyslanec Jaakov Levy, zemský rabín Karol Sidon a předseda židovské obce Brno Pavel Fried.\n\nDům U židovské brány je domem původně přízemním, později patrovým, nacházel se v těsné blízkost tzv. židovské brány.\n\nPřímo při vstupu do židovského města, u řeky Jihlavy, stojí renesanční dům s podloubím neseným třemi kamennými sloupy. V době, kdy město vlastnil hrabě Jan Josef z Valdštejna, byl pořízen plán stavby zdí oddělujících židovskou čtvrť od křesťanského zbytku města. Brána, která zde dříve stávala a společně s dráty a řetězy nataženými přes Blahoslavovu ulici oddělovala obě města v době noci, víkendů a svátků obou náboženství, byla zničena během požáru v roce 1873.\n\nTento renesanční dům pochází z 16. století a je typickým domem židovských ghett. Typickým prvkem je jednosloupové rohové podloubí, dalším typickým prvkem je zkosení zadní hrany domu. Přízemí domu bylo využíváno jako dílna a obchod, v patře domu se bydlelo. Nyní je dům rekonstruovaný a je prohlášen za kulturní památku.\n\nBudova židovské školy stála v ulici Leopolda Pokorného čp. 58/15.\n\nPůvodní škola, zmíněná již v roce 1601 byla školou zaměřenou na výuku židovského náboženství. Roku 1787 byla v židovském městě zřízena obecná škola. Prvním kantorem byl Izaiáš Adler, od roku 1881 se zde vyučovalo také česky, dříve pouze hebrejsky a německy. Další vzdělání bylo zajišťováno třebíčským gymnáziem.\n\nbarokní dům s balkonem na kamenných krakorcích a s dochovanou empírovou fasádou s pilastry, palmetovým dekorem a figurálními motivy. V přízemí domu jsou zachované kované dveře a malé portálky. Balkon tohoto domu je situován do Stinné ulice, v tomto domě žil i Leopold Pokorný.\n\nZajímavý dům složitého členění a dispozice, vyrovnávající výškový rozdíl Blahoslavovy ulice a Tichého náměstí. Posazen je na skále a v ní se v přízemí domu zachovala mikve. V roce 2004 byla dokončena nákladná obnova.\n\nPůvodně se židovský hřbitov nacházel v blízkosti hradeb kláštera, ale ten se nedochoval. Židovský hřbitov byl založen dle písemných pramenů v roce 1636, první náhrobek však je z roku 1625 a je jedním z nejlépe dochovaných a největších židovských hřbitovů v Evropě.\n\nHlavními ulicemi jsou Blahoslavova ulice a ulice Leopolda Pokorného, kolem Staré synagogy se prostírá malé Tiché náměstí. Další ulice jsou například ulice Úzká, Zadní, Stinná, Pod Podloubím, V Mezírce a ulice Na Výsluní a Subakova.\n\nUlice Leopolda Pokorného je jižní páteřní ulice Židovského města. Jejím předchozím jménem byl název \"Dolní\". Severním i jižním směrem z ní vedly kratičké uličky a průchody. Dnes jich je méně.\n\nTiché náměstí je nejmenším náměstím města. Jeho rozloha je pouhých 789 m².\n\nV ulici Subakova vychází ulice s tzv. prampouchy, jedná se o typický prvek zástavby moravských ghett. Prampouchy jsou klenuté rozpínací oblouky, které se rozpínají mezi domy v ulicích. Tato ulice spojuje Havlíčkovo nábřeží a Subakovu ulici, je dlážděna říčními valouny.\n\nMezi ulicemi Pomezní a Skalní existuje dřívější vozová cesta, ta spojuje židovské město s židovským hřbitovem, je to stoupající ulice směrem na Hrádek. Dnes je to ulice s názvem Skalní.\n\nŽidovská škola – šlo o školu cheder – je poprvé doložena k roku 1603. Neposkytovala však obecné základy vzdělání, nýbrž vyučovalo se v ní náboženství, talmud. Za rabína Joachima Josefa Pollaka existovala v Třebíči ješiva, rabínské učiliště.\n\nObecná škola byla zřízena až roku 1787 (první učitel Izaiáš Adler). Dlouholetou školní budovu čp. 58 koupila židovská obec v roce 1867. V roce následujícím byl přistavěn zadní trakt pro německou školu. Česká škola byla v Židech otevřena v roce 1887/1888, až do roku 1916 ji vedl František Jaroš z Mohelna. Vyučovalo se v jedné budově společně s německou školou. Poté, co čeští rodiče nechali své děti přestoupit z německé školy do té české, jakmile to po převratu v roce 1918 poměry umožnily, německá škola pro nedostatek žáků – zůstalo jich 11 – začátkem školního roku 1919/1920 skončila.\n\nŠkole slouží budova čp. 56; tato budova je ve vlastnictví kraje Vysočiny. Vzdělávání dětí se speciálními vzdělávacími potřebami však Zámostí poskytuje prostory od roku 1963, kdy se v něm usadila zvláštní škola internátní. Budovu čp. 58 škola opustila v roce 1999, poté, co se uvolnila školní budova v ulici 9. května na Podklášteří, v budově čp. 56 zůstaly dvě třídy.\n\nVe školní budově čp. 43 se nacházela učebna, kuchyně, záchod, světnice a komora, zpočátku patřila třem majiteům a škola se nacházela pouze v patře, budova byla postavena v 70. letech 17. století, škola v budově působila až do roku 1869. Mezi lety 1993 a 1994 byla rekonstruována a byla změněna v sídlo Fondu Třebíč a také galerie Ladislava Nováka.\n\nProstředí třebíčské židovské čtvrti je atraktivní pro filmaře. V roce 2015 se v prostředí čtvrti natáčel film Jiřího Svobody s pracovním názvem \"Zádušní oběť\", film se odehrává v době kolem roku 1915. Film se natáčel v době od 1. do 13. prosince. Režisér Svoboda prohlásil, že část příběhu se odehrává v židovském městě a charakter třebíčského židovského města je jedinečný. Výkonná producentka České televize vysvětlila, že exteriéry židovské čtvrti jsou vhodné, protože domy ještě nejsou zcela rekonstruované a navíc je zachováno dobové vydláždění. Hlavní roli komisaře Mondla pátrajícícho po sériovém vrahovi hraje Milan Kňažko, další role ztvárnili Aga Gubíková, Eva Josefíková, Václav Neužil, Kryštof Hádek, Václav Jiráček, Klára Trojanová či Petr Vaněk. Film by měl být hotový na jaře 2016 a diváci České televize jej uvidí v roce 2016.\n\nŽidovská čtvrť také byla součástí natáčení seriálu ČT Četnické humoresky, konkrétně dílu 34. (tj. Tizian), natáčelo se v ulicích Opuštěná a Blahoslavova.\n\n\n\n\n"}
{"id": "142517", "url": "https://cs.wikipedia.org/wiki?curid=142517", "title": "Ivan Trojan", "text": "Ivan Trojan\n\nIvan Trojan (* 30. června 1964 Praha) je český divadelní, filmový, televizní a dabingový herec. Se čtyřmi Českými lvy za nejlepší mužský herecký výkon v hlavní roli a dvěma za výkon ve vedlejší roli drží rekordní počet lvů v hereckých kategoriích.\n\nV mládí se aktivně věnoval basketbalu, proto také studoval sportovní gymnázium a chtěl pokračovat na FTVS UK. Ovšem nakonec místo sportovní kariéry zvolil po vzoru otce kariéru hereckou a vystudoval herectví na pražské DAMU. Studium ukončil v roce 1988. Ve stejném roce nastoupil na základní vojenskou službu do Armádního uměleckého souboru, odkud však byl převelen k jednotce v Humenném na východním Slovensku, protože podepsal petici za propuštění Václava Havla z vězení a následně i petici \"Několik vět\" a oba své podpisy odmítal odvolat. V Humenném působil jako zdravotník.\n\nPo sametové revoluci se do AUSu vrátil a spolu s kolegy nacvičil pásmo s do té doby zakázanými autory (např. Karel Kryl) a také založil pobočku Občanského fóra.\n\nPochází z herecké rodiny – jeho otcem je herec Ladislav Trojan, jeho bratr Ondřej Trojan je filmový producent a režisér. S manželkou herečkou Klárou Pollertovou-Trojanovou (sestrou olympijského vítěze Lukáše Pollerta) mají čtyři syny – Františka (* 1999), Josefa (* 2001), Antonína (* 2009) a Václava (* 2012).\n\nV roce 1988 začínal v Realistickém divadle. V sezónách 1990–1997 hrál v Divadle na Vinohradech. Roku 1997 odešel do nově vznikajícího souboru Dejvického divadla, kde působí dodnes. V roce 1998 byl nominován za roli hejtmana v \"Revizorovi\" (režie Sergej Fedotov) na Cenu Thálie. Tuto cenu pak o dva roky později získal za titulní roli v adaptaci románu I. A. Gončarova \"Oblomov\" (režie Miroslav Krobot). Dalšími jeho výraznými rolemi v Dejvickém divadle byli Profesor Maillard ve hře \"Utišující metoda\", Karamazov ve hře \"Bratři Karamazovi\", Petr ve hře \"Příběhy obyčejného šílenství\", Alexandr Veršinin ve hře \"Tři sestry\", či Lev Sergejevič Těrmen ve hře \"Teremin\".\n\n\n\n\n\nZ Trojanových televizních rolí si divácký ohlas získala postava strážmistra Bedřicha Jarého v seriálu \"Četnické humoresky\" režiséra Antonína Moskalyka, který již předtím obsadil Ivana Trojana do menší role v seriálu \"Dobrodružství kriminalistiky\".\n\nPrvní jeho výraznou filmovou rolí byla postava neurotického doktora Ondřeje ve filmu \"Samotáři\" režiséra Davida Ondříčka. Díky ní získal popularitu a také byl nominován na Českého lva za nejlepší mužský herecký výkon v hlavní roli. Tuto cenu však získal až v roce 2002, a to za roli jednoho z rodičů ve filmu \"Smradi\". V témže roce byl oceněn Českým lvem také za nejlepší mužský herecký výkon ve vedlejší roli ve filmu \"Musím tě svést\". O rok později si tento úspěch zopakoval za roli Zdeňka ve filmu \"Jedna ruka netleská\" režiséra Davida Ondříčka. Jeho filmovou choť hrála jeho skutečná manželka Klára a Trojan se podílel i na scénáři. Zahrál si i pod režisérským vedením bratra Ondřeje Trojana ve filmu \"Želary\", který byl nominován na Oscara. Zajímavou postavou se stala postava Petra ve filmu \"Příběhy obyčejného šílenství\", jenž vznikl na motivy stejnojmenné divadelní hry režiséra Petra Zelenky. Je držitelem ceny TýTý za rok 2007 v kategorii nejlepší herec.\n\n\nTrojanův hlas zazněl také v rozhlasových hrách a dabovaných filmech či seriálech. Byly to kupříkladu :\n\n\n\nV roce 2009 byl zapsán na soupisku týmu Bohemians 1905 a nastoupil v závěru posledního utkání 2. fotbalové ligy za tento tým proti FK Ústí nad Labem. Trojan je kmenový hráč týmu PFK Union Strašnice, kde hraje za „B tým“ II. třídu, a tak ho vedení Bohemians získalo na půlroční hostování. Za každou minutu, kterou Trojan strávil na hřišti, věnuje klub Bohemians 1905 částku 5000 Kč nemocným cystickou fibrózou. Mimoto se také zúčastňuje charitativních zápasů mužstva Real TOP Praha, kde kromě něj hrají i herci Ondřej Vetchý či David Suchařípa.\n\n"}
{"id": "142518", "url": "https://cs.wikipedia.org/wiki?curid=142518", "title": "Sobrance", "text": "Sobrance\n\nSobrance (maďarsky Szobránc, německy Sobranz) jsou okresní město na jihovýchodě Slovenska v Košickém kraji a jsou hospodářským a správním centrem regionu.\n\nMěsto leží v severovýchodní části Východoslovenské roviny, na Sobraneckém potoku. Od Košic vede k ukrajinské hranici přes Sobrance cesta I / 19, severním směrem vede II / 582. Michalovce leží 20 km západně, Veľké Kapušany 35 km jihozápadně a Užhorod 18 km jihovýchodně a Košice 79 km západaně.\n\nPodle archeologických vykopávek bylo místo osídlené již v neolitu. První písemné záznamy jsou z roku 1344. Druhá písemná zmínka byla 16. srpna 1334. Městem se stalo v roce 1351. Za První republiky bylo okresním městem, znovu od roku 1996. V době druhé světové války bylo město součástí území Maďarska, od Operace Bagration kolem města procházela východní fronta, což způsobilo zničení či poškození většiny budov ve městě a okolí.\n\nV severní části území města leží Sobranecké kúpele, lázně které dobu největší slávy zažily před první světovou válkou.\n\nVe městě se nachází muzeum kytar. Sbírka obsahuje asi 200 nástrojů, hlavně z let 1947 - 1980. Nejcennějším exponátem je asi kytara Georga Harrisona, člena Beatles, z počátku jeho kariéry.\n\nVe městě se nachází řeckokatolický chrám svatých sedmopočetníků, moderní stavba inspirovaná tradiční byzantskou architekturou.\n\n\nMěsto Sobrance uzavřelo partnerství s těmito městy :\n\n"}
{"id": "142519", "url": "https://cs.wikipedia.org/wiki?curid=142519", "title": "Kolbe", "text": "Kolbe\n\nKolbe je slovo s několika významy:\n\n\n"}
{"id": "142523", "url": "https://cs.wikipedia.org/wiki?curid=142523", "title": "Deión", "text": "Deión\n\nDeión (řecky Δηιονεύς, latinsky \"Deion\") byl v řecké mytologii syn Aiola a jeho manželky Enareté. Jeho dědem byl Hellén, praotec všech Řeků.\n\nJeho bratry byli:\n\n"}
{"id": "142524", "url": "https://cs.wikipedia.org/wiki?curid=142524", "title": "Adolf Pokorny", "text": "Adolf Pokorny\n\nAdolf Pokorny (26. července 1895 Vídeň – ?) byl dermatolog a doktor medicíny spoluobžalovaný v tzv. doktorském procesu. Narodil se ve Vídni, ale kvůli častým přesunům od svého otce, rakousko-uherského armádního důstojníka, žila rodina mimo jiné v Čechách, Galitzii a Bosně . Před mnichovskou dohodou měl československou národnost .\n\nPokorny se účastnil od března 1915 do září 1918 1. světové války. Několikrát se vyznamenal v boji a dosáhl hodnosti \"Leutnant\" (poručík).\n\n22. března 1922 dokončil svůj medicínský doktorát a získal licenci. Po dvou letech klinických zkoušek si otevřel praxi v Chomutově, kde se specializoval na kožní a pohlavně přenosné nemoci. Jeho přihláška k NSDAP byla odmítnuta v roce 1939, protože byl předtím ženatý s židovskou lékařkou Lilly Weilovou s kterou měl dvě děti, syna Thomase (1929) a dceru Lottu (1926), které byly z bezpečnostních důvodů přesunuty do Anglie před začátkem druhé světové války, později emigrovali i s matkou do Brazílie. Rozvedl se v dubnu 1935.\n\nBěhem 2. světové války Pokorny pracoval jako lékařský důstojník německých ozbrojených sil v nemocnici v Hohenstein-Ernstthalu. V říjnu 1941 poslal dopis Himmlerovi, který působil jako říšský politický komisař pro posílení německé etnické rezervy (Reichskommissar für die Festigung deutschen Volkstums, RKFDV). Podle jeho vlastních slov „Vedený myšlenkou, že nepřítel musí být nejen poražen, ale musí být zničen“, navrhl experimenty nucené sterilizace u lidí s použitím jihoamerické rostliny známé jako \"Seffine Dieffenbachia\" (nebo \"Caladium seguinum\" ). Bylo to založeno na objevu Gerharda Madause (1890-1942), že šťáva této rostliny způsobuje u zvířat trvalou sterilitu. Doporučil, aby se „tři miliony bolševických zajatců s bydlištěm v Německu“ používali jako morčata k ověření účinnosti tohoto postupu a tím se zabránilo „reprodukci“.  Aby podpořil projekt, doporučil Himmlerovi, aby okamžitě začal pěstovat rostliny a zabránil dalším publikacím Madause, aby neupozornil „nepřítele“ na osud těchto plodin. Himmler instruoval Oswalda Pohla a Ernsta-Roberta Grawitze, aby analyzovali životaschopnost projektu. Bylo brzy zjištěno, že kvůli klimatickým podmínkám by rostlina nerostla rychle a v dostatečném množství, aby mohla být hromadně používána. Ačkoli byl projekt vyřazen z plánů na hromadné sterilizace, byl použit v experimentech v koncentračních táborech. V roce 1945 pracoval Pokorny na mnichovském ministerstvu zdravotnictví. Následující rok byl jedním z obžalovaných v lékařském procesu (americký vojenský soud č.1 v srpnu 1947). V rámci této skupiny se s ním zacházelo jinak, protože byl jediným, kdo nebyl členem nacistické strany, nebo zastával zodpovědné funkce. Během tohoto procesu se bránil tím, že tvrdil, že neefektivita jihoamerického závodu byla známa a že navrhl jeho použití Himmlerovi poté, co se dozvěděl o programech hromadné sterilizace pro Židy a obyvatele okupovaných území, s cílem odvrátit jej od jiných efektivnějších způsobů sterilizace. Během doktorského procesu byl jeho rozvod předložen jako důkaz jeho nepřátelství vůči „ nižším rasám “. Jeho obhajoba argumentovala, že rozvod byl proveden se vzájemným souhlasem kvůli osobním rozdílům. \n\nSoud se ho rozhodl osvobodit s následujícím argumentem: „Obhajoba kterou žalovaný použil na tento soud nepůsobila a je těžké uvěřit, že se pro napsání dopisu řídil ušlechtilými motivy, jak prohlásil. Spíše věříme, že Pokorny napsal dopis z velmi odlišných a více osobních důvodů. [...] Ačkoli návrhy uvedené v tomto dopise jsou velmi ohavné a nízké, neexistuje sebemenší důkaz, který by naznačoval, že některý z těchto kroků byl použit v lidských experimentech. Proto prohlašujeme, že obviněný musí být osvobozen, ne díky, ale navzdory obraně, kterou měl ».\n\nDatum a místo jeho smrti nejsou známy. \n"}
{"id": "142525", "url": "https://cs.wikipedia.org/wiki?curid=142525", "title": "Magnés", "text": "Magnés\n\nMagnés ( , latinsky \"Magnes\") byl v řecké mytologii syn Aiola a jeho manželky Enareté. Jeho dědem byl Hellén, praotec všech Řeků.\n\nJeho bratry byli:\n\n"}
{"id": "142529", "url": "https://cs.wikipedia.org/wiki?curid=142529", "title": "Periérés", "text": "Periérés\n\nPeriérés (latinsky \"Perieres\") byl v řecké mytologii syn Aiola a jeho manželky Enareté. Jeho dědem byl Hellén, praotec všech Řeků.\n\nJeho bratry byli:\n\n"}
{"id": "142530", "url": "https://cs.wikipedia.org/wiki?curid=142530", "title": "Adolf von Liebenberg", "text": "Adolf von Liebenberg\n\nAdolf rytíř von Liebenberg und von Zsittin (15. září 1851 Como, Lombardie – 6. května 1920 Vídeň) byl rakouský výzkumník zemědělských výrobků (\"Getreidewissenschaft(ler), Agrarfachmann\").\n\nStudoval na Königsberg University a ve Vídni.\n\n\n"}
{"id": "142532", "url": "https://cs.wikipedia.org/wiki?curid=142532", "title": "Albert Paris Gütersloh", "text": "Albert Paris Gütersloh\n\nAlbert Paris Gütersloh (narozen jako Albert Conrad Kiehtreiber; Vídeň – Baden) byl rakouský malíř a spisovatel.\n\nGütersloh pracoval jako herec, režisér a designér kulis, než se soustředil na malbu v roce 1921.\n\nJako učitel Arika Brauera, Ernsta Fuchse, Wolfganga Huttera a Antona Lehmdena je považován za jednoho z těch, kdo ovlivnili vídeňskou školu fantastického realismu.\n\n"}
{"id": "142538", "url": "https://cs.wikipedia.org/wiki?curid=142538", "title": "Kai Hansen", "text": "Kai Hansen\n\nKai Michael Hansen (* 17. ledna 1963 v Hamburku v Německu) je německý metalový kytarista a zpěvák.\n\nSvoji hudební kariéru odstartoval v roce 1978 v hudební skupině nazvané Iron Fist se spoluzakladatelem pozdější skupiny Iron Savior Pietem Sielckem. V roce 1984 spolu s Michaelem Weikathem založil skupinu Helloween, ve které hrál na kytaru a zpíval až do příchodu nového zpěváka Michaela Kiskeho, který se mikrofonu ujal na albech \"Keeper of the Seven Keys Part 1\" a \"Keeper of the Seven Keys Part 2\". Kai od Helloweenu odešel v letech 1988-1989 kvůli rozsáhlým tour a koncertům. Poté založil svoji vlastní powermetalovou skupinu Gamma Ray. V roce 1997 byl spoluzakladatelem skupiny Iron Savior, ale pak se více zaměřil na Gamma Ray, se kterou vydal několik alb a vystupuje po celém světě.\n\nKai se také účastní mnoha hudebních projektů. Hrál na albech Follow the Blind a Tales From the Twilight World od Blind Guardianu. Spolu s HammerFall nahrál cover své skladby I Want Out z dob Helloweenu. Kai také hrál roli \"Trpaslíka Regrina\" v projektu Avantasia (metalová opera), kterou organizuje Tobias Sammet.\n\nV roce 2005 se účastnil tour s mladou německou speedmetalovou skupinou Stormwarrior z jeho města – Hamburku jako hlavní zpěvák. Na turné hrál materiály z klasického alba od Helloweenu \"Walls of Jericho\", které mělo na Stormwarrior největší vliv.\nV současnosti (2012) se věnuje i projektu Unisonic, kde se po letech opět setkal s bývalým kolegou a zpěvákem z Helloweenu Michaelem Kiskem.\n\nNa podzim roku 2017 by se Hansen měl spolu s Kiskem v rámci \"Pumpkins United World Tour\" navrátit zpět do Helloween. Během tohoto speciálního turné, které by mělo pokračovat i v roce 2018, Kiske a Hansen doplní současnou sestavu Helloween. Skupina plánuje odehrát celkem tříhodinový set, ve kterém shrne celou kariéru Helloween.\n\n"}
{"id": "142542", "url": "https://cs.wikipedia.org/wiki?curid=142542", "title": "Cetinje", "text": "Cetinje\n\nCetinje ( ) je město v Černé Hoře, ležící v jižní části země, 35 km jihozápadně od hlavního města Podgorice. Žije zde 15 137 obyvatel. Do roku 1918 bylo hlavním městem Černohorského knížectví a poté království a v rámci Jugoslávského království pak už jen správním sídlem Zetské bánoviny.\n\nSvůj význam si město získalo v časech nezávislé Černé Hory, kdy mělo statut hlavního města. Sídlili zde panovníci země z dynastie Petrovićů-Njegošů, diplomatická zastupitelství cizích států a hlavní černohorské kulturní i církevní instituce. Po začlenění do Jugoslávie ztrácela Cetinje svou důležitost, významnější průmysl se tu nikdy nerozvinul a město se postupně stávalo „městem-muzeem“. Po přestěhování hlavního města do Podgorice (v červenci 1946) nastala definitivně éra stagnace. Po obnovení černohorské nezávislosti (2006) se uvažuje, že se některé státní orgány přesunou do Cetinje zpět, aby došlo k oživení města a byl zdůrazněn jeho historický význam.\n\nOblast Cetinje byla osídlena již v době kamenné, což dokazují nálezy v nedaleké jeskyni Lipska pečina. Město samotné vzniklo v 15. století a bylo pojmenováno podle řeky Cetina. V roce 1482 se zde usídlil legendární vůdce Černohorců Ivan Crnojević poté, co jej Turci vytlačili do hor. Turci město třikrát obsadili, v letech 1683, 1714 a 1765, nikdy se jim tu však nepodařilo zůstat trvale. V roce 1484 Ivan Crnojević nechal zbudovat klášter zasvěcený Panně Marii s královskou hrobkou. Město Ulcinj na jihu země se stal sídlem pravoslavných metropolitů, kteří tu sídlí dodnes. Ze starého kláštera ale zbyly jen ruiny. Jeho nástupce Đorđe Crnojević nainstaloval v klášteře Obod v městě Rijeka Crnojevićova první balkánskou tiskárnu, která byla vyrobena v Benátkách a velmi obtížně přepravena. V roce 1493 zde byla vytištěna první kniha. V roce 1896 byla otevřena první čítárna.\n\nZa vlády krále Nikoly I. na začátku 20. století tu došlo k velkému rozvoji, vznikl například první hotel. Za časů Jugoslávie se však hlavní město Černé Hory přesunulo do Podgorice, z významných budov se tak stala muzea, v dnešní době turisty navštěvovaná. V 19. století vrostl vliv Cetinje poté, co Petr II. Petrović-Njegoš úspěšně spojil 35 kmenů a vytvořil tak černohorský stát. Je pochován v mauzoleu na vrcholku hory Jezerski vrh v národním parku Lovćen.\nPo druhé světové válce bylo město velmi zanedbáváno. Město bylo rozvíjeno jako průmyslové centrum, průmysl zde ovšem ztroskotal po zhroucení socialistického hospodářství.\n\nCetinje je na rozdíl od přímořských letovisek Budva a Kotor především atraktivní jako kulturní a duchovní centrum Černé Hory a hraje tak důležitou roli v dějinách Černé Hory.\nCetinje má mnoho zajímavých míst, mezi kterými jsou např. Cetinjský klášter, kostel Vlaška (postavena v roce 1450), Biljarda, četná muzea, Zetski dom královského divadla a historické zahraničních ambasády. Nejvýznamnější budovou je v Cetinje černohorský královský palác Nikoly I., dnes národní muzeum.\n\nKrálovská hrobka v Cetinje zahrnuje ostatky některých členů bývalé černohorské královské rodiny, mj. i krále Nikoly a královny Mileny.\nS privatizací „Grand Hotelu“ a přemístění některých správních úřadů z Podgorice se očekává, že se Cetinje zotaví ze zaostalosti, aby se stala významným bodem zájmu cestovního ruchu na mapě Černé Hory.\n\nV dobách monarchie zde byla spousta mezinárodních velvyslanectví - např. italsko, francouzské, ruské, srbské, rakousko-uherské, britské, bulharské,španělské a další.\n\n\nCetinje byla kulturní a vzdělávací centrum Černé Hory po dobu pěti století. Existuje zde pět státních institucí: Đurđe Crnojevićova Hlavní Národní knihovna, Černohorské Národní muzeum, Archiv Černé Hory, Státní Ústav pro uchování kulturního dědictví a Zetski Dom - černohorské královské národní divadlo. Nejstarší - a kdysi nejdůležitější - kulturní instituce ve městě je klášter v Cetinje.\n\nVe městě se také nachází budovy Akademie múzických umění, Fakulta drama a Fakulta výtvarných umění - přední fakulty Univerzity Černé Hory.\nCetinje je připojena k Podgorice a Budvě přes silnici M2.3. Obě města jsou cca 30 km od Cetinje. K dispozici je také historická silnice do Kotoru, která není vysoce kvalitní, ale nabízí úžasný výhled na Boku Kotorskou.\n\nMezinárodní letiště v Tivatu je 50 km vzdálené a vedou z něj pravidelné lety do Bělehradu a Curychu a jsou zde i pravidelné charterové lety.\n\nMezinárodní letiště Golubovci v Podgorice je vzdálené 55 km a provozuje pravidelné linky do významných evropských destinací po celý rok.\n\n\n"}
{"id": "142544", "url": "https://cs.wikipedia.org/wiki?curid=142544", "title": "Plužine", "text": "Plužine\n\nPlužine ( ) je město a opština, ležící na severu Černé Hory. Ve městě žije celkem 1 494 obyvatel a v celé opštině o rozloze 854 km² pak 4 272 lidí.\n\nMěsto nemá dlouhou historii; vybudováno bylo v 70. letech pro obyvatele těch vesnic, jež byly zničeny při budování přehrady Mratinje. Na břehu této přehradní nádrže se město právě nachází. Silničně je propojeno s Bosnou a Hercegovinou (město Foča, severním směrem) a Nikšićem s Podgoricí (jižním směrem). \n"}
{"id": "142546", "url": "https://cs.wikipedia.org/wiki?curid=142546", "title": "Expedice Lambaréné", "text": "Expedice Lambaréné\n\nExpedice Lambaréné byla studentská expedice do nemocnice Alberta Schweitzera v gabunském Lambaréné, kam vezla zásilku léků. Iniciátory expedice byli Petr Bárta a Petr Bartůněk. Výprava odstartovala 1. ledna 1968 v 10:23 h z pražského Staroměstského náměstí a zpět do Prahy se vrátila 13. září téhož roku. Celkem trvala 257 dní a expediční Tatra 138 6x6 VN při ní najela více než 35 000 km. Hlavním sponzorem výpravy bylo ministerstvo těžkého průmyslu. Náklady na provoz vozu v Africe kryl podnik zahraničního obchodu Motokov. Tatra se stala majetkem rektorátu Univerzity Karlovy.\n\n\nCílem expedice bylo dovézt do nemocnice v gabonském Lambaréné, založené Albertem Schweitzerem dar v podobě léků, zdravotnického materiálu a lékařských přístrojů. Po občanské válce v roce 1960 se tato nemocnice dostala do vážných potíží.\n\nSpeciálně upravený nákladní vůz Tatra 138 6x6 VN – Lambaréné poskytla Tatra Kopřivnice. Vozidlo je dodnes vystaveno v muzeu Tatry v Kopřivnici. Účastníci výpravy ho nazývali \"Drobeček\".\n\nPraha – Rijeka – Káhira – Asuán – Chartúm – Addis Abeba – Nairobi – Kilimandžáro – Dar es Salaam – Lusaka – Livingstone – Lusaka – Kinshasa – Brazzaville – Point Noir – Libreville – Douala – Lagos – In-Salah – Alžír – Marseille – Paříž – Mnichov – Praha\n\nExpedice nedosáhla cíle své cesty, protože nebyla rozhodnutím místní vlády vpuštěna na území Gabonu. Část humanitární pomoci museli účastníci výpravy předat zástupcům nemocnice, k nimž patřila dcera Alberta Schweitzera, v gabonském přístavu Libreville na palubě francouzské lodi \"Generál Mangin\", která výpravu převážela z Konga do Nigérie. Přesvědčili se, že zdravotnický materiál, který předem odeslali jinou lodí, je už na místě a slouží v nemocnici svému účelu.\n\nDo Lambaréné dorazila další studentská expedice Lambaréné ’88, vedená medikem Miroslavem Křížem (původem z Jindřichova Hradce), cestující vozem Liaz. Dalšími členy výpravy byli Martin Čech, Jan Kasal, Miloš Klášterecký, Vratislav Mrázek, Luboš Poušek a novinář Marek Šálek z Mladého světa. Výprava však nekopírovala trasu svých předchůdců před dvaceti lety. Cesta v obou směrech vedla přes Saharu, takže byla o poznání kratší a méně obtížná než u první expedice. 3. února 1989 dojela expedice do cíle a předala v Lambaréné zdravotnický materiál a 13 000 kusů brýlí, dar československých občanů chudým Afričanům.\n\n\n\n"}
{"id": "142547", "url": "https://cs.wikipedia.org/wiki?curid=142547", "title": "Miroslav Ondříček", "text": "Miroslav Ondříček\n\nMiroslav Ondříček (4. listopadu 1934 Praha – 28. března 2015) byl český kameraman a jeden z tvůrců České nové vlny. Byl dlouholetým spolupracovníkem Miloše Formana. Byl nominován i na Oscara a stal se držitelem Českého lva.\n\nNarodil se 4. listopadu 1934 v Praze, vyrostl na Žižkově v rodině živnostníka.\nZákladní školu dokončil v roce 1949 a jako syn živnostníka nesměl studovat. Nastoupil do učebního oboru, kde se učil práci se železem, a o rok později přešel do učebního oboru filmového laboranta. Po ukončení učebního oboru nastoupil do laboratoří Barrandovských ateliérů, následně se stal asistentem kamery a později asistentem zpravodajského filmu. Začal studovat večerní školu filmové tvorby na FAMU v Praze. Teprve po dvanácti letech se dostal k práci na celovečerních filmech, kdy začal spolupracovat jako kameraman, na filmech Miloše Formana a Ivana Passera.\n\nMiroslav Ondříček se podílel jako kameraman na čtyřech desítkách celovečerních filmů, kdy polovinu z nich natočil v zahraničí. Spolupracoval i s českým režisérem Vávrou, americkým režisérem Mendelem, Hillem a Angličanem Lindsayem Andersonem. Mezi nejslavnější filmy, na kterých se podílel, patří: \"Lásky jedné plavovlásky\", \"If\", \"Hoří, má panenko\", \"O Lucky Man\", \"Vlasy\", \"Ragtime\", \"Amadeus\", \"Valmont\", \"Taking Off\".\n\nByl členem správní rady Filmové akademie Miroslava Ondříčka v Písku a byl členem dozorčí rady akciové společnosti SK Slavia Praha - fotbal.\n\nMiroslav Ondříček byl dlouholetým pedagogem na pražské FAMU. Jeho jméno pak nese Filmová akademie v Písku, které byl patronem.\n\n29. března 2015 zemřel po delším pobytu v nemocnici ve věku 80 let. Poslední rozloučení se konalo v úterý 7. dubna 2015 v bazilice sv. Petra a Pavla na pražském Vyšehradě.\n\nByl dvakrát ženatý, s Evou Ondříčkovou žil 51 let, měli spolu syna Davida.\nRodinnou tradici kameramanů přebírá právě jeho syn David.\n\n\n\n"}
{"id": "142548", "url": "https://cs.wikipedia.org/wiki?curid=142548", "title": "Mratinje", "text": "Mratinje\n\nMratinje ( ) je přehradní nádrž, která se nachází v Černé Hoře, na severu jejího území na řece Piva. Má rozlohu 112,5 km² a je druhou největší vodní plochou v zemi po Skadarském jezeře. Byla dokončena v roce 1975.\n\nPřehradní hráz je vysoká 200 m a je tedy jednou z nejvyšších v Evropě. Její délka činí 268 m, tloušťka 4,5 m u její horní hrany, 36 m pak u země.\n\nPři budování nádrže v 70. letech muselo být přestěhováno okolo 1000 lidí, postaveno pro ně bylo nové město Plužine na břehu právě napuštěného jezera. Při budování hráze se spotřebovalo 820 000 m³ betonu a 5 tisíc tun oceli. Rovněž byl za mezinárodní účasti přemístěn i pravoslavný klášter Pivski monastir ze 16. století (rozebrán a kus po kusu převezen 3,5 km daleko na nové místo, kde byl opět sestaven).\n"}
{"id": "142549", "url": "https://cs.wikipedia.org/wiki?curid=142549", "title": "Tomášek", "text": "Tomášek\n\nTomášek je české příjmení. Mimo to může znamenat též zdrobnělinu křestního jména Tomáš.\n\n"}
{"id": "142558", "url": "https://cs.wikipedia.org/wiki?curid=142558", "title": "Vladimír Suchánek", "text": "Vladimír Suchánek\n\nVladimír Suchánek (* 12. února 1933, Nové Město nad Metují) je český malíř a grafik.\n\nV letech 1952 - 1954 studoval obor výtvarná výchova na pedagogické fakultě Karlovy univerzity v Praze u profesorů Cyrila Boudy, Karla Lidického a Martina Salcmana. Studia nedokončil, protože v roce 1954 přestoupil na Akademii výtvarných umění v Praze, kde v roce 1960 absolvoval v ateliéru užité grafiky profesora Vladimíra Silovského.\n\nJe činný v oboru grafiky, malby, knižní ilustrace, plakátů, známkové tvorby a exlibris.\nOd 70. let minulého století se věnuje zejména barevné litografii.\nŽije a pracuje v Praze 6 - Střešovičkách. Hraje na klarinet v kapele Grafičanka.\n\nUspořádal 149 samostatných výstav v České republice i v zahraničí – v Holandsku, Belgii, Německu, USA, Japonsku, Švédsku, Dánsku, Polsku a na Slovensku. Zúčastnil se téměř 300 kolektivních výstav, mimo jiné mezinárodních bienále grafiky – Brno, Lublaň, Krakov, Paříž, Terst, Grenchen, Buenos Aires, Frechen, Bradford, Biella, Rijeka, Segovia, Tokio, Heidelberg, Norimberk, Malbork, Lodž, Frederikshavn, Berlín, Miami, Toronto, Fredrikstad a Peking, také triennále Ex libris v Chrudimi.\nByl členem Svazu českých výtvarných umělců a spolku Mánes. Od roku 1995 je předsedou SČUG Hollar.\n\nZa svou tvorbu získal celkem 27 významných cen.\nV roce 1997 byl jmenován členem Evropské akademie věd a umění se sídlem v Salzburgu. Roku 2006 mu bylo uděleno státní vyznamenání Medaile Za zásluhy III. stupně. Nové Město nad Metují mu udělilo 28. října 2008 na zámku rodiny Bartoň-Dobenín čestné občanství.\n\n\n\n"}
{"id": "142565", "url": "https://cs.wikipedia.org/wiki?curid=142565", "title": "Vojtěch Šíp", "text": "Vojtěch Šíp\n\nVojtěch Šíp (10. června 1885 Plzeň – 3. května 1931 Plzeň) byl český sochař první třetiny 20. století.\n\nPocházel z kamenické rodiny, odbornou sochařskou školu absolvoval v Hořicích, poté studoval na Akademii v Praze u Josefa Václava Myslbeka. Po dokončení studií působil zvláště v Plzni a okolí. Je pochován na plzeňském ústředním hřbitově, oddělení 19.\n\n\n"}
{"id": "142567", "url": "https://cs.wikipedia.org/wiki?curid=142567", "title": "Mimnermos", "text": "Mimnermos\n\nMimnermos z Kolofónu byl antický řecký básník archaického období. Žil na přelomu 7. a 6. stol. př. n. l.\n\nŘadí se k básníkům elegickým a antičtí autoři jej považovali za „prvního básníka lásky“.\n\n"}
{"id": "142576", "url": "https://cs.wikipedia.org/wiki?curid=142576", "title": "Satori", "text": "Satori\n\nSatori (悟り, čínsky wu) je cílem duchovní praxe Zen buddhismu. Satori se běžně překládá jako \"osvícení\", \"probuzení\" nebo \"záblesk náhlého uvědomění\", nejpřesnější překlad je \"poznání\". Avšak satori je intuitivním prožitkem a nejedná se o poznání dosažené pomocí přemýšlení. Náhlý zážitek osvícení je také někdy nazýván kenšó. Významově mají kenšó i satori stejný smysl. I když je-li popisováno osvícení Buddhy nebo patriarchů, je běžně používán termín satori namísto kenšó, jelikož termín satori implikuje představu hlubší zkušenosti.\n\nJaponskému termínu \"satori\" odpovídá sanskrtský a pálijský pojem \"bódhi\", avšak není zcela jisté, zdali oba termíny skutečně označují tentýž prožitek. Jestliže je pojem satori používán k označení konečného hlubokého osvícení Buddhy a jiných význačných mistrů, lze určitě souhlasit, že ano. Avšak označuje-li satori vhled do reality, který však ještě není spojen s prožitkem nirvány, pak spíše odpovídá pálijskému výrazu ňána (v sanskrtu džňána), který se do češtiny překládá právě jako \"vhled\".\nZenoví mistři obecně odmítají jakýkoli popis nebo vysvětlení, co to je satori, jelikož k jeho pochopení je samozřejmě nutná osobní zkušenost. Někdy je satori popisováno jako náhlý vhled do ne-duality, do vše spojující jednoty našeho bytí. Termín satori má široký význam, jak bylo zmíněno, může být použito pro označení konečného hlubokého osvícení (v sanskrtu bódhi), nebo i pro chvilkový, náhlý a přechodný zážitek, který ale leží na cestě k trvalému pochopení podstaty všeho bytí (v sanskrtu džňána). V tomto druhém významu se spíše používá termín kenšó. Někteří zenoví mistři označují jako osvícení i stavy hlubokého soustředění, které jsou v páli známy jako džhány a sanskrtu dhjány. Jedná se o stav tzv. jednobodovosti mysli, mysli, které splynula se svým meditačním objektem. Lidská mysl je v tomto stavu hluboce klidná, člověk ztrácí vědomí sebe sama a v důsledku splynutí s meditačním objektem mizí i rozlišování na subjekt a objekt, proto může být tato zkušenost považována za zážitek neduality. Jedná se však jen o pomíjivý prožitek, který není spojen s vhledem do skutečné reality.\n\nZážitek satori je zpravidla výsledkem soustavné spirituální praxe. Tradičně jsou používány dvě metody vedoucí k dosažení satori, buď sezení v zazenu, jež je typická pro tzv. sótó zen, nebo kontemplace (soustřeďování se) na paradoxní a logikou neřešitelné duševní úlohy, tzv. koány, z nichž se mysl „osvobozuje“ skokem k sloučení protikladů ve všeobjímající jednotu - právě zážitek satori, tato metoda je používána v tzv. rinzai zenu.\n\n\n"}
{"id": "142577", "url": "https://cs.wikipedia.org/wiki?curid=142577", "title": "Sémonidés z Amorgu", "text": "Sémonidés z Amorgu\n\nSémónidés z Amorgu byl antický řecký básník archaického období. Tvořil v polovině 7. století př. n. l.\n\nSémónidés se narodil na Samu. Své jméno odvozoval od ostrova Amorgos, jehož kolonizace se zúčastnil.\n\nŘadí se k básníkům elegickým. Své verše psal převážně v jambu.\n\nPodle Suidy je mu připisována elegická básně o dávné historii obyvatel Samu, další elegické básně a dvě knihy jambů. Elegie známá z fragmentů Simónida z Keu je pravděpodobně dílem Sémónidovým. Zachovalo se více než 30 zlomků jeho jambických básní. Jsou psané energickou iónskou řečtinou, s velkým důrazem a silou a malým souladem ve verších.\n\nSémónidova jambická poezie je podobně jako u Archilocha nástrojem hořké satiry střídané melancholií. Sémónidova satira je však zaměřená více obecně než individuálně.\n\n"}
{"id": "142580", "url": "https://cs.wikipedia.org/wiki?curid=142580", "title": "Zámek Caserta", "text": "Zámek Caserta\n\nKrálovský palác Caserta, (ital. \"Palazzo Reale\", nazýván též \"Reggia\") v italské Casertě, cca 40 kilometrů severně od Neapole, je barokní zámek, který byl postaven jako rezidence Bourbonů za časů jejich vlády nad Královstvím neapolským a sicilským. Je to jeden z nejrozsáhlejších zámků Evropy. \n\nV důsledku vídeňského míru z roku 1735 se syn španělského krále Karel III. Španělský stal vládcem Sicílie a Neapole. Jako Karel VI. byl prvním králem po 230 letech, jenž si za své sídlo zvolil místo na území jím získané říše a odtud také vládl, nikoli z dálek své rodné země. Za jeho vlády se začalo rozvíjet umění, i když město mu nepřipadalo dostatečně reprezentativní. Stejně jako mnohá knížata absolutismu si přál jako své sídlo vybudovat celé plánované město, které by bylo podobně jako Versailles politickým, hospodářským a kulturním střediskem. Pozemek pro nové palácové město byl nalezen na sever od Neapole. Rodina Ceatani di Sermoneta tam v provincii Caserta vlastnila rozsáhlé pozemky, které však byla nucena kvůli svému vysokému zadlužení prodat. Jako kupec se našel Karel VI., jenž v roce 1750 převzal území do vlastnictví a od roku 1751 zahájil výstavbu rezidence. Při příležitosti položení základního kamene dne 20. ledna 1752 měly dva regimenty a několik jezdeckých eskadron vytvořit sestavu ve tvaru půdorysu nového paláce.\n\nJako hlavní architekt byl povolán Luigi Vanvitelli, žák Filippa Juvarry. Pro stavbu paláce hledal Karel VI. inspiraci ve versailleském zámku, ale také v Palacio Real v La Granja ve své španělské vlasti. Versailleský palác tehdy sloužil jako jasný vzor zámků pro celou Evropu a jeho vliv znovu nalézáme v mohutných, stejnoměrně strukturovaných fasádách zámku Caserta, zatímco záblesky z La Granja – především v zahradách – měly panovníkovi připomínat vlast. Vanvitelli navrhl obrovskou stavbu na pravoúhlém půdorysu s rozměry 247 x 184 metrů, v němž se křížově protínala dvě vnitřní křídla, a tím palác získal čtyři velké dvory. Uvnitř zámku bylo dostatek prostoru pro více než 1200 místností a průčelí byla osázena 1970 okny. Před průčelím směrem do města bylo vytvořeno oválné náměstí, jež mělo být ohraničeno nižšími postranními stavbami. Tato křídla však byla kvůli přílišné nákladnosti dostavěna pouze do poloviny, po straně zámku. Ze stejných důvodů byly provedeny některé ústupky oproti původním plánům, jako např. nárožní rizality se zdůrazněnými věžovitými nástavbami a kupole nad křížovou středovou budovou. Části paláce otevřené směrem do města a do zahrad byly zvýrazněny portály ve tvaru vítězného oblouku. Hrubé stavební práce skončily téměř po 20 letech po položení základního kamene, ovšem úplného dokončení zámku bylo dosaženo téměř za dalších sto let.\n\nKarel VI. navštěvoval svůj ohromný objekt jen zřídka, ale před započetím stavebních prací získal v roce 1759 španělskou korunu a stal se králem. Jelikož podle smlouvy nesměl spravovat obě království v personální unii, vrátil se zpět do vlasti a přenechal rozestavěný palác svému synovi Ferdinandu IV.\n\nPřes dolní vestibul lze vstoupit na velké schodiště, jedno z největších barokních schodišť vůbec. Ohromná místnost vede nahoru do horního vestibulu a palácové kaple, za níž se nachází řada několika parádních přijímacích místností. Zde je vystaveno mnoho dodnes dochovaných kusů nábytku ještě z dob výstavby. Knihovna sestává ze tří místností, jež byly zřízeny na žádost Ferdinandovy manželky Marie Karolíny Habsbursko-Lotrinské, kde se nachází něco přes 10 000 svazků. V interiérech je dnes umístěno mimo jiné muzeum \"Museo de’ll Vanvitelliano\" – v němž můžeme obdivovat dějiny zámku – nebo pinakotéka s významnou sbírkou bourbonských portrétů. Také dvorní divadlo se zachovalo do dnešních dnů.\n\nPalác byl kulisou mnoha rozličných filmových produkcí. V interiérech zámku byly natočeny některé části filmu , ale také romantický snímek pro teenagery Cinderella '87.\n\nSoučasně s palácem začala i realizace projektu obrovského zámeckého parku. Na rozdíl od versailleské předlohy si král Karel přál zahradu, která by mu připomínala jeho rodné Španělsko, a tak byl do parku velkoplošně začleněn casertský horský svah, tak jak jej v menším měřítku znal ze zámku La Granja. Barokní park byl koncipován jako horský park a průzor do dálky tří kilometrů vedl od zámeckých zahrad až na svah. Střed osy byl vyzdoben velikými vodními plochami s kaskádami, jejichž vrcholem je veliká kašna bohyně Diany. Travnaté plochy před zámkem byly původně zamýšleny jako broderieparterre, nicméně z barokního uzpůsobení zbyl dnes pouze nedokončený záměr. Vzdálenější sektory parku byly za královny Marie Karolíny rozšířeny o anglický park, který je dodnes vyzdoben exotickými a vzácnými rostlinami.\n\n"}
{"id": "142590", "url": "https://cs.wikipedia.org/wiki?curid=142590", "title": "Benjamín", "text": "Benjamín\n\nBenjamín (podle kalendáře s dlouhým í, ale častěji Benjamin) je mužské jméno hebrejského původu: Vzniklo z hebrejského \"ben-já-mín\", což v překladu znamená „Nejmladší milovaný syn“ (doslova „syn pravice“). Zdrobnělina Ben znamená \"syn\".\n\nObecně se jako benjamínek označuje nejmladší dítě, zvláště chlapec.\n\nV českém občanském kalendáři má svátek 7. prosince.\n\nBen, Benji, Benjaminek, Benjamínek, Beny, Benie, Bengie, Beník, Beníček\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +15,1%.\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +17,0%.\n\n\n\n\n"}
{"id": "142593", "url": "https://cs.wikipedia.org/wiki?curid=142593", "title": "Nový Dvůr (Jaroměřice)", "text": "Nový Dvůr (Jaroměřice)\n\nNový Dvůr je místní částí obce Jaroměřice. K roku 2005 v něm žilo 59 obyvatel včetně starosty Jaroměřic. Každoročně na svátek svaté Anny se zde pořádají pivní slavnosti pod vrchem Lavičná.\n\nOsada byla založena při panském dvoře majitelem jaroměřického panství Františkem Michalem Šubířem z Chobyně někdy mezi lety 1727–1735. Tento dvůr byl založen jako poslední (tedy nejnovější)v okolí Jaroměřic (po osadě Chobyně a Šubířov), a proto byl nazýván jako \"nový\". Osada byla založena za účelem poněmčení okolního kraje, během let však došlo k asimilaci a přirozené změně obyvatelstva, a tak po tomto zbyla pouze německá příjmení jako např. Langer nebo Schuster. Osada byla jinak zvána také jako \"Famelije\" a obyvatelé jako Famelijanti. Toto označení vychází z typu pronájmu panské půdy, který v Novém Dvoře převažoval. Termín familiant označoval poddaného, který měl panskou půdu pronajatou s dědickým právem.\n\nPanský dvůr je nejstarší památku v osadě. Od roku 1922 je rozparcelován mezi soukromé vlastníky.\n\nBližší údaje o vzniku místní kaple nejsou známy. Podle tradice však na ni nosili kamení poutníci z Moravského Slovácka, přicházející v procesích na tzv. slováckou pouť, která se každoročně kolem svátku Nanebevstoupení Páně konala na nedalekém poutním místě Kalvárie nad obcí Jaroměřice.\n\nVnitřek kaple byl vyzdoben svatými obrazy a soškami, z nichž nejstarší a nejvzácnější byla dřevěná socha sv. Anny Samotřetí. Ve věžičce kaple byl umístěn zvon, kterým se pravidelně odbíjelo. Ten však byl odsud za druhé světové války odvezen do kostela na Kalvárii a již se nevrátil. Nový zvon tu byl společně s novými hodinami umístěn až roku 2008. Kaple prošla během své existence značnými úpravami. Ta poslední nahradila původní břidlicovou střešní krytinu za měděnou, přidala nový zvon, hodiny a kříž na věžičku.\n\nKe kapli se váže zajímavá \"pověst o nalezení obrazu sv. Anny\". Pověst se váže k válečnému roku 1866, kdy do českých a moravských zemí vnikla pruská armáda a krajem se šířila cholera. V Novém Dvoře v domku č. 9 měl tamní truhlář tři noci po sobě sen, že za komínem pod deskami je obraz svaté Anny. Nedalo mu to, šel se tam podívat a obraz skutečně našel. Zavěsil jej do kaple a lidé se k obrazu od té doby chodili modlit, zvláště pak za ochranu proti choleře. Přitom slíbili, že jestliže přežijí, dají každý rok určitou sumu peněz na mši, jež se bude sloužit právě ve svátek svaté Anny, tj. 26. července. Cholera se pak prý osadě opravdu vyhnula a od té doby byla v Novém Dvoře svatá Anna velice uctívána. A když si prý jednou jakýsi Nechuta zavolal na svátek sv. Anny tesaře, aby mu spravil krov, ze seker sršely jiskry. Tesaři je museli odložit, klekli si a modlili se.\n\nVedle kaple stojí kamenný kříž, posvěcený v neděli 21. června 1908. Kříž nese dnes již špatně viditelný nápis \"Pojďte všichni ke mně, kteří obtíženi jste, já vás občerstvím\" (citát z Bible – Matouš 11,28).\n\nNa jižním konci osady stával dřevěný kříž se zpodobněním Krista neznámého vzniku a původu. V roce 2006 byl kvůli špatnému stavu nahrazen novým křížem, taktéž dřevěným.\n\n\n"}
{"id": "142598", "url": "https://cs.wikipedia.org/wiki?curid=142598", "title": "Mezihoří", "text": "Mezihoří\n\nNázev Mezihoří má více sídel:\n\n\n… nebo taky:\n"}
{"id": "142601", "url": "https://cs.wikipedia.org/wiki?curid=142601", "title": "Blahoslav", "text": "Blahoslav\n\nBlahoslav je mužské jméno slovanského původu, které vzniklo překladem latinského jména \"Benedictus\", jeho význam tedy je „požehnaný“. Můžeme se s ním setkat i jako s příjmením.\n\nV českém občanském kalendáři má svátek 30. dubna. Ženskou obdobou je Blahoslava.\n\nBlahoš, resp. Slávek, Sláva\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -3,7%, což svědčí o poměrně značném propadu obliby tohoto jména.\n\n\n\n"}
{"id": "142603", "url": "https://cs.wikipedia.org/wiki?curid=142603", "title": "Rhodos", "text": "Rhodos\n\nRhodos (druhý pád \"Rhodu\", , výslovnost ) je řecký ostrov v Egejském moři, největší z Dodekanéských ostrovů, když dosahuje rozlohy 1400 km². Na délku ostrov měří zhruba 78 km a na šířku 38 km. Leží v jihovýchodní části souostroví u pobřeží Malé Asie, od kterého jej na severu dělí průliv široký 17,5 km. U západního pobřeží se nacházejí ostrovy Chalki a Alimia, které tvoří samostatnou obec. Spolu s okolními neobydlenými ostrůvky tvoří stejnojmennou obec, jež je součástí regionální jednotky Rhodos spadající pod kraj Jižní Egeis. V blízkosti se nachází také ostrov Kos.\n\nV roce 2011 žilo na ostrově 115 490 obyvatel. Hlavním a největším městem ostrova je stejnojmenné město Rhodos (49541) a tvoří také jednu z deseti obecních jednotek obce Rhodos. Obecní jednotky se dále skládají z komunit a ty z jednotlivých sídel, tj. měst a vesnic. V závorkách je uveden počet obyvatel obecních jednotek.\n\nPodle Pindara a dalších antických spisovatelů je původ Rhodu nerozlučně spjat s bájí o Diovi a Héliovi. Podle této báje z řecké mytologie se Zeus po vítězství nad Titány rozhodl rozdělit Zemi mezi Olympské bohy. Jediný, na koho se nedostalo, byl Hélios – bůh slunce, neboť ve chvíli, kdy se Země dělila, putoval se svým slunečním vozem po obloze a nikdo si na něj nevzpomněl. Když se vrátil a domáhal se svého podílu, Zeus ho sice politoval, ale sdělil mu, že to už není možné, neboť ostatní bohové by byli nespokojeni. Hélios tedy požádal Dia i ostatní bohy o souhlas s tím, že mu připadne země, která se sama vynoří z moře. Jakmile souhlasili, vynořil se z modrého moře ostrov. Hélios jej ozářil svým jasem a učinil jej nejkrásnějším ostrovem v Egejském moři.\n\nRhodos je obydlen od doby kamenné. Prvními doloženými obyvateli byli Kárové, národ pocházející z Malé Asie. Ve starověku byl Rhodos znám pod různými názvy: \"Ophiousa\" (pro množství hadů), \"Asteria\" (pro jasnou oblohu a nebe plné hvězd), \"Makaria\" (pro svou krásu) a \"Altavyria\" (podle nejvyšší hory – Atavyros). Dalším jménem pro Rhodos byla \"Telchina\" podle bájných prvních obyvatel, Telchinů, kteří byli zručnými zpracovateli kovů.\nPo Kárech následovali Féničané, kteří učinili z Rhodu důležité obchodní centrum. První fénickou kolonii na Rhodu založil Kadmos, který zde také zavedl první abecedu.\n\nDalšími obyvateli byli Minójci z Kréty. Všechny tyto národy žily na ostrově v míru po několik století, dokud z řecké pevniny nepřišli Achájové (1400 př. n. l.). Ti zde vybudovali silný stát. O století později dorazili na ostrov agresivní Dórové, Rhodos ovládli a založili slavná a mocná města Lindos, Ialysos a Kamiros. V letech 1000 př. n. l. až 600 př. n. l. tato města kolonizovala celé pobřeží Malé Asie, Sicílie, Francie a Španělska.\n\nPůvodně byla města administrativně nezávislá. Později se spojila s dalšími dórskými městy Kós, Knidos a Halikarnassos a vytvořila federaci šesti měst, tzv. Dórské Hexapolis.\n\nV 5. století př. n. l. se nakrátko dostal Rhodos pod nadvládu Peršanů. Když Řekové Peršany porazili, stal se Rhodos členem Délského námořního spolku. Během peloponéské války (431 př. n. l. – 404 př. n. l.), při vědomí toho, že v jednotě je síla, se Rhoďané rozhodli společnými silami všech tří měst postavit město nové. Dostalo název Rhodos podle ostrova a rok jeho založení (408 př. n. l.) se stal důležitým mezníkem v historii ostrova.\n\nV době helénismu bylo město pod vlivem dvou řeckých mocností: Athén a Sparty. Rhoďané však neztráceli čas. Jakmile se karta začala obracet na stranu Makedonie, uzavřeli nové spojenectví a již při obléhání Tyru aktivně pomáhali Alexandru Velikému. Ve chvíli, kdy se rozpadala Alexandrova říše, navázali úzké obchodní i politické svazky s ptolemaiovskou dynastií v Egyptě. Vládce Malé Asie a Sýrie, Antigonos to vyhodnotil jako důvod k válce a v létě roku 305 př. n. l. poslal svého syna Démétria Poliorkéta dobývat Rhodos. Obléhání trvalo po celý rok a Demetrios proslulý svými jedinečnými obléhacími zařízeními (jeho přízvisko Poliorkétés znamená „Dobyvatel měst“) odešel poražen. Demetriova porážka znamenala pro Rhodos další rozkvět a jeho moc dosáhla vrcholu. V této době zde žili nejznámější umělci, spisovatelé a filosofové.\n\nRhoďané vytvořili „Mezinárodní námořní zákon rhodský“, který je jedním z nejdůležitějších raných právních dokumentů světa.\n\nZasahování Říma do záležitostí Řecka a východního Středomoří zesílilo na konci 3. století př. n. l. Rhoďané zaujímali k Římu přátelský postoj, leč Římané hodlali rázně omezit moc ostrova. Prohlásili Délos za svobodný přístav a tím významně přiškrtili rhodský obchod a donutili Rhodos k dohodě o spojenectví.\n\nTato dohoda se ukázala být pro Rhodos katastrofou. Po zavraždění Julia Caesara odmítli Rhoďané vystoupit proti nepřátelům Gaia Cassia (jednoho z Caesarových vrahů) – Egyptu, se kterým je rovněž vázaly spojenecké svazky. Cassius zaútočil a v roce 42 př. n. l. Rhodos dobyl, většinu ostrova zdevastoval a odvezl z něj více než 3000 uměleckých děl. Úpadek dokončil císař Dioklecián, který připojil Rhodos k římskému impériu jako provincii – \"Insulae\".\n\nPo rozdělení římského impéria (314 n. l.) připadl Rhodos východořímské říši. Město Rhodos bylo roku 514 zničeno zemětřesením a znovuvybudováno císařem Anastasiem I. V průběhu římsko-perských válek byl roku 620 obsazen Peršany. Arabští nájezdníci přepadli město v roce 653 a zničili jeho památky. Nájezdy Saracénů trvaly až do roku 718, kdy byzantská flotila zničila saracénské lodě „řeckým ohněm“. V 9. století pustošili ostrov Arabové Hárúna ar-Rašída. Teprve v 11. století nastala renesance obchodního významu ostrova díky křižákům, kteří byli odtud zásobováni zbožím, loděmi i žoldnéři.\n\nKdyž křižáci v roce 1204 dobyli během čtvrté křížové výpravy Konstantinopol, jejich velitel Leon Gavalas, který pocházel z Konstantinopole, se prohlásil dědičným despotou Rhodu a vládl zde do roku 1246, kdy byl ostrov dobyt Janovany. Byzantská říše získala ostrov formálně zpět v roce 1261, ale ve skutečnosti zde stále vládli Janované a jejich admirálové. V roce 1306 Vignolo Vignoli, jeden z těchto admirálů, prodal ostrovy Rhodos, Kós a Leros rytířům Řádu sv. Jana Jeruzalémského. Formálně se tedy Rhodos stal majetkem Řádu, ale ten musel až do roku 1309 o ostrov bojovat s místním obyvatelstvem. Johanité ho obsadili mj. i proto, že Byzanc na něm usazovala muslimské maloasijské Turky.\n\nKřižáci vtiskli ostrovu nezaměnitelný ráz, který se dochoval až do dnešních časů: nedobytné pevnosti, hrady, brány, kostely, nemocnice, ubytovací zařízení a paláce. Pod jejich vládou se Rhodos opět vynořil ze zapomnění a stal se nejvýznamnější silou ve východním Středomoří. Největší florentské obchodní a bankovní domy otevřely na ostrově své pobočky. Rhodos se tak stal východní baštou západoevropského vlivu a jeho přístav nejdůležitějším centrem obchodu mezi východem a západem. Roku 1480 se Řádu podařilo ostrov uhájit před tureckou invazí.\n\nVláda johanitů trvala 213 let až do 29. prosince 1522, kdy poslední velmistr Řádu, Villiers de l`Isle Adam, byl po šestiměsíčním obléhání donucen předat ostrov Sulejmanovi Nádhernému. Stalo se tak po šestiměsíčním obléhání a zradou. Po pádu Rhodu zprostředkoval římský císař a španělský král Karel V. pro Řád nový domov na Maltě a Řád získal jméno pod kterým je znám dodnes - Řád maltézských rytířů. Je zde od té doby katolická minorita. Arcidiecéze Rhodos (vznikla 28. března 1928) měla v roce 2014 ve 3 farnostech 2 řeholní kněze, 2 řeholníky a 3 010 věřících. Tvořili tak 2 % ze 151 500 obyvatel.\n\nBěhem osmanské okupace ostrovu vládl Kapudan Paša a město se stalo hlavním městem Egejské provincie Osmanské říše. Sídlil zde hlavní správce této provincie. Rhodští Řekové museli opustit město a usídlit se mimo jeho hradby. Turkům se však nikdy nepodařilo ovládnout celý ostrov a Turci vždy tvořili na Rhodu pouze menšinu. Proto si některá města (zejména Lindos) podržela jistou dávku samostatnosti včetně hospodářské prosperity.\n\nTurci okupovali ostrov až do roku 1912. V tomto roce Italové během italsko-turecké války s pomocí místních Řeků obsadili Rhodos. Zpočátku zacházeli s místním obyvatelstvem dobře, neboť očekávali brzké vytvoření italsko-řecké unie. Nástup fašismu vedl však k politice expanze a Italové odmítli poskytnout obyvatelstvu Rhodu právo na sebeurčení. To se stalo podnětem k ozbrojenému odporu. V době italské nadvlády byly věnovány značné prostředky na ochranu a rekonstrukci historických památek s jednostranným zaměřením na dobu vlády Johanitů. Z této doby pochází např. obnova Paláce velmistra, kostela sv. Jana a historického přístavu.\n\nPo porážce Osy spravovala všechny Dodekanéské ostrovy britská administrativa až do 7. března 1948, kdy se Rhodos stal součástí Řecka.\n\nEkonomika je zaměřena na turisty. Malé podniky zpracovávají suroviny z dovozu pro místní prodej. Zemědělství se zaměřuje na rostlinnou výrobu, chov skotu, rybolov a vinařství.\n\nVěta znamená \"Zde je Rhodos, zde skákej.\" Citát byl údajně pronesen v situaci, kdy se kterýsi atlet chlubil, jak daleko doskočil na Rhodu. Je ho tedy možné přeložit jako \"teď a tady ukaž co umíš\".\n\n\nNa východním pobřeží lze navštívit zříceniny johanitských hradů Feraklos a Lindos, na západním pak Monolithos a Kritinia.\n\n\n"}
{"id": "142604", "url": "https://cs.wikipedia.org/wiki?curid=142604", "title": "Rhodos (rozcestník)", "text": "Rhodos (rozcestník)\n\nRhodos může být:\n\n"}
{"id": "142615", "url": "https://cs.wikipedia.org/wiki?curid=142615", "title": "Vídeňský mír (1738)", "text": "Vídeňský mír (1738)\n\nVídeňský mír byl uzavřen 8. listopadu 1738, ve Vídni, podpisem mírové dohody mezi Rakouskem a Francií. Tato dohoda ukončila válku o polský trůn.\n\nJiž 3. října 1735 byl, rovněž ve Vídni, uzavřen Předběžný mír mezi oběma mocnostmi. V tomto příměří byl kurfiřt August III. Saský ustanoven polským králem. Kandidát Francie Stanisław Leszczyński si doživotně ponechal titul krále lotrinského a vévodství Bar. Po jeho smrti měly obě země připadnout Francii. Španělsko obdrželo Neapol, Sicílii a ostrov Elbu, ale Parmu a Piacenzu postoupilo císaři Karlovi VI. Tomu se také podařilo získat zpět téměř všechny statky v severní Itálii. Vévoda František I. Štěpán Lotrinský získal uchazečství o Toskánsko. Francie mimoto garantovala Pragmatické sankce.\n\nVálečné události se však táhly ještě několik let. S podporou Španěl a Sardinie byla Francie schopna pokračovat v bojích proti Rakušanům. \n\nDefinitivní smír byl uzavřen již 1. května 1737, avšak s vyhlášením se otálelo až do smrti posledního člena rodu Medicejských. 8. listopadu 1738 došlo k veřejnému prohlášení vídeňského míru stvrzením předběžného příměří z roku 1735. Datum také platí jako oficiální uzavření smlouvy.\n"}
{"id": "142620", "url": "https://cs.wikipedia.org/wiki?curid=142620", "title": "Leoš Mareš", "text": "Leoš Mareš\n\nLeoš Mareš (* 27. dubna 1976 Beroun) je český moderátor u rádia Evropy 2, herec, a zpěvák.\n\nLeoš Mareš uvádí od roku 1998 Ranní show Evropy 2 s Patrikem Hezuckým. Moderoval také zábavnou show \"Talentmania\", pěveckou soutěž \"Česko Slovenská Superstar\", třetí řadu \"Česko hledá Superstar\", soutěž \"Big Brother\", \"hitparádu Eso\", \"X Factor\", \"Hlas Česko Slovenska\", či slavnostní vyhlášení ankety \"Český slavík a Ceny Anděl 2012 a 2014\". Leoš Mareš usedl také do poroty show \"Česko Slovensko má talent\", ve které vystřídal herce Martina Dejdara.\nJe jedním z pěti porotců v Superstar 2020.\n\nJeho první odmoderovaný příspěvek byl v pořadu \"Prásk – drby ze showbyznysu\". Natočil také čtyři alba, na kterých se nacházejí mimo jiné i duety s Martinou Balogovou či Terezou Kerndlovou. Sám sebe nepovažuje za zpěváka. Dne 11. ledna 2010 byl jmenován šéfredaktorem týdeníku Spy, kde působil pouhé dva týdny.\n\nV roce 2015 měl svou vlastní talk show a zúčastnil se s Katarínou Štumpfovou soutěže České televize StarDance ...když hvězdy tančí, kde došel do 8. kola.\n\nZahrál si také ve filmu. V roce 2003 Jak básníci neztrácejí naději a 2016 Jak básníci čekají na zázrak, tedy v pátém a šestém díle série. V roce 2017 se objevil v dalších dvou celovečerních filmech, první je koprodukční romantická komedie Všechno nebo nic režisérky Marty Ferencové a druhým je hudební film Dušana Rapoše Muzzikanti, kde vytvořil společně s Patrikem Hezuckým dvojici příslušníků Policie.\n\nRoku 2017 se uskutečnil jeho jediný koncert v životě ve Fóru Karlín. Po úspěchu koncertu ale svůj úmysl přehodnotil a uspořádal několik dalších koncertů, z nichž ty největší byli třikrát vyprodaná O2 arena v roce 2018. Jeho koncerty mají ale spíše formu velké show, zve si mnoho hudebních hostů, v O2 aréně s ním zazpívali například Karel Gott, Marek Ztracený, Queenie a další.\n\nNa podzim 2018 nazpíval upravenou verzi písně Být stále mlád s Karlem Gottem. Z duetu se stal hit.\n\nStudoval Gymnázium Joachima Barranda v Berouně a pokračoval na ZČU (pobočka v Chebu), studium ale nedokončil. V mládí se věnoval tanci v rámci taneční skupiny R. A. K. v Berouně. 12. července 2008 si vzal Moniku Poslušnou, s níž má syny Jakuba a Matěje. S manželkou se ale rozvedl a v roce 2018 se oženil s Monikou Koblížkovou, která přijala jméno Marešová.\n\n\n"}
{"id": "142622", "url": "https://cs.wikipedia.org/wiki?curid=142622", "title": "Černýš", "text": "Černýš\n\nSlovo černýš má více významů:\n\n"}
{"id": "142631", "url": "https://cs.wikipedia.org/wiki?curid=142631", "title": "Kızılırmak", "text": "Kızılırmak\n\nKızılırmak [kyzylyrmak] (v překladu \"Červená řeka\". starořecky \"Άλυς\", Halys) je řeka v Sivaské, Kayserské, Nevşehirské, Kırşehirské, Kırıkkalské, Ankarské, Çankırské, Çorumské a Samsunské provincii v Turecku. Délka toku činí 1355 km, povodí má rozlohu 77 100 km².\n\nVe starověku tvořila řeka Halys hranici mezi Malou Asií a zbytkem Asie a zároveň mezi Lýdií a Médií (později Persií).\n\nV roce 585 př. n. l. se zde odehrála bitva u řeky Halys mezi lýdským králem Kyaxarem a médským Alyattem II.. Bitvu náhle ukončilo zatmění Slunce a díky němu mohlo být vypočítáno přesné datum bitvy.\n\nO několik desetiletí později se lýdský král Kroisos před válečným tažením proti Peršanům tázal na výsledek války. „Překročíš-li řeku Halys, zničíš říši velikou,“ pravila Pýthie. – Stalo se, sebevědomě překročil řeku, byl však Kýrem Velikým v roce 547 př. n. l. poražen a zničil tak vlastní říši.\n\nPramení v pohoří Kyzyldag a teče nejprve západním a jihozápadním směrem, u Kayseri se velikým obloukem začíná obracet na severozápad, nakonec teče zhruba severovýchodním směrem a ústí deltou do Černého moře. Její tok protíná Anatolskou pahorkatinu a Pontské hory.\n\nNejvětší vodnosti dosahuje na jaře, v létě voda opadá. Na podzim se vyskytují povodně, které jsou způsobené dešti.\n\nVyužívá se na zavlažování a pohánění mnohočetných vodních mlýnů. Na středním toku byl vybudován hydrouzel Hirfanli (vodní elektrárna o výkonu 100 MW, hráz vysoká přes 80 m a přehradní nádrž dlouhá přibližně 80 km). Na řece leží města Sivas a Bafra.\n\n"}
{"id": "142633", "url": "https://cs.wikipedia.org/wiki?curid=142633", "title": "Olbersův paradox", "text": "Olbersův paradox\n\nOlbersův paradox, též Chéseauxův-Olbersův paradox či fotometrický paradox popsaný německým astronomem Heinrichem Wilhelmem Olbersem poprvé roku 1823 a již dříve také Johanem Keplerem v roce 1610 a astronomy Halleyem a de Chéseaux v 18. století, je fyzikálně paradoxní pozorování toho, že noční obloha je temná – zatímco ve statickém nekonečném vesmíru by noční obloha musela být jasná. Toto pozorování je jedním z důkazů pro některý ze současných modelů dynamického vesmíru, jako je třeba model velkého třesku.\n\nJestliže předpokládáme, že vesmír je nekonečný a že obsahuje nekonečný počet rovnoměrně rozprostřených svítivých hvězd, měla by každá myslitelná linie přímé viditelnosti nakonec končit na povrchu nějaké hvězdy. Jasnost povrchu není závislá na jeho vzdálenosti, tedy každý bod na obloze by měl být tak jasný, jako povrch nějaké hvězdy.\n\nAby byly hvězdy „rovnoměrně rozprostřeny“ v prostoru, tak musí být také rovnoměrně rozprostřeny v čase – protože do čím větší vzdálenosti hledíme, tím dále také hledíme do minulosti. Pokud počítáme s nekonečnou velikostí vesmíru, tak to také znamená, že vesmír musí být nekonečně starý, a povaha hvězd se během této nekonečné doby nesmí žádným zásadním způsobem měnit.\n\nKepler toto pokládal za argument buď pro konečnost vesmíru, anebo pro konečný počet všech hvězd. Současný vědecký konsensus je takový, že obecná relativita současně s teorií velkého třesku a předpokladu konečného stáří našeho vesmíru sice skutečně vedou ke konečné velikosti pozorovatelného vesmíru – ale je to astronomické pozorování rudého posuvu, které nejlépe vysvětluje, proč je obloha v noci temná.\n\nPozorování temné noční oblohy je tedy stále považováno za paradoxní – i přesto, že náš vesmír dnes všeobecně není pokládán za statický a nekonečný.\n\nVysvětlení tohoto paradoxu, které je obecně přijímáno vědeckou komunitou, poukazuje na konečnost rychlosti, kterou světlo cestuje prostorem. Vzhledem k této konečné rychlosti nemohlo světlo z nejvzdálenějších hvězd dosud procestovat větší vzdálenost, měřeno ve světelných letech, než je stáří hvězdy. Toto vysvětlení poprvé navrhl v roce 1848 básník a spisovatel Edgar Allan Poe, který ve svém díle Eureka (prosaická báseň) napsal, že „kdyby posloupnost hvězd byla nekonečná, pak by se nám pozadí oblohy jevilo jako jednolitě zářivé, tak jako se nám jeví Galaxie - protože by nemohl na celé obloze existovat jediný bod, ve kterém by neexistovala hvězda. Jediný způsob, jakým za takového stavu věcí můžeme pozorovat onu prázdnotu, kterou našimi teleskopy v nesčetných směrech pozorujeme, by byl předpoklad tak nezměrné vzdálenosti neviditelného pozadí, že žádný paprsek z takové vzdálenosti k nám ještě nikterak nemohl dosáhnout“. \"(poznámka: jde o původní překlad z anglického originálu pro potřeby Wikipedie)\"\n\nPodle nejčastěji akceptovaného modelu velkého třesku je náš vesmír starý přibližně 13,7 miliard let, takže největší vzdálenost, kterou za tu dobu světlo mohlo nejvýše procestovat, je odpovídající číslo ve světelných letech. Tedy, i kdyby každá nekonečná trajektorie vycházející ze Země nakonec procházela skrze hvězdu ve vzdálenějších oblastech vesmíru, tak světlo z takových hvězd zatím ještě na Zemi nemohlo dorazit. Ve skutečnosti toto není správným vysvětlením temnoty noční oblohy, protože světlo velkého třesku (resp. fotony, elektromagnetické záření) bylo neuvěřitelně intenzivní a bylo vyzářeno ve všech směrech současně. Nicméně v souladu s obecnou teorií relativity došlo k rudému posuvu vlnové délky tohoto záření směrem k mikrovlnné části elektromagnetického světla, ve které ho pozorujeme jako tzv. reliktní záření – mikrovlnné záření kosmického pozadí.\n\nTakže ve skutečnosti vysvětlením temnoty noční oblohy je rudý posuv všeho světla ze vzdálených objektů, a ne přímo konečného stáří vesmíru – ačkoliv proces rudého posuvu a stáří vesmíru spolu ve většině teorií úzce souvisí.\n\nAlternativní vysvětlení je, že vesmír není průhledný a že světlo ze vzdálených hvězd je zastíněno mezilehlými temnými hvězdami či pohlceno či rozptýleno prachem nebo plynem, takže existuje hranice pro maximální vzdálenost, ze které ještě světlo může dorazit k pozorovateli. Podle prvního termodynamického zákona musí dojít k zachování energie, takže mezilehlá hmota by se ohřála a brzy znovu vyzářila pohlcenou energii (zřejmě na odlišných vlnových délkách). Toto by opět vyústilo v téměř izotropní záření přicházející ze všech směrů, které pozorujeme jako reliktní záření. Hustota záření podle Planckova vyzařovacího zákona pak musí být nižší než hustota hmotnostního schodku z pozorované hustoty hmoty.\n\nOdlišný závěr, který není závislý na teorii velkého třesku, navrhl Benoît Mandelbrot. Prohlásil, že pokud by hvězdy ve vesmíru byly rozmístěny fraktálně (tedy např. jako tzv. Cantorův prach), tak by nebylo nezbytně nutné spoléhat na teorii velkého třesku, abychom byli schopni Olbersův paradox vysvětlit. Tento model by nevylučoval velký třesk, ale umožnil by existenci temné oblohy i v případě, že by velký třesk nikdy nenastal. Lze říct, že jde spíše o demonstraci důsledků fraktální teorie, spíše než skutečné rozřešení tohoto paradoxu - protože astronomičtí pozorovatelé nenašli žádné důkazy o fraktálním rozmístění hvězd.\n\nMyšlenku hierarchické kosmologie, kterou bychom nyní nazvali teorií fraktální kosmologie, navrhl v roce 1908 Carl Charlier.\n"}
{"id": "142637", "url": "https://cs.wikipedia.org/wiki?curid=142637", "title": "Jindřich Štreit", "text": "Jindřich Štreit\n\nJindřich Štreit (* 5. září 1946 Vsetín) je český dokumentární fotograf, vysokoškolský pedagog, kurátor a organizátor kulturního života. Zaměřuje se na dokumentování života na venkově a obyvatele českých vesnic, věnoval se tématu zemědělství, potom také těžké práci v továrnách (knihy \"Lidé třineckých železáren\", \"Vítkovice\", \"Ocelový svět\"). V poslední době se věnuje mnoha sociálním tématům o drogově závislých, handicapovaných, nevidomých, vězních, starých lidech, cizincích, kuřácích, lidech bez domova. Hodně se také věnuje sakrálním tématům (cykly \"Brána naděje\" nebo \"Prozřetelnost boží\"). Ženatý je od roku 1971, se svojí manželkou Agnes mají dceru Moniku, která je úspěšnou flétnistkou.\n\nJindřich Štreit vydal 37 knih, mnoho katalogů a ilustrací knih. Jeho kniha \"Kde domov můj\" získala 1. cenu v evropské soutěži a 1. cenu v soutěži Nejkrásnější kniha v roce 2017. Měl více než 1400 samostatných výstav u nás i v zahraničí. Je zastoupen v nejvýznamnější sbírkách u nás i ve světě. Bylo o něm natočeno několik filmů, Jan Špáta: \"Mezi světlem a tmou\" 2000, Aleš Koudela: \"Jindra ze Sovince\", 2006, Libuše Rudinská: \"Na tělo\", 2018. V roce 2019 Kamil Zajíček se Štěpánkou Bieleszovou natočili film o Štreitových aktivitách v Sovinci, který získal 1. cenu v ČR a 3. cenu na světovém festivalu v Šanghaji. Za své poslání považuje Štreit svými projekty poukazovat na problémy ve společnosti, které se neřeší nebo jen velmi pomalu.\n\nNarodil se 5. září 1946 ve Vsetíně na Valašsku jako nejstarší z pěti dětí. Jeho otec Jindřich Štreit (1921, Krhová u Valašského Meziříčí - 1986, Praha) byl vesnický učitel a v roce 1945 se oženil s Antonií Steinhilberovou (* 1922 Praha), která pocházela z podnikatelské rodiny. Jindřichova sestra Jaroslava (* 1947) učila na stejné škole. Bratr Jiří (* 1950), lesní inženýr, je autorem mnoha patentů v oblasti lesnictví a podniká stejně jako i další bratr Miroslav v oblasti dřevařství. Nejmladší bratr Antonín (* 1957–?) se věnoval ateliérové fotografii. První roky života prožil Jindřich s rodinou ve Stříteži nad Bečvou na Valašsku. Jeho otec byl velmi aktivní člověk, stal se kulturním pracovníkem a v hostinci se mu podařilo založit kino, ve kterém se několikrát týdně promítaly filmy. Matka tam prodávala vstupenky, cukroví a knížky. K Jindrovým dětským povinnostem patřily pravidelné denní cesty pro mléko k soukromníkům. Často musel chodit kolem osamělých dřevěnic v kopcích, kde bydleli staří lidé. Obrazy krajiny a života tamních lidí v ní se zapsaly hluboko do jeho podvědomí a ovlivnily jeho vnímání vztahu člověka k přírodě v budoucnu. Jednoho dne dostal otec od matky k Vánocům fotoaparát značky Etareta a zanedlouho také výbavu pro vyvolávání snímků. Malý Jindra se poprvé setkal s fotografií. Jeho otec portrétoval vesničany, ale také krajiny. Snímky pak pod červeným světlem zvětšoval dlouho do noci v ložnici. Ráno je potom pral venku u pumpy a sušil na malé leštičce. Své matce Štreit vděčí za to, že v něm probudila lásku k umění. Navštěvovali spolu divadla, koncerty i výstavy. Malířství objevoval díky malíři Josefu Hapkovi, který jezdil do sousedství a Jindra s ním chodil tvořit do plenéru. Vnímal i politické události své doby spojené s náboženským vyznáním jejich přátel, procesu s Rudolfem Slánským nebo zrušení lístkového systému a následně měnovou reformu. Dne 7. března 1956 jeho otec ve škole během vyučování připomněl narozeniny Tomáše G. Masaryka a s dětmi zazpíval písničku \"Ach synku, synku\". Některé z dětí se zmínilo doma a začaly potíže. Vyšly články v novinách a otec dostal na vybranou buď jít pracovat do továrny nebo jít učit do pohraničí. Zvolil druhou možnost a na konci srpna ještě téhož roku se odstěhovala celá rodina do Těchanova v podhůří Jeseníků, kde se otec stal ředitelem jednotřídky.\n\nV Těchanově se Jindra stal žákem páté třídy u svého otce, který kromě výuky vedl knihovnu, kroniku a obnovil promítání filmů. Ve své knize Jindra vzpomíná také na první televizor ve vesnici, který byl umístěn v Kulturním domě, ale časem se přístroj rozšířil téměř do všech domácností. Jeho otec měl kvůli jiným povinnostem na fotografování stále méně a méně času, a když fotografoval, bylo to hlavně dění ve vesnici. Také matka se velmi aktivně zapojila do veřejného dění ve vesnici, pracovala v kulturním středisku, pořádala zájezdy do divadel a sháněla práci pro ženy, starší lidi a tělesně postižené.\n\nJindřich vystudoval gymnázium v Rýmařově, kde v roce 1963 maturoval a jako další studium si zvolil na pedagogické fakultě Univerzity Palackého v Olomouci učitelský směr pro I. stupeň a výtvarnou výchovu. Hudební výchovu jej učil profesor Jan Bukovjan, od kterého za 400 korun získal německý fotoaparát Welta se záklopným objektivem. Přispěl mu na něj jeho otec, kterému za to Jindřich musel slíbit, že deset let nebude kouřit. K tomuto historickému okamžiku došlo na jaře 1964. \n\nNa fakultě se přihlásil na fotokroužek a objevoval fotografie jiných autorů. Obzvláště se mu líbily fotografie Viléma Reichmana a Emily Medkové. Časem začal fotografovat různé události běžného života, bílého koně na hřbitově, hrající si kluky, křtiny a pohřby. Právě tehdy na jednom pohřbu pořídil snímek, na kterém je kráčející smuteční průvod a pod ním v protisměru jdoucí řada kačen. V roce 1966 nastoupil na praxi na gymnáziu v Rýmařově a o rok později složil státní zkoušky. Získal místo na škole v Sovinci a stal se otcovým kolegou.\n\nPodobně jako jeho otec, také Jindřich Štreit kromě výuky zastával roli knihovníka, předsedy Osvětové besedy a také promítače. V roce 1971 se oženil s Agnes, absolventkou konzervatoře v Kroměříži a ve stejném roce se jim narodila dcera Monika. Postupně začal fotografovat v okolních rodinách a za rok uskutečnil výstavu v Olomouci s názvem \"Člověk\". Od té chvíle Štreita již fotografie neopustila a stala se nedílnou součástí jeho života. Toužil po dalším odborném vzdělání a tak se v roce 1974 přihlásil na tříletou Školu výtvarné fotografie při ústředním výboru Svazu českých fotografů. Současně s fotografií se snažili Štreitovi oživit Sovinec kulturními aktivitami. Založil zde pobočku rýmařovské Lidové školy umění, kde se hudebního vzdělání ujala jeho žena Agnes. V roce 1974 uspořádal v Sovinci výstavu později významné malířky Marie Kodovské z Rýmařova. Při hledání témat k fotografování Štreita zaujal život Cikánů v jejich kraji. Už tehdy si uvědomil, že chce ukazovat realitu bez přikrášlování, což se také stalo zásadní při vnímání skutečnosti.\n\nV roce 1975 byl požádán, aby vedl obecní kroniku, což mu při zjišťování informací umožňovalo navštěvovat rodiny a během návštěv fotografovat. O rok později byla škola v Sovinci zrušena a Jindřich Štreit odešel na pozici školního ředitele do Jiříkova. Mimo jiné se dostal do olomouckého velkého divadla, kde fotografoval přípravu baletu \"Pierot\" a nejen na jevišti, ale také v zákulisí. Nezůstalo jen u tohoto představení, ale nasnímal i další scény a představení.\n\nV roce 1978 začalo Štreitovo životní téma, Vesnice. Zajímal se o její specifický život, který se koncentruje na malém území. Své působení rozšířil ze Sovince i na okolní vesnice a snažil se o maximální zobecnění lidského života, čehož může dosáhnout jen dlouhodobým sledováním cíle. Od roku 1980 se jeho fotografie dostávají do širšího povědomí veřejnosti. Díky Tomáši Fassatimu se Štreit seznámil s Tomášem Dufkem, kurátorem fotografické sbírky v brněnské Moravské galerii. Po výstavě v pražském Činoherním klubu na doporučení Jaroslava Anděla dostal Štreit nabídku od Anny Fárové k účasti na výstavě \"9x9\" v klášteře v Plasích roku 1981. Jednalo se o výjimečnou akci, na kterou přijeli významní fotografové ze zahraničí, jako například Henri Cartier Bresson, Martine Franck, Marc Riboud a přední teoretici a ředitelé zahraničních galerií.\n\nTyto výstavy zaregistrovaly státní orgány a povahu snímků chápaly jako negativní pohled na realitu. K dalšímu dění přispěla následující příhoda:\n\nV létě roku 1982 pak přišla další událost pozvání grafičky Aleny Kučerové na výstavu současného českého umění Setkání v areálu tenisových kurtů pražské Sparty. Štreit chtěl představit sovinecké fotografie, které měl nachystané na celostátní výstavu v Olomouci, ale krátce po instalaci přijela policie, fotografie zabavila a výstavu uzavřela. Druhý den u Štreitů doma v Sovinci proběhla třináctihodinová domovní prohlídka a Štreit byl odvezen do vazební věznice v Ruzyni.\n\nVe vězení poznal pocit nesvobody a strachu z budoucnosti, na druhou stranu však zjistil, jak málo stačí člověku k životu a jak rychle se v mezní situaci změní priority. Nejvíc ho trápila myšlenka na jeho blízké, a jaký dopad na jejich osudy bude mít toto uvěznění. Také ve vězení bylo Štreitovi líto, že u sebe nemá fotoaparát, neboť realita přinášela neuvěřitelné situace. Obrazy z jeho mysli nezmizely ani po letech a promítly se pak do jeho dalších cyklů, když pracoval v jedné z nejstarších francouzských věznic v Saint-Quentinu, nebo v ženské věznici v Pardubicích. Třetí kontakt s tímto světem se uskutečnil v sérii Cesta ke svobodě, při kterém navštívil sedm věznic a fotografoval lidi, kteří se tam dostali kvůli drogám. Poslední zkušeností byl projekt \"Ze tmy ke světlu\" o vztahu kaplanů a vězňů. \n\nZ vězení byl Štreit propuštěn téměř po čtyřech měsících, byl odsouzen k trestu odnětí svobody na deset měsíců s podmínečným odkladem na dva roky. S povoláním učitele byl konec. Dne 24. října 1983 byl přijat na místo dispečera ve státním statku Ryžoviště, který působil na rozloze 8500 hektarů a měl 650 zaměstnanců v šesti vesnicích. Štreit tak získal pro svou tvorbu daleko větší rádius a prohluboval své jednotlivé cykly z vesnického života. Do doby, než to zjistila Státní bezpečnost, která jej průběžně sledovala, tak měl fotografování v pracovní náplni. Družstvo mu koupilo nový fotoaparát a měl dokumentovat pracovní činnost na jednotlivých farmách.\n\nKromě oficiální dispečerské práce se Štreit věnoval organizování kulturních akcí pro zaměstnance statku. Jezdili do divadel, na koncerty a navštěvovali výtvarné ateliéry (později) uznávaných výtvarníků po celé zemi. Začal organizovat výstavy a kulturní akce v Sovinci. Nejdříve v bývalé třídě školy, později výstavní prostory rozšířil i na hrad Sovinec a kostel. V roce 1983 při pravil Štreit ve spolupráci s Československou surrealistickou skupinou po dlouhém čase jejich první výstavu \"Sféra snu\". Výstava byla ještě před zahájením zásahem orgánů státní moci uzavřena. Ale ani tato skutečnost Štreita neodradila od dalších akcí, které vyvrcholily v roce 1988, kdy mezi jiný mi vystavovali například Jiří Lindovský, Rudolf Sikora, Adriena Šimotová, Čestmír Kafka, Olga Karlíková, Václav Boštík nebo skupina Tvrdohlaví. I když Štreit na každé vernisáži cítil přítomnost Státní bezpečnosti, dařilo se mu pokračovat. Vernisáže v Sovinci se staly doslova kulturními manifestacemi, na které se sjížděli návštěvníci z celé republiky.\n\nSvou vlastní tvorbu v roce 1988 Štreit prezentoval specifickým způsobem. Na černou lepenku vyměřenou přesně na obvod bratislavské Komorní galerie přilepil 200 fotografií. Výstavu zaštítil přední slovenský fotograf Ĺubo Stacho se svou ženou Martou, která napsala text do katalogu a výstavu uvedla. V létě roku 1989 za Štreitem do Sovince přijel Fred Baldwin, ředitel fotografického festivalu v Houstonu, se svou ženou Wendy Watriss, aby Štreita pozvali v rámci české účasti na této akci do USA. Kromě toho měl výstavu v pražské Fotochemě, na které do návštěvní knihy spisovatel Bohumil Hrabal napsal:\n\nNa listopadové události 1989 navázal velký článek redaktora Sorje Chaladona ve francouzském deníku \"Libération\" doplněný mnoha fotografiemi pod názvem \"Sovinec neboli paměť české vesnice\", který Štreita uvedl do povědomí světové fotografické veřejnosti. \n\nNa začátku roku 1990 dostal Štreit zpátky pas a odletěl do USA, kde jeho snímky sklízely pozitivní ohlasy. Jedna z jeho fotografií byla zařazena do výstavy \"On the Art of Fixing a Shadow\" u příležitosti 150. výročí vynálezu fotografie. Výstava putovala po galeriích v Los Angeles, Chicagu a ve Washingtonu. Společně s Antonínem Dufkem navštívili kurátora fotografického oddělení Muzea moderního umění v New Yorku Johna Szarkowského, který šest Štreitových snímků prosadil do sbírek muzea. Velkým osobním zážitkem bylo setkání s fotodokumentaristou Robertem Frankem.\n\nJeště v roce 1990 natočil režisér Jan Špáta o Štreitovi dokumentární film \"Mezi světlem a tmou\", který byl roku 2009 zrestaurován a vydán nakladatelstvím Indies Records v souboru s dalšími filmy na čtyřech DVD s názvem \"Jan Špáta - 18 dokumentů\". Od října 1990 se stal externím pedagogem na Filmové a televizní fakultě Akademie múzických umění (FAMU) v Praze a zůstal jím až do roku 2003. Tam také v roce 2000 habilitoval a stal se docentem pro obor fotografie. \n\nNa konci roku 1990 přijela do Sovince delegace francouzského fotografického festivalu a nabídla Štreitovi projekt v Remeši. Pro něho to byl první zahraniční. Jeho úkolem bylo během jednoho měsíce fotografovat život panelákového sídliště, kde žijí původní Francouzi vedle přistěhovaleckých Francouzů různých barev pleti a etnických kořenů. Také v tomto cyklu se Štreit snažil zobrazit obyčejný život lidí, snažil se proniknout do jejich světa, intimity jejich domovů. A výsledné snímky vystavené na festivalu Mai de la Photo v Remeši dokazují, že jsou lidé všude stejní. Přestože někteří Francouzi byli překvapeni odhalenou podobou života za zdmi jejich domovů, projekt přijali kladně a přišla další nabídka a pozvání do okresu Saint-Quentin na příští rok. \n\nŠtreit se stal zaměstnancem muzea v Bruntále a v letech 1991–1994 byl zaměstnancem okresního úřadu a posléze muzea v Bruntále. Od 1. října 1991 začal učit na Vysoké škole výtvarných umění v Bratislavě, kde působil až do rozdělení Československa. Současně jej oslovil Vladimír Birgus, aby učil na Institutu tvůrčí fotografie Slezské univerzity v Opavě, kde učí dodnes . Vede seminář dokumentární publikace, dějiny výtvarného umění, české výtvarné umění 20. století, medailon osobnosti a současné výtvarné umění. Podoba Štreitova pedagogického působení je dvojí. Kromě klasických teoretických přednášek je založena na vytváření příležitostí k přímé fotografické práci v terénu. Často zve studenty dokumentární fotografie do svého kraje, kde společně témata zpracovávají a studenti mají možnost vidět, jak umělec volí záběry. Hlavně se však učí, co znamená kontakt s člověkem, jak důležité je napojení a pokora v přístupu k lidem.\n\nOd roku 1994 je fotografem „na volné noze“. Na začátku roku 1995 Štreit uzavřel soubornou výstavou Lidé olomouckého okresu 90. let XX století očima Jindřich Štreita, který byl potom mnohokrát vystavován v českých městech i v zahraničí. Ve stejnou dobu odjel Štreit do Maďarska do kraje Puszty, který ho natolik okouzlil, že se tam vracel s přestávkami pravidelně dalších pět let. Většinou staří lidé tam žijí v osamělých obydlích zvaných tanje a soubor byl o životě a smrti. Ve stejném roce absolvoval tříměsíční stipendijní pobyt v Japonsku, v male vesničce Akagi v provincii Gunma. Štreit se většinu času pohyboval bez tlumočníka a musel se přizpůsobit venkovu na opačném konci světa. Díky jazykové bariéře však mohl hlouběji vnímat lidi i krajinu.\n\nDalší kapitolou ve Štreitově tvorbě jsou cesty do Ruska, které vždy toužil poznat včetně národů, které tam žijí. Inspiraci hledal v Šukšinových filmech či knihách Čechova. Štreit se dostal na Sibiř do budhistických klášterů, nebo k české menšině v Novorossijsku. Za nejinspirativnější však považuje svůj pobyt v Ingušsku a Čečně, kde pracoval na pozvání České charity v uprchlických táborech. I tam se snažil zaznamenat obyčejný život a vyhýbal se zachycení válečných hrůz. Cyklus dostal název \"Tak blízko, tak daleko\" a upozorňuje na neobyčejnou odvahu a vytrvalost lidí žijících v provizorních podmínkách táborů s mizivou naději na lepší budoucnost a také na mimořádný význam charitativní pomoci. \n\nVšemi Štreitovými projekty se prolíná sociální problematika. Do jeho zájmu se dostává obyčejný člověk, někdy ponížený, handicapovaný nebo z jiných důvodů žijící na okraji společnosti. Ve svých snímcích nechce jen poukázat na jeho neradostný osud, ani vzbudit falešný soucit. Jejich civilním pojetím chce oslovit co nejširší veřejnost, která může přispět ke zlepšení životních podmínek těch sociálně slabších. Z těchto aktivit se vyčleňuje jeho několikaletá práce s drogovou problematikou, při které autor pochopil, jak důležité a zároveň velmi obtížné je napojení na lidi procházející těžkou životní zkouškou. Jak citlivé by mělo být sdělení výsledných fotografií, aby pouze nekáralo a nezatracovalo, ale vracelo naději na možnou cestu zpět. \n\nŠtreitovy fotografie jsou chápány jako umělecký dokument, který je založen na otevření srdce autora lidem, které zachycuje, ale také na schopnosti neztratit se v jednotlivých osudech, aby byl schopen určité objektivity. Citlivě využívá světlo, kompozici a další výtvarné prostředky, aby předal myšlenku. V souhrnu ale musí být vše tak nenápadné, aby si divák ani neuvědomoval estetickou stránku Štreitových fotografií.\n\nDo katalogu k výstavě \"9x9\" ke Štreitovým fotografiím Anna Fárová napsala:\n\nV roce 2009 získal profesuru na Vysoké škole uměleckoprůmyslové v Praze. \n\nJiž za doby studií se zúčastnil řady fakultních výstav a soutěží a svoji závěrečnou zkoušku navíc ukončil i svojí první samostatnou výstavou. Po ukončení vysokoškolských studií začal vyučovat na základní škole v Rýmařově a o rok později se stal i jejím ředitelem. Svoji pedagogickou činnost obohatil i veřejně prospěšnou činností v Sovinci, kde od roku 1974 vedl galerii a od roku 1998 vedl galerii v Bruntále. Ukončení pořádání výstav v Sovinci vyplynulo z jejich vlastního rozhodnutí, protože se po revoluci dost podstatně změnila situace. Dobré výstavy si lidé mohli najít kdekoli, v Olomouci nebo Ostravě, Šumperku nebo ve Šternberku. I když v Sovinci byla návštěvnost až do té poslední výstavy velice dobrá, rozhodl se Štreit aktivitu přesunout do Galerie v kapli v Bruntále, kde doposud nic podobného neexistovalo. Od roku 1981 úzce spolupracuje s progresivními umělci v Praze, Brně, Bratislavě a v dalších kulturních centrech České republiky i v zahraničí.\n\nOd roku 1972 se cíleně věnoval zobrazování života na vesnici, fotografování portrétů a fotografování romského života. V letech 1974–1977 absolvoval \"Školu výtvarné fotografie\", pro závěrečnou práci zvolil téma divadelního zákulisí.\n\nV roce 1981 se v Plasích zúčastnil legendární výstavy \"9×9\", kterou zorganizovala historička fotografie Anna Fárová. Akce se mimo jiné zúčastnili Iren Stehli, Joska Skalník, Bořivoj Hořínek, Jan Malý a řada dalších. Mezi návštěvníky byli také fotografické celebrity jako Marc Riboud, Henri Cartier-Bresson nebo Martine Franck.\n\nV roce 1982 se jako jediný fotograf zúčastnil nepovolené výstavy neoficiálních výtvarných umělců na tenisových kurtech v Praze. Tajnou policií byl vzat do vazby a následně byl odsouzen k trestu odnětí svobody na 10 měsíců s podmíněným odkladem na dva roky za údajné hanobení republiky a jejího představitele. Zároveň mu byly státní policií zabaveny negativy, pozitivy i fotografické přístroje a byl mu vysloven zákaz vykonávání fotografické činnosti. Spolu s Viktorem Kolářem a Bohdanem Holomíčkem patřil k „podezřelým fotografům“. Po propuštění z vězení se již nesměl vrátit ke své učitelské profesi. Nejprve pracoval jeden rok v knihovně a po uzavření soudního jednání si musel najít zaměstnání jako dispečer \"Státního statku Ryžoviště\". Ještě intenzivněji se věnoval kulturní činnosti a fotografování.\n\nOd roku 1991 pracuje na dokumentárních projektech ve Francii, Anglii, Brazílii, Moldávii, Rakousku, Německu, Japonsku, Číně, Maďarsku, Rusku (Burjatsko, Krasnodarský kraj, Ingušsko, Čečensko), ale také v České republice (\"Ženská věznice\", \"Břevnovský klášter\", \"Lidé olomouckého okresu\", \"Lidé Mikulovska\", \"Cesta ke svobodě\", \"Lidé Třineckých železáren\", \"Mezi námi\", \"Za oponou\", \"Spolu\", \"Cesty života\", \"Lidé mého kraje – Bruntálsko\", \"Ocelový svět\", \"Tichá nemoc\", \"Vítkovice\", \"Hledat anděla\", \"Lidé Vítkovska\"). Na Institutu tvůrčí fotografie Slezské univerzity se od počátku podílí na vedení několika studentských projektů (\"Lidé Hlučínska\", \"Náš svět\", \"Zlín a jeho lidé\", \"Dobrovolně\", \"Opava na prahu 3. tisíciletí\", \"Dopravní podnik Olomouc\"). Nahlíží do soukromí vězeňkyň pardubické věznice nebo zachycuje, jak se klášter proměňuje ze skladu dokumentů Státní bezpečnosti v církevní zařízení.\n\nVe Francii na počátku roku 1992 Štreit po čtyři měsíce dokumentoval život obyvatel 14 obcí francouzského distriktu Saint-Quentin. Z tohoto projektu uspořádala francouzská strana několik putovních výstav, vydala katalog a obrazovou publikaci. V letech 1993–1994 započal projekt \"Lidé olomouckého okresu\", jehož cílem bylo zachytit život devadesátých let, propagovat okres mimo jeho rámec a oživit v obcích kulturu, která začala stagnovat po rozbití státní struktury osvětových zařízení. V roce 1995 fotografoval sedm týdnů v Anglii a na podzim téhož roku odjel jako stipendista Japonské nadace na tříměsíční pobyt do Japonska (po svém úspěchu na mezinárodní výstavě v Tokijském Metropolitan Museum of Photography v roce 1994). Rozhodl se k pobytu na jediném místě, vybral si vesničku Akagi vzdálenou 150 km na severozápad od Tokia. kde hledal všednodennost prostého člověka. Soubor 50 černobílých fotografií zahrnul do knihy s názvem \"Japonsko – Lidé z Akagi\".\n\nV Burjatsku v roce 1997, ve vesnici Kižinga, zachytil nově vybudované budhistické kláštery, které byly rozbořeny a jejich obyvatelé v lepším případě skončili v gulagu. O tom, že docházelo k nelítostnému vyvražďování buddhistických mnichů a likvidaci klášterů v Mongolsku se dozvěděl již od svých mongolských spolužáků v ČSSR. Splnil se mu sen cestovat transsibiřskou magistrálou, žil a pracoval ve vesnici Kižinga, vzdálené asi 200 km od hlavního města. Unikátní materiál zachycující výjimečný ráz Sibiře, kde se po staletí prolínají východní a západní kultury představil v knize \"Na konci světa – Burjatsko\".\n\nCyklus a knížka \"Brána naděje\" nabízí pohled na člověka od narození ke smrti. Fotografie zabývající se náboženskou tematikou, smyslem života a skrytými touhami lidského bytí vznikly v kraji severní Moravy, v Polsku, Německu a Francii. Knižní publikace obsahuje fotografie z let 1977–1999.\n\nV roce 1996 oslovil Štreita okresní úřad v Bruntále, aby se zabýval problematikou drog. Svou práci na projektu \"Cesta ke svobodě\" (1996–1999) zahájil v resocializačním zařízení Pastor Bonus v Podlesí u Světlé Hory. Smyslem akce bylo svědectví o zápase člověka s drogou. Během práce na tomto cyklu navštívil také sedm věznic, jelikož sledoval osudy fotografovaných až za mříže, kam je přivedla drogová závislost.\n\nV červnu 1998 (šest let před ukončením těžební činnosti) byl opět pozván na měsíc do Francie, aby zde zachytil průmyslem poznamenaného člověka a krajinu. Projekt s názvem \"Lidé z ledkových dolů\" koncipoval do dvou částí – svět práce a svět vnitřní. Soubor padesáti černobílých fotografií publikoval v knize pod stejnojmenným názvem.\n\nV maďarských pustách, kde se civilizace zastavila, vytvořil Jindřich Štreit fotografie s podobnými motivy které nacházel v Japonsku, Rakousku, Německu či na Sibiři. Během trvání projektu (1996–1999) zachytil lidi žijící tradičním zemědělským způsobem života. „Na začátku si pamatuji, že tam žili jen staří lidé. Dneska, když jsem končil, mnoho stavení bylo rozpadlých, mnoho lidí z fotografií už nežije a mnohé ty tzv. tanje se proměnily, když je jejich potomci prodali Němcům nebo Rakušanům, kteří z nich udělali luxusní vily a chaty, kam jezdí na dovolenou.“ Sérii fotografií zařadil Jindřich Štreit do knihy \"Fotóhomok – fotografie z kraje písku\". V rozmezí let 1997–2000 zpracovával téma handicapovaných lidí. Cyklus s názvem \"Mezi námi\" volně navazuje na předcházející projekt \"Náš svět\". „Pět let jsme se se studenty z Institutu tvůrčí fotografie a z FAMU pohybovali v ústavech pro postižené. Vznikla z toho kniha \"Náš svět\". Můj cyklus představuje protiváhu, protože fotografie nevznikaly za zdmi ústavů. Zajímali mě lidé, kteří se navzdory postižení dokázali integrovat.“ Fotografie, které vypovídají o mezilidských vztazích mají výrazně filozofický přesah. Jindřich Štreit během výuky na FAMU v Praze vymyslel specifický způsob výuky. Vždy do Sovince pozval dva studenty a s nimi týden pracoval. Byl tak stále mezi novými mladými lidmi, což považoval za inspirativní. Vždy totiž hrozí nebezpečí, že lektor zapadne do určitého okruhu lidí a pak se pohybuje výlučně v uzavřeném společenství.\n\nK desátému výročí Státní opery v Praze vznikl dokument \"Za oponou\". „Všechny snímky vznikaly mimo scénu: v šatně, vlásenkárně, tam kde se herci připravují...“. Jindřich Štreit se snažil zachytit obyčejný život umělců, který divák nemá šanci postřehnout. „Umělec vlastně hraje pořád, i v zákulisí a mojí úlohou bylo, aby přestal hrát a já jej zastihl v situaci, kdy je normálním člověkem.“\n\nV současné době (2018–2019) se autor věnuje několika tématům. Jsou to především témata sociální, fotografuje ve věznicích vztah kaplanů a vězňů (\"Ze tmy ke světlu\"), v cyklu \"……s láskou\" se věnuje domácímu hospici, ke kterému vyšel katalog a byla realizována výstava. Stále putuje výstava \"Držíme spolu\", která je o dětech s roztroušenou mozkovou sklerózou, souborná výstava \"Kde domov můj\" o lidech bez domova, \"Tichá nemoc\" zpracovává téma rakoviny nebo \"Brána naděje\" se zabývá sakrálním tématem. Kniha \"Kde domov můj\" získala 1. cenu v evropské soutěži a 1. cenu v soutěži Nejkrásnější kniha v roce 2017. Fotografuje téma menšin, Romové, Ukrajinci, Vietnamci, Mongolci, téma handicapovaných a autistů \"Ruka pro život\", jehož výstava byla v Senátu. \n\nJindřich Štreit vstoupil v tomto fotografickém projektu do složitého, kontroverzního světa lidí bez domova. Spoluobčanů žijících na okraji a často za okrajem společnosti se týká řada aktuálních výzkumů, podpůrných projektů, odborných knih, ale současně také nespočet kolektivně sdílených mýtů. Hluboká vizuální esej zasvěceného člověka, který by intenzivně a systematicky mapoval bezdomovectví v České republice, je však stále vzácností. Z pohledu fotografa patří lidé bez domova a jejich sociální portréty mezi „přitažlivá témata“, která však tvůrci v procesu dokumentace přinášejí řadu úskalí. Fotograf se často nevědomě ocitá ve stejné situaci jako cizinec, turista, který navštíví kulturně odlišné prostředí – během několika hodin si utvoří názor, který pak veřejnosti prezentuje jako vhled do daného problému. A právě dlouhodobý projekt Jindřicha Štreita s názvem \"Kde domov můj?\" může tuto situaci zásadně změnit. Autor se ponořil do světa bezdomovců bez předsudků a s pokorou, kterou si vybudoval v předchozích fotograficko-sociálních projektech týkajících se mimo jiné drogově závislých, handicapovaných, nevidomých nebo starých lidí. Jindřich Štreit se ve svém novém cyklu nesnaží analyzovat příčiny bezdomovectví, „pouze“ přináší zasvěcenou, vizuálně silnou zprávu ze světa, do kterého se neodvažujeme dobrovolně vstoupit ani v myšlenkách.\n\nVětšina občanů evropského kulturního okruhu žije v jistotě, že zítra nebude muset opustit zabydlené místo a že se nestane nedobrovolnými nomády. V dnešním rozkolísaném a nespojitém světě nabývají pojmy domov, zakotvení, identita své původní hodnoty a stávají se důležitým tématem pro jednotlivce i celou společnost. Domov jako azyl pro tělo i duši, fragment stěny bytu jako intimní galerie pro zavěšení obrázku s důvěrným tématem, stůl pro odložení sklenice nebo knihy, postel – to vše tvoří střípky zdánlivě samozřejmých věcí, které vytvářejí zázemí pro nezbytný pocit bezpečí a prostor k usebrání, k psychické i fyzické regeneraci. Ze Štreitových bezdomoveckých fotografií se vynořují naléhavé otázky: Čím nahrazují tito lidé základní potřeby pro důstojný život – potřebu bezpečí, lásky, úcty, uznání? Z čeho budují symbolické stěny k navození pocitu jistoty a soukromí? Je jejich bezdomovectví přechodným stavem s možností návratu, nebo definitivou? A o čem po celé dny přemýšlejí lidé, kteří přišli o domov?\n\nŠtreitovy syrové, nestylizované portréty bezdomovců v jejich přirozeném prostředí skýtají atmosféru vzájemné důvěry a empatie. Kdo nedisponuje podobnou zkušeností, nemůže se vcítit do každodenní situace člověka bez domova. Z většiny Štreitových fotografií paradoxně vyzařuje individualita a sebevědomí bezdomovců – nesou si příběh minulosti i současnou situaci jako šnek ulitu. Autor portrétuje jedince s velkou úctou, s respektem k touze některých z nich žít v rámci daných možností důstojně. Osudy lidí z fotografií nepřečteme, a proto ani nemáme právo nějak posuzovat jejich situaci. Snaha bezdomovců nerezignovat na obyčejné lidství ovšem vyžaduje nepředstavitelnou energii, statečnost a vůli. Autor zobrazuje lidskou situaci vykostěnou na dřeň složité existence.\n\nBezdomovectví jako závažný a bolestivý fenomén současné společnosti zahrnuje tragický individuální rozměr. Příčiny ztráty domova mohou být různé, ale většinou jsme do nechtěné situace vrženi. Stále rostoucí komunita bezdomovců však není homogenní; existují lidé, kteří si zvolili bezdomovectví dobrovolně, jako způsob života. Této podobě bezdomovectví, která není zapříčiněna nepříznivou ekonomickou situací, věkem ani vzděláním, můžeme rozumět jako vypjaté touze po absolutní svobodě. Podmínkou pro její uskutečnění je celistvost člověka, názorová konzistence a pevnost, s níž zvolený alternativní životní styl může zvládnout. Bezdomovci jsou pravděpodobně jedinou komunitou lidí, která má šanci přežít kolaps této hédonistické civilizace.\n\nTo, co je díky Štreitovu projektu dobře patrné a mimořádně znepokojivé, je stále stoupající počet žen, které se ocitly na společenském dně. Nevím, proč trpíme utkvělou představou, že si ženy s jakkoliv těžkou sociální situací dovedou poradit… Současné postavení žen samoživitelek a stále výraznější feminizace chudoby jsou faktory, které zvyšují procento žen-bezdomovkyň. Ženy se snaží do poslední chvíle udržet situaci jako veřejně přijatelnou, oproti mužům více pociťují osobní selhání a následnou stigmatizaci okolní společností. Často raději setrvávají v násilnických vztazích nebo účelově navazují krátkodobé známosti, jen aby nepřišly o dítě nebo se nedostaly do ještě horšího prostředí ulice s vidinou častých fyzických, slovních a sexuálních útoků ze strany silnějších mužů. Příčinou bezdomovectví žen však nebývá jenom chudoba a násilí, ale také třeba závislost, psychiatrická diagnóza, věk nebo prožité trauma.\n\nZ fotografií Jindřicha Štreita je cítit bezdomovectví jako reálný a ohrožující sociální jev, a zároveň jako niterný stav duše. Důvody bezdomovectví jsou individuální a pro většinovou společnost mnohdy nepochopitelné. Nepříjemného pocitu, že i my se podílíme na sociální nespravedlnosti tohoto světa, se zbavujeme opakovanou mantrou, která nás utvrzuje v přesvědčení, že si bezdomovci za stav věcí mohou sami.\n\nŠtreitovy naturalistické obrazy výtvarným pojetím silně evokují Bruegelovy malířské eseje a zasáhnou diváky svou specifickou spiritualitou, srovnatelnou s biblickými či mytologickými příběhy. Autor portrétuje bezdomovce ve všech možných podobách jejich existence bez patosu a idealizace; cítíme především shovívavost a pochopení situace.\n\nHumanistické poselství fotografa Jindřicha Štreita o životě bezdomovců je obdařeno autorovou schopností empaticky přistupovat k lidem na okraji. Štreitovy fotografie nás zároveň motivují k přemýšlení o vratkosti, nevyzpytatelnosti a hodnotách vlastního života.\n\nDne 19. září 2019 zahájil v Národním zemědělském muzeu výstavu \"Cykly\", která potrvá v NZM celý rok a potom se přesune do Ostravy. Je o zemědělství před revolucí v konfrontaci se současností. Výstava obsahuje více než 170 velkoformátových snímků a patří k autorovým největším expozicím. Veškeré snímky na výstavě byly veřejnosti představeny poprvé a sledují změny za posledních více než 30 let. Změny v krajině, klimatických poměrech, společenských okolnostech, strojích a technologiích, ale sleduje i lidi, kteří se zemědělským činnostem věnují. Zobrazovaná oblast je přibližně vymezena městy Šumperk, Rýmařov, Bruntál, Šternberk, Litovel, což je prostředí, které autor důvěrně zná. Barevné snímky vznikly v průběhu roku 2018, a to opět na Bruntálsku a Olomoucku – ve farmách a družstvech jako například Tvrdkov, Ruda, Dlouhá Loučka, Paseka, Plinkout, Uničov, Babice, Krákořice, Mladějovice, Újezd u Uničova, Komárov, Řídeč, Troubelice, Medlov nebo Nové Zámky.\n\nZa nejtěžší téma, které kdy zpracovával, považuje autor domácí hospic. Oslovila jej také olomoucká nemocnice, kde vznikl cyklus \"Na urgent!\" (2019), aby divákům fotografie ukázaly, co se skutečně na urgentním příjmu děje. Výstava mapuje každodenní zodpovědnou a náročnou práci týmu Oddělení urgentního příjmu FN Olomouc. Urgent se denně věnuje asi dvěma stům pacientů. Poskytovaná péče sahá od neakutních onemocnění a zranění až po primární ošetření a zajištění životních funkcí u bezprostředního ohrožení života nebo zásah při hromadném výskytu zraněných, například v rámci mimořádné události. Zdravotníci často suplují práci praktických lékařů, protože lidem se nechce čekat na objednání. Přesto bývají terčem komentářů frustrovaných pacientů, jejich stížnosti však vycházejí z neinformovanosti. A to se snažila FN výstavou změnit. Jindřich Štreit fotografoval cyklus v zařízení pro handicapované a tělesně postižené, děti s autismem a také ty, kteří se o ně starají. Po pětapadesáti letech fotografování sociální problematiky k tomu autor poznamenává, že fotograf musí být v takových situacích velmi angažovaný, ale na druhé straně zároveň trochu nad věcí, aby nepodlehl emocím. Je důležité pohlídat si tuto hranici, aby fotograf nesklouzl do sentimentu., ale zároveň nikomu neuškodil. Důležité je navázat osobní vztah a hlubší kontakt. Trávit s fotografovanými čas a dlouhou dobu sledovat jejich život. V opačném případě vzniknou jen velmi povrchní fotografie. \n\nPři práci na cyklu \"Ze tmy ke světlu\" měl autor jedinečnou možnost navštěvovat věznice, být s vězni a kaplany, zachytit jejich trpké i šťastné okamžiky, chvíle pochyb, prozření a nalézání sebeúcty, účastnit se bohoslužeb a přinést o tom svědectví. „Život mi nabídl poznání duševního stavu, který jsem zde zachytil. Jestliže prožiji tak silné emoce, snažím se je pochopit, ztvárnit a předat.“\n\nJindřich Štreit začínal s malým německým přístrojem Velta. Potom krátce pracoval s přístrojem Kiev, po příchodu do Sovince začal pracovat s aparátem Nikkormat. Po roce 1989 si koupil Nikon FM 2, a jako honorář za svůj první fotografický projekt, dokumentaci městečka Saint-Quentin na sever od Paříže na začátku 90. let, dostal Leicu M6. Těmto dvěma přístrojům byl více než deset let věrný. „Leicu mám v tašce pořád, ať jdu kamkoli, stále ji mám v pohotovosti. FM 2 beru tehdy, když jdu někam pracovat.“ U Leiky pracuje s objektivem 35 mm, u Nikonu používá 28mm objektiv. Dává přednost pevným objektivům, zoom nepoužívá. Jako většina českých fotografů před revolucí získával východoněmecký materiál ORWO, pak pracoval převážně s filmy Ilford Pan, ve Francii pracoval s Kodakem Trix. Pracoval s filmy o citlivosti 400 ASA, někdy je exponoval jako 800 ASA. Filmy už od poloviny devadesátých let z nedostatku času nevyvolává, ale vždy si najde někoho, kdo filmy podle jeho instrukcí vyvolá.\n\nNaopak zvětšeniny snímků si Štreit připravoval výhradně sám. Pracuje na formát 30×40 cm, výjimečně tiskne fotografie na plotru. Pro zvětšování používá materiál značky Foma. „Vyhovuje mi po všech stránkách. Chybí mu kultivace, a to je přesně to, co mé fotografie potřebují. Nebylo by dobře, kdyby se mé snímky objevily na materiálech s nějakým ušlechtilým povrchem, s matnou nebo rastrovou úpravou,“ dodává Štreit. Dodnes pracuje tradičním postupem: zvětšuje na lesklé barytové fotopapíry na papírové podložce. Ty po vyprání vypíná – nalepuje klihovou lepicí páskou na sklo a nechává je vyschnout a tím získává přirozený povrch. S klasickým fotoaparátem a černobílými filmy pracoval ještě v roce 2006. U digitálního fotoaparátu mu v té době vadilo velké zpoždění mezi zmáčknutím spouště a expozicí. „Vteřina nebo půlvteřina je pro dokumentaristu celé století.“ Možná by mě s digitálem osvobodilo, kdybych se nemusel ohlížet na počty filmů, které vyfotím. Ale takto mám úctu k materiálu a možná by mě to odvádělo od koncentrovaného myšlení.\n\nAutor preferoval ruční zvětšování, hru se světlem a vývojkou ve fotokomoře. „K digitální zvětšenině docházíte uměle, bez doteku ruky, je to třeba technicky dokonalá fotografie, ale tak trochu bez života. Mnoho mých studentů s digitálem pracuje a já to plně respektuji. Je důležité, co je na snímku, ne to, čím byl vytvořen.“ Asi od roku 2000 Štreit výjimečně tiskl velké zvětšeniny na plotru. Například sérii o drogových závislostech udělal ve dvou verzích – klasicky zvětšovanou a tištěnou. Když se však po několika letech podíval na fotografii z plotru, její barva se znatelně změnila. Zvlášť to bylo vidět u fotografií, které byly černobílé. „Ale až se tyto nedostatky srovnají, bude anachronismem fotografovat na film a zvětšovat na papír“, dodává Štreit.\n\nPo zlepšení technických parametrů, rychlosti ostření a expozice u digitálních fotoaparátů, je Štreit začal po roce 2010 při své práci také používat. Asi od roku 2016 od projektu \"Tichá nemoc\" se začínají v jeho cyklech objevovat barevné fotografie pořízené digitálně. Plně barevné jsou už série ze života bezdomovců \"Kde domov můj\", z mobilního domácího hospicu \"...s láskou\" a snímky ze současného zemědělství s názvem \"Cykly\". V rozhovoru ke svým sedmdesátým narozeninám v roce 2016 prozradil: „Já bych řekl, že má průprava analogovým fotoaparátem se projevila velmi silně. Pořád hledám záběr. Pracuji s oběma typy fotoaparátů podobně a ani s digitálem nijak množství nepřeháním, jde mi pořád o stejnou věc.“\nV létě roku 2019 prozradil, že přechod z klasické techniky na digitální byl pro něj opravdu složitý. Přes půl století pracoval s Leicou a výhradně černobíle. Rozhodně tvrdil, že digitálně nebude fotografovat nikdy. Technika ale šla neúprosně dopředu, a tak se tomu musel přizpůsobit i on. Fotografuje barevně, i když někdy také využívá toho, že snímky lze převést do černobílé. Vydal například knihu o šenovském kostele, která je černobílá.\n\nJindřich Štreit při práci v terénu nepoužívá profesionální fotografickou brašnu, ale běžnou tašku, do které se vejde vše, co ke své práci potřebuje. Je tak méně nápadný a lépe zapadne do prostředí, ve kterém se pohybuje. „Když už se dostanu do situace, o které cítím, že je nosná a slibuje zajímavé snímky, snažím se ji vyčerpat. Motiv obcházím, fotografuji z různých úhlů, hledám. Snažím se těžit ze zajímavé situace, dokud trvá, protože v dokumentu nic nevrátím.“ Štreit se věnuje dlouhodobým projektům trvajícím měsíce, roky, i celá desetiletí. Na místa se opakovaně vrací a fotografie pořizuje znovu a znovu. Například projekt \"Třinecké železárny\" dělal rok, trávil tam dny i noci, třeba i celý týden v kuse. \n\nJindřich Štreit se vždy snaží, aby nikoho na fotografiích neponižoval, nedegradoval a nedotkl se ho. Dodává: „I když někoho fotografuji, jak žije v marasmu, chci najít jiskřičku toho pozitivního. Moc bych chtěl, aby si pak diváci řekli, že život má vždycky řešení, že to není na mašli. Kdyby to tak bylo, udělal jsem kus práce.“\n\nV roce 2006 mu bylo uděleno ocenění Medaile Za zásluhy I. třídy při příležitosti státního svátku vzniku samostatného Československa. Dne 18. září 2009 byl prezidentem Václavem Klausem jmenován profesorem pro obor volné a užité umění. Dne 2. října 2014 od VŠVU v Bratislavě obdržel čestný doktorát (\"dr. h. c.\") jako jediný fotograf v Česku a na Slovensku. V březnu 2019 byl prvním nositelem ceny Jantar za celoživotní dílo.\n\nJindřich Štreit každé léto organizuje výstavní expozice na hradě Sovinec. Je členem Sdružení Q Brno, Spolku olomouckých výtvarníků, Aktivu volné fotografie při Pražském domě fotografie a Umělecké besedy v Praze. K roku 2019 realizoval na tisíc čtyřista autorských výstav a mnoha kolektivních se zúčastnil, je autorem 37 publikací. Je zastoupen v nejvýznamnějších sbírkách v Čechách i ve světě a bylo o něm natočeno několik filmů.\n\nJindřich Štreit připravil více než 1400 autorských výstav u nás i v zahraničí a mnoha skupinových se zúčastnil. Je zastoupen v nejvýznamnějších sbírkách u nás i ve světě.\n\n\n\n\n\n\n\n\n\n\n\n\n\n\n\n\n\n2018\n\n\nJindřich Štreit k roku 2019 vydal 37 knih, mnoho katalogů a ilustrací knih. Měl více než 1400 samostatných výstav u nás i v zahraničí. Je zastoupen v nejvýznamnějších sbírkách u nás i ve světě, bylo o něm natočeno několik filmů.\n\n\nO Jindřichu Štreitovi bylo natočeno několik filmů. Jan Špáta: \"Mezi světlem a tmou\" 2000, Aleš Koudela: \"Jindra ze Sovince\", 2006, Libuše Rudinská: \"Na tělo\", 2018. V roce 2019 Kamil Zajíček se Štěpánkou Bieleszovou natočili film o Štreitových aktivitách v Sovinci. Film získal 1. cenu v ČR a 3. cenu na světovém festivalu v Šanghaji.\n\n\n\n\n"}
{"id": "142639", "url": "https://cs.wikipedia.org/wiki?curid=142639", "title": "Autolykos", "text": "Autolykos\n\nAutolykos (řecky Αὐτόλυκος, latinsky \"Autolycus\") byl v řecké mytologii synem boha Herma. Jinak proslul jako jeden z nejlstivějších Řeků v mýtických dobách.\n\nAutolykos byl zřejmě jablko, které nepadlo daleko od stromu, jeho otec byl mimo jiné totiž také bohem zlodějů.\n\nAsi nejznámějším jeho činem je krádež stáda dobytka oichalskému králi Eurytovi a pikantní je, že z tohoto činu obvinil hrdinu Hérakla. Tato historka se uvádí jako první případ, kdy zloděj křičí „Chyťte zloděje!“\n\nKrádeže dobytka se také dopustil vůči Sisyfovi, jenže Sisyfos byl chytřejší, nastražil léčku se stádem, jehož kopyta nesla nápis „Ukradl Autolykos“, takže byl okamžitě po činu usvědčen a potrestán.\n\n"}
{"id": "142643", "url": "https://cs.wikipedia.org/wiki?curid=142643", "title": "Enareté", "text": "Enareté\n\nEnareté (řecky Ἐνάρετη, latinsky \"Enarete\") byla v řecké mytologii dcerou Déimachovou, stala se manželkou thessalského krále Aiola.\n\nStala se matkou sedmi synů a pěti dcer, jména dcer nejsou uvedena, synové byli tito: \n\n"}
{"id": "142644", "url": "https://cs.wikipedia.org/wiki?curid=142644", "title": "Vladimír Veselý", "text": "Vladimír Veselý\n\nVladimír Veselý (22. února 1933 Praha – 8. května 2013) byl český odborník v oblasti včelařství.\n\nPo 25 let zastával funkci ředitele Výzkumného ústavu včelařského v Dole. Svým celoživotním dílem, které si získalo mezinárodní uznání, se zasloužil o rozvoj včelařství v Česku i ve světě.\n\nJe autorem knihy \"Včelařství\", která se podrobně zabývá všemi důležitými teoretickými i praktickými otázkami chovu včel. Významným způsobem se podílel na likvidaci epidemie ohrožujících chov včel v Evropě.\n\nByl členem exekutivy mezinárodní včelařské organizace IBRA. V roce 2006 získal ocenění Medaile Za zásluhy III. stupně při příležitosti státního svátku vzniku Československé republiky.\n"}
{"id": "142645", "url": "https://cs.wikipedia.org/wiki?curid=142645", "title": "Matyáš", "text": "Matyáš\n\nMatyáš je mužské křestní jméno. Podobou jména je Matěj a Matouš.\n\nPodle českého občanského kalendáře má toto jméno svátek 24. února.\n\nMužské křestní jméno Matyáš nemá ženskou variantu. Významově je však shodné se jmény Matěj, Matej, Matouš, také Teodor, Jonatán nebo staročeským Božidar. Domáckými variacemi jména jsou Matyášek, Matýsek, Maty aj.\n\nMužské křestní jméno Matyáš je archaickou podobou jména Matěj. Jméno bylo oblíbené v historii a dnes jeho popularita opět roste. Za poslední desetiletí se počet narozených Matyášů zvýšil až desetkrát. Jméno přitom pochází až z hebrejštiny, stejně jako jeho mladší varianta Matěj. Bylo odvozeno z hebrejského spojení מַתִּתְיָהוּ‎ „Mattyth Jáh(u)” s významem „dar od Hospodina (יהוה - JHVH)”.\n\nProcentní zastoupení tohoto jména mezi žijícími muži v ČR vzrostlo za 10 let devítinásobně.\n\nPodle údajů ČSÚ se za rok 2008 jednalo o 13. nejčastější mužské jméno novorozenců.\n\n\n\nNejčastější křestní jména novorozenců na stránkách ČSÚ\n"}
{"id": "142647", "url": "https://cs.wikipedia.org/wiki?curid=142647", "title": "Karel Jurek", "text": "Karel Jurek\n\nKarel Jurek (20. října 1906 Archlebov - 1998) byl kronikář, národopisný pracovník a správce muzea v Archlebově.\n\nVěnoval se soukromému a veřejnému životu v obci Archlebov a okolí včetně lidové slovesnosti, národopisných zvyků a obyčejů.\nJeho kroniky obsahují řadu básní a zajímavých příběhů, které se zde tradovaly.\nShromáždil řadu exponátů ze života vesnice včetně fotografií.\n"}
{"id": "142648", "url": "https://cs.wikipedia.org/wiki?curid=142648", "title": "Jean-Pierre Rampal", "text": "Jean-Pierre Rampal\n\nJean-Pierre Louis Rampal (7. ledna 1922, Marseille, Francie – 20. května 2000, Paříž) byl jeden z nejvýznamnějších flétnistů 20. století.\n\nByl profesorem Pařížské konzervatoře a vychoval řadu významných flétnistů. Založil několik ansámblů (například \"Quintette à vents français\" a \"l’Ensemble baroque de Paris\"). Od roku 1950 spolupracoval také s českými interprety a dirigenty, například s Václavem Neumannem, Viktorií Švihlíkovou, Pražským komorním orchestrem.\n\nNejtrvalejší byla jeho spolupráce s Milanem Munclingerem a souborem Ars rediviva (od počátku padesátých let až do roku 1984), s nimiž uskutečnil také řadu významných nahrávek pro české i zahraniční gramofonové společnosti, rozhlas a televizi. Milan Munclinger vyučoval pravidelně v Rampalově \"Académie Internationale\" v Nizze a byl také porotcem ve flétnové soutěži \"Concours de flûte Jean-Pierre Rampal\" v Paříži. V roce 1955 natočil ve spolupráci s Milanem Munclingerem, Pražským komorním orchestrem a sólisty Ars rediviva známý Bendův flétnový koncert s Munclingerovou kadencí. Snímek byl jako součást edice \"Musica antiqua bohemica\" vyznamenán Grand Prix Akademie Charlese Crose.\n\nByl pohřben na pařížském hřbitově Montparnasse.\n\nVýrazně přispěl k prosazení příčné flétny jako sólového koncertního nástroje a k objevování a propagaci předklasické flétnové literatury. V této oblasti spolupracoval s mnoha osobnostmi, například Trevorem Pinnockem, Jeanem-Françoisem Paillardem a dalšími. Uváděl ale i skladby současných autorů (André Jolivet, Francis Poulenc).\n\n"}
{"id": "142650", "url": "https://cs.wikipedia.org/wiki?curid=142650", "title": "Meropé", "text": "Meropé\n\nMeropé (latinsky \"Merope\") bylo v řecké mytologii jméno více ženských postav. \n\nTato Meropé byla dcerou Titána Atlanta a stala se manželkou krále Sisyfa. \n\nJejí manžel byl prý nejchytřejší z lidí, lstivý a prohnaný. Když chtěl přelstít boha podsvětí Háda, který ho měl z vůle nejvyššího boha Dia odvést do podsvětí, musela mu Meropé pomoci. Těsně před cestou do Tartaru jí nařídil, aby neuspořádala pohřební obřady. V podsvětí se u Persefony domáhal vrácení na svět, protože není náležitě pohřben a nabízel, že během tří dnů na světě dá vše do pořádku. Samozřejmě to byla jenom jeho lest; nakonec byl do podsvětí přece jen odveden a navíc za protivení se bohům také těžce potrestán: soudci mrtvých mu přikázali, aby tlačil obrovský kámen na kopec a na druhé straně ho skutálel dolů, kámen však vždy těsně pod vrcholem vyklouzna. Sisyfos tak musí začínat stále znovu, navěky k smrti unaven trpí marností svého počínání a bezvýchodností situace, na niž je i jeho příslovečná chytrost krátká. \n\nPo smrti Sisyfově byla Meropé proměněna v jednu z Plejád, zářících hvězd. Bylo jich sedm a všechny kromě ní byly nesmrtelné. Říká se, že Meropé září ze všech nejtemněji, protože se stydí, že jejím manželem byl pouhý smrtelník, jiní ovšem říkají, že se stydí také proto, že její manžel je jako zločinec v podsvětí. Prý kvůli tomu dokonce Plejády opustila a od té doby nebyla už nikde vidět. \n\nSpolečně se svým manželem Polybem, králem v Korintu, se ujala nalezence Oidipa, pozdějšího thébského krále.\n\nO ruku této dcery chijského krále se ucházel proslulý lovec Orion, její otec mu ji slíbil, ale slib nesplnil. Byl to pěstitel vína, naléval Óríónovi až ho opil a ten jeho dceru Meropé znásilnil (v některých verzích šlo o Oinopiónovu manželku, kterou Orion svedl). Zato ho král oslepil. \n\n"}
{"id": "142651", "url": "https://cs.wikipedia.org/wiki?curid=142651", "title": "Horňácko", "text": "Horňácko\n\nHorňácko je etnografický subregion Slovácka. Nachází se na úpatí Bílých Karpat pod Velkou Javořinou na moravsko-slovenském pomezí. Tvoří jej devět obcí: Lipov, Louka, Malá Vrbka, Hrubá Vrbka, Javorník, Kuželov, Nová Lhota, Suchov, centrum oblasti Velká nad Veličkou a řada samot zvaných Mlýny, roztroušených podél říčky Veličky mezi Javorníkem, Vápenkami a Suchovem. \n\nHorňácko se odlišuje nářečím, má také do určité míry specifické tradice na poli lidového umění a řemesel, které se odrážejí v lidovém stavitelství, oděvu a folkloru. Historicky na jeho území žily vedle sebe tři náboženské komunity: katolická, evangelická a židovská. Nově se zde rozvíjí tradice pravoslavná. Dnešní horňácké obce náležely během staletí k různým panstvím, od roku 1381 většina obcí patřila k panství strážnickému. \n\n\n"}
{"id": "142655", "url": "https://cs.wikipedia.org/wiki?curid=142655", "title": "Rožaje", "text": "Rožaje\n\nRožaje ( , či – podle dialektu) je město a opština, ležící ve východním cípu Černé Hory, u hranice s Kosovem v historické oblasti Sandžaku. Žije zde celkem 9 121 obyvatel (2003), v celém okolí pak bydlí 22 000 lidí.\n\nMěsto se nachází na významné spojnici mezi vnitrozemím Černé Hory a Kosovem, procházející městy Rožaje-Kula-Peć.\n"}
{"id": "142656", "url": "https://cs.wikipedia.org/wiki?curid=142656", "title": "Jan Klusák", "text": "Jan Klusák\n\nJan Klusák, původním jménem Jan Filip Porges (* 18. dubna 1934 Praha), je český hudební skladatel.\n\nNarodil se dne 18. dubna 1934 v Praze v česko-židovské rodině. Jeho otec tragicky zahynul v koncentračním táboře v Osvětimi. Své příjmení si skladatel ponechal po matce. Se svou předchozí druhou manželkou Janou Klusákovou má syna, hudebního publicistu Pavla Klusáka.\n\nMaturoval na Akademickém gymnáziu Štěpánská v Praze a pokračoval ve studiích (1953–1957) u Jaroslava Řídkého a Pavla Bořkovce na Hudební fakultě Akademie múzických umění v Praze v oboru skladba. Poté již působil jako skladatel, příležitostně herec a literát – od počátku své kariéry ve svobodném povolání.\n\nJeho kompoziční styl byl zprvu ovlivněn meziválečným neoklasicismem – zejména skladateli Išou Krejčím, Igorem Stravinským, Sergejem Prokofjevem. Od roku 1959 úzce spolupracoval s dirigentem a spolužákem Liborem Peškem, jehož souboru Komorní harmonie působícímu v Divadle Na Zábradlí věnoval řadu mnohdy avantgardních skladeb.\n\nNapsal množství scénické hudby (např. \"Zahradní slavnost\" (1963), Václav Havel). Od 60. let se uplatňoval i ve filmu a to nejen jako skladatel, ale i herec. Výrazné role ztvárnil ve snímcích tzv. České nové vlny: \"O slavnosti a hostech\" (1966), Jan Němec; \"Sedmikrásky\" (1966), Věra Chytilová; \"Mučedníci lásky\" (1966), Jan Němec; \"Valerie a týden divů\" (1970), Jaromil Jireš a dalších. V těchto letech nastala i zásadní proměna v jeho stylové kompoziční orientaci – jako jeden z prvních se odvážně přiklonil k technikám Druhé vídeňské školy, Nové hudby, Darmstadtu, dodekafonie, serialismu, které byly tehdejší ideologií potlačovány, a staly se mu východiskem pro jeho následující tvorbu.\n\nPo srpnu 1968 byla jeho veřejná činnost husákovským režimem utlumována a byl označen za politicky nežádoucí osobu, protože mimo jiné zkomponoval hudbu ke dvěma zakázaným filmům: \"Den sedmý, osmá noc\" (1969), Evald Schorm a \"Konec srpna v hotelu Ozon\" (1966), Jan Schmidt.\n\nV normalizační době našel své místo v Divadle Járy Cimrmana, kde se významně zařadil i mezi divadelní herce. Zároveň zde hudebně spolupracoval na představeních: \"Hospoda Na Mýtince\" (1969), \"Vražda v salonním coupé\" (1970), \"Cimrman v říši hudby\" (1973), \"Dlouhý, Široký a Krátkozraký\" (1974). V roce 1976 však musel přesto odejít jako politicky nespolehlivá osoba.\n\nPo sametové revoluci se stává opět veřejně činným. Byl zvolen předsedou hudebního odboru obnoveného spolku Umělecká beseda, místopředsedou České hudební rady i do umělecké komise mezinárodního hudebního festivalu Pražské jaro.\n\nJe řazen mezi přední osobnosti české kultury. Vedle své skladatelské činnosti (dosáhl úspěchů jak na poli koncertním, tak jako autor scénické, filmové a televizní hudby) se uplatnil i v oblasti herecké a literární. Za zásluhy o stát v kultuře a umění byl v roce 2006 při příležitosti státního svátku vzniku samostatné Československé republiky oceněn Medailí Za zásluhy III. stupně z rukou prezidenta Václava Klause.\n\nvýběr:\n\nvýběr:\n\nvýběr:\ndokumenty:\n\nŽižkovské divadlo Járy Cimrmana:\n\n\n"}
{"id": "142658", "url": "https://cs.wikipedia.org/wiki?curid=142658", "title": "Murat (řeka)", "text": "Murat (řeka)\n\nMurat (také někdy nazývaný \"Východní Eufrat\", ) je řeka na východě Turecka. Protéká provinciemi Ağrı, Muş, Bingöl, Tunceli, Elâzığ. Její délka činí 562 km. Povodí má rozlohu 40 000 km².\n\nPramení na svazích masívu Aladag. Protéká úzkou a hlubokou dolinou přes Arménskou pahorkatinu. Je východní zdrojnicí řeky Eufrat.\n\nNejvětší vodnosti dosahuje na jaře, po zbytek roku voda mírně opadá. Na úsecích s mírným tokem v zimě zamrzá. Není splavná.\n\nNa dolním toku byla vybudována velká přehradní nádrž. Voda z řeky se využívá na zavlažování a splavování dřeva. Na řece leží město Karakese.\n\n"}
{"id": "142661", "url": "https://cs.wikipedia.org/wiki?curid=142661", "title": "William Butler Yeats", "text": "William Butler Yeats\n\nWilliam Butler Yeats (13. června 1865, Sandymount u Dublinu – 28. ledna 1939, Roquebrune-Cap-Martin, Francie) byl anglicky píšící irský básník, dramatik a esejista, nositel Nobelovy ceny za literaturu za rok 1923.\n\nYeats se narodil roku 1865 v rodině právníka a významného malíře portrétů. Přestože od roku 1867 do roku 1880 žila jeho rodina v Londýně, Yeats kontakt s rodnou zemí neztratil, protože trávil některé prázdniny u svých prarodičů ve městě Sligo v severozápadním Irsku. Po návratu rodiny do Irska studoval Yeats v letech 1883 až 1886 výtvarnou akademii v Dublinu, kde se seznámil s četnými umělci a literáty. Roku 1885 pak začal v časopisech uveřejňovat své první básně.\n\nRoku 1887 se jeho rodina natrvalo přestěhovala do Londýna. Yeats prožil mimo Irsko dvě třetiny svého života, často navštěvoval Francii a velmi na něho zapůsobila cesta do Itálie v roce 1907, kde se setkal s památkami renesanční kultury. Od mládí projevoval značný zájem o esoterická učení, astrologii, alchymii, okultismus a spiritismus. Byl členem několika hermetických společností, obdivovatelem romantické imaginace a vizionářské poezie Willama Blakea a horlivým čtenářem soudobých anglických i francouzských symbolistických a dekadentních autorů, z nichž mnohé znal osobně (např. Paula Verlaina). Velmi na něho také zapůsobila filozofie Friedricha Nietzscheho a setkání s americkým básníkem Ezrou Poundem, který ho seznámil s japonským divadlem nó.\n\nV letech 1890–1920 byl Yeats vůdcem irského národního obrození. Stal se spoluzakladatelem Irské literární společnosti (Irish Literary Society) v Londýně a Národní literární společnosti (National Literary Soicety) v Dublinu. Od roku 1899 spolupracoval na obrození irského divadelnictví. Jeho snahy vyvrcholily roku 1904 založením irského národního divadla Abbey Theatre v Dublinu, jehož byl spoluředitelem a které uvádělo jeho hry. Irský boj za nezávislost prožil Yeats mimo svou vlast, ale v letech 1923 až 1928 působil v novém samostatném irském státě jako senátor.\nYeatsovy verše a mnohé z jeho divadelních her jsou postaveny na tradiční, často mystické symbolice, a na irském folklóru a ústní tradici. Další jeho dramata jsou ovlivněna tradicí antického a středověkého divadla a také japonského divadla Nó. V těchto hrách, jejichž uvádění na scéně dublinského národního divadla mělo zásadní význam pro růst irského národního vědomí, Yeats experimentoval s maskami, tancem a hudbou. Svým dílem se Yeats stal předním reprezentantem širokého, národně zaměřeného hnutí, tzv. keltské renesance, zařadil se mezi největší mistry anglické poezie a společně s T. S. Eliotem nejvíce zapůsobil na následující básnickou generaci. Roku 1923 mu byla udělena Nobelova cena za literaturu \"„… za jeho trvale inspirované básnické dílo, které nejpřísnější uměleckou podobou vyjadřuje ducha celého národa“\" (citace z odůvodnění Švédské akademie).\n\nYeats však patřil k tomu menšímu počtu laureátů, kteří po získání Nobelovy ceny ještě významně rozšířili a obohatili svou tvorbu. Svědčí o tom jeho závěrečné a také vrcholné tvůrčí období, ve kterém se Yeats snažil v systému symbolů zachytit tajnou podstatu chodu dějin, posmrtného života a organicky spojil symbolismus, tradice vizionářské poezie, starobylou, především keltskou mytologii a dobový mysticismus se svěžím vnímáním přírody a lidí do přesvědčivého projasněného tvaru bez zbytečných ozdob, který si podržel svou sugestivnost a hloubku.\n\nWilliam Butler Yeats zemřel roku 1939 ve Francii.\n\n\nWilliam Butler Yeats napsal třicet dva divadelních her, z nichž nejznámější jsou:\n\n\n"}
{"id": "142663", "url": "https://cs.wikipedia.org/wiki?curid=142663", "title": "Bronislav", "text": "Bronislav\n\nBronislav je mužské jméno slovanského původu, jeho význam je obvykle uváděn jako „bojující za slávu, chranící (branící) slávu“ nebo „slavný bojovník, slavný v boji“. Další variantou jména je Branislav. Ženským ekvivalentem jména je Bronislava a Branislava.\n\nV českém občanském kalendáři má svátek 3. září.\n\nV Polsku má Bronisław svátek 30. ledna, 18. srpna, 1. září, 3. září a 6. října\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -0,4%.\n\nBroněk, Braněk, Broňa, Braňo, Broník, Slávek, Slavo, Branko,\n\n\n"}
{"id": "142664", "url": "https://cs.wikipedia.org/wiki?curid=142664", "title": "Uljanovská oblast", "text": "Uljanovská oblast\n\nUljanovská oblast ( ) je jednou z oblastí v Rusku. Nachází se v jižní části evropské poloviny země. Zřízena byla 19. ledna 1943.\n\nOblast hraničí s Čuvašskem, Tatarstánem, Samarskou, Penenzskou, Saratovskou oblastí a dále pak s Mordvinskem.\n\nOblast se nachází na západním okraji velkých stepí. 25 % jejího území pokrývají lesy a zbytek pak louky a stepi. Hlavním vodním tokem je zde Volha, která ji dělí na dvě poloviny. Nejvyšší vrcholky místních pahorkatin dosahují výšky jen okolo 350  m, východní část území oblasti je pak zcela nížinného charakteru.\n\nPodnebí je kontinentální a během roku se prudce mění. V červnu dosahuje průměrná teplota +19 °C, v lednu pak -13 °C\n"}
{"id": "142667", "url": "https://cs.wikipedia.org/wiki?curid=142667", "title": "26. století př. n. l.", "text": "26. století př. n. l.\n\n27. století př. n. l. – 26. století př. n. l. – 25. století př. n. l.\n\n\n"}
{"id": "142669", "url": "https://cs.wikipedia.org/wiki?curid=142669", "title": "Harvard", "text": "Harvard\n\nHarvard může znamenat:\n\n\n\n"}
{"id": "142679", "url": "https://cs.wikipedia.org/wiki?curid=142679", "title": "Xenonová výbojka", "text": "Xenonová výbojka\n\nXenonová výbojka je zdrojem silného světla o velkém světelném toku. Její využití je omezeno vysokým vnitřním přetlakem za provozu s možností exploze. Používá se tam, kde je možno okolí chránit dostatečně pevnou lampovou skříní.\n\nOd 60. let 20. století (v Československu později) našla xenonka výrazné uplatnění, a to v kinech, jako zdroj světla promítačky. Postupně úplně vytlačila dřívější obloukové lampy s pohyblivými uhlíky, jež byly náročné na obsluhu a skýtaly horší kvalitu obrazu.\n\nPředností xenonové výbojky je dlouhá životnost, až několik tisíc provozních hodin. Velkou výhodou je teplota chromatičnosti světla 5600–6000 K, tedy jako přirozené světlo.\n\nPři běžném provozu kin (nikoli nepřetržitých multiplexů) má xenonka (slengový jazyk promítačů) životnost několik let. Ovšem při výměně je nutno dbát velkého nebezpečí kvůli hrozícímu výbuchu při nevhodné manipulaci (viz velký přetlak baňky výbojky). Oděv promítačů se v té době podobá oděvu pyrotechniků.\n\nBaňka výbojky je z taveného křemene. Je naplněna xenonem pod tlakem 8–25 atmosfér. Při provozu tlak stoupá na 25–75 atm. Wolframové elektrody jsou pevně ukotveny. Zdrojem světla je oblouk mezi elektrodami. Zážeh oblouku obstarává impuls vysokého napětí o hodnotě až 60 000 voltů, který pomůže vytvořit ionizovanou cestu.\n\nObvyklá provozní poloha bývala svislá, v současné běžně i univerzální, nebo vodorovná. Při provozu ve svislé poloze je kladná elektroda vždy nahoře, záporná dole, rozměry oblouku jsou relativně malé. Zvláštností xenonových výbojek je velmi nízké napětí oblouku a vysoké proudové intenzity. Kromě kulových výbojek se používají i trubicové typy se středním provozním tlakem kolem 1 atmosféry, někdy extrémně výkonné (stovky kilowattů). Velmi často bývají chlazené vodou, obtékající je v souosé skleněné trubici. Velmi silné xenonové výbojky kulové mají (zhruba od 10 kW) elektrody zčásti chlazené vodou, která jimi protéká.\n\nU xenonových výbojek pro použití na vědecké účely často nalezneme kombinaci xenon/rtuť (obohacuje se spektrum).\n\n"}
{"id": "142680", "url": "https://cs.wikipedia.org/wiki?curid=142680", "title": "Spojovací letadlo", "text": "Spojovací letadlo\n\nSpojovací letadlo je malé, neozbrojené letadlo, vyvinuté během druhé světové války, používané hlavně vojenskými silami pro pozorování pozic dělostřelectva nebo k přepravě důstojníků a kurýrů. Používalo se i jako letecká ambulance nebo k pozorování bojiště, kontrole kolon nebo k přepravě lehkých nákladů apod. Tyto letouny jsou schopné provozu na malých, neupravených letištích nebo polích s primitivními podmínkami. Dnes funkci spojovacích letounů vykonávají vrtulníky.\n"}
{"id": "142684", "url": "https://cs.wikipedia.org/wiki?curid=142684", "title": "Adam Bartsch", "text": "Adam Bartsch\n\nJohann Adam Bernhard von Bartsch (17. srpna 1757, Vídeň – 21. srpna 1821, Vídeň) byl rakouský mědirytec, grafik a spisovatel.\n\nBartsch spravoval Knihovnu královského dvora ve Vídni. Mezi lery 1803 až 1821 publikoval ve francouzštině (v přibližně) 21 svazcích Le Peintre Graveur, novátorskou práci v systematickém studiu starých mistrovských děl Nizozemců, Vlámů, Němců a Italů, kteří se zabývali malbou a rytbou od 15. do 17. století. Roku 1821 také publikoval \"Kupferstichkunde\" (Umění rytectví) v němčině.\n\nBartsch vytvořil, co se později stalo definitivním číselným systémem, který nese jeho jméno (např. \"Bartsch 17\" nebo \"B17\"), pro Rembrandtovy malby a plátna mnohých dalších. Tento systém se dlouho používal v následující době v odborných pracích v této oblasti. Za svůj život Bartsch vytvořil více než 500 desek se svými vlastními náměty, ale i s obrazy ostatních umělců.\n\nJeho termín peintre-graveur neboli malíř-rytec se stále používal k odlišení původního autora a tvůrce reprodukce, obzvláště v období starých mistrovských pláten (až do přibližně 1830).\n\n"}
{"id": "142686", "url": "https://cs.wikipedia.org/wiki?curid=142686", "title": "Pecínov", "text": "Pecínov\n\nNázev Pecínov mají dvě sídla:\n"}
{"id": "142687", "url": "https://cs.wikipedia.org/wiki?curid=142687", "title": "Jednotková kružnice", "text": "Jednotková kružnice\n\nJednotková kružnice je kružnice se středem v počátku souřadnic a o poloměru 1 používaná v matematice pro definici např. goniometrických funkcí. Jejím zobecněním do vyšších rozměrů je jednotková koule.\n\nVýhoda jednotkové kružnice spočívá v tom, že goniometrické funkce jsou definovány poměry a číslo 1 se v poměrech neprojevuje (1 * a = a) nebo vytváří nepřímou úměrnost (1/a). Neprojeví se ani souřadnice jejího středu, protože leží v počátku [0,0]. Její rovnice je tudíž velice jednoduchá:\nSouřadnice bodů na jednotkové kružnici pak přímo udávají hodnoty funkcí \"sin\" a \"cos\" pro úhly, které jejich průvodiče svírají s kladnou poloosou \"x\": x = \"cos\" φ a y = \"sin\" φ. Protože absolutní hodnoty těchto funkcí se po 180° opakují a pro úhly φ z intervalu 90-180° platí, že \"f\"(φ)=\"f\"(180°-φ), stačí je tabelovat jen pro interval 0-90° a jejich znaménka pak udává následující tabulka:\nNa jednotkové kružnici lze také sledovat tzv. periodu: bod A může po kružnici obíhat zcela libovolně, a to i několikrát, takže jeho průvodič (polopřímkaSA) může s kladnou poloosou \"x\" svírat nekonečně mnoho úhlů, jež se od sebe liší o 2π čili o 360. Tak se s polopřímkou svírající s kladnou poloosou \"x\" úhel formula_1 (tj. 60°) budou překrývat i polopřímky s úhly formula_2 (420°), formula_3 (780°), formula_4 (-300°) nebo formula_5 (-780°). Na tom se zakládá periodičnost goniometrických funkcí.\n\n"}
{"id": "142688", "url": "https://cs.wikipedia.org/wiki?curid=142688", "title": "Albin Egger-Lienz", "text": "Albin Egger-Lienz\n\nAlbin Egger-Lienz (29. ledna 1868, Stribach u Lienzu, Východní Tyrolsko – 4. listopadu 1926, St. Justina-Rentsch u Bolzana, Jižní Tyrolsko) byl rakouský žánrový a historický malíř.\n\nJako umělec nacházel zvláštní zalíbení ve venkovských a historických tematických malbách. Ovlivněn Ferdinandem Hodlerem abstrahoval Egger-Lienz jeho formalní jazyk do monumentální expresivnosti.\n\nNejprve trénoval pod dohledem svého otce (malíř kostelů), později studoval v Mnichovské akademii, kde byl nejprve ovlivněn Franzem Defreggerem a francouzským malířem Jean-François Milletem. Roku 1899 se přestěhoval do Vídně. Během let 1911 až 1912 se stal profesorem ve Výmarské škole výtvarného umění a sloužil jako válečný malíř během 1. světové války. V roce 1918 odmítl profesůru na Vídeňské akademii a usadil se v Jižním Tyrolsko (Itálie).\n\n\n"}
{"id": "142689", "url": "https://cs.wikipedia.org/wiki?curid=142689", "title": "Sakarya (řeka)", "text": "Sakarya (řeka)\n\nSakarya je řeka na severozápadě Turecka v provincii Sakarya. Její délka činí 824 km. Povodí má rozlohu 65 000 km².\n\nTeče Anatolskou vysočinou a protíná západní výběžek Pontských hor. Ústí do Černého moře. Hlavními přítoky jsou řeky Porsuk a Ankara.\n\nNejvětší vodnosti dosahuje v zimě. Na řece byly vybudovány hydroelektrárny Saryjar s hrází vysokou více než 90 m a přehradní nádrží o rozloze 80 km² a Gekček.\n\nVyužívá se na zavlažování (hlavně na dolním toku). Není splavná. Na dolním toku leží město Adapazary.\n\nBěhem řecko-turecké války v letech 1919-22 proběhlo na břehu řeky rozhodující střetnutí mezi řeckými a tureckými vojsky. Bitva, trvající 16 dnů, sice skončila nerozhodně, ale poté se obrátil vývoj války ve prospěch Turecka\n\n"}
{"id": "142692", "url": "https://cs.wikipedia.org/wiki?curid=142692", "title": "Kulturní psychoanalýza", "text": "Kulturní psychoanalýza\n\nKulturní psychoanalýza je americký psychologický směr, který navazuje na Freudovu psychoanalýzu.\n\nMezi jeho hlavní představitele patří Erich Fromm, Karen Horneyová a Harry Stack Sullivan.\nRozhodující význam v mentálním vývoji je přikládán mezilidským vztahům v dětství, společenským podmínkám a tlakům. Tento směr charakterizuje odklon od původního biologismu, namísto něho se kulturní psychoanalýza soustředí spíše na sociokulturní vlivy působící na člověka. Proto také bývá někdy označována jako humanistická psychoanalýza.\n"}
{"id": "142694", "url": "https://cs.wikipedia.org/wiki?curid=142694", "title": "Albin Julius", "text": "Albin Julius\n\nAlbin Julius (* 16. října 1967) je rakouský vojenský a industriální hudebník. Jeho hlavní hudební projekt nese název Der Blutharsch.\n\nJulius založil spolu s Alzbeth, jeho tehdejší přítelkyní, darkfolkově-orchestrální skupinu, zaměřenou na historii The Moon Lay Hidden Beneath a Cloud a také pracoval s Douglasem P. z Death In June na albech \"Operation Hummingbird\" a \"Take Care & Control\". První počin pod názvem Der Blutharsch bylo eponymní vinylové album, které vyšlo v nákladu 250 kopií. Julius dále spolupracoval s Douglasem P. a Boydem Ricem na albu Boyd Rice and Friends \"Wolfpact\".\n\nJulius vydal všechnu hudbu Der Blutharsch na svém vlastním labelu Wir Kapitulieren Niemals (WKN, \"Nikdy se nevzdáme\"). Založil také label Hau Ruck!, který vydává alba dalších neofolkových a industriálních skupin.\n\n"}
{"id": "142696", "url": "https://cs.wikipedia.org/wiki?curid=142696", "title": "Seznam primátorů Českých Budějovic", "text": "Seznam primátorů Českých Budějovic\n\nToto je seznam primátorů města České Budějovice (včetně nejvyšších představitelů tohoto města před zavedením funkce primátora, tedy před rokem 1990).\n\nPrimátor je označení pro nejvyššího představitele města České Budějovice od roku 1990 (předtím jím byl předseda městského národního výboru či starosta). Je volen na 4 roky nadpoloviční většinou členů zastupitelstva a mezi jeho povinnosti a pravomoci patří zastupovat město navenek a podepisovat městské vyhlášky a ustanovení.\n\n\n\n\n"}
{"id": "142698", "url": "https://cs.wikipedia.org/wiki?curid=142698", "title": "Alexander Antonitsch", "text": "Alexander Antonitsch\n\nAlexander Antonitsch (* 8. únor 1966, Villach) je bývalý rakouský tenisový hráč, který hrál profesionálně od roku 1988. Během své kariéry vyhrál jednou v jednotlivcích v roce 1990 v Soulu a získal také čtyři tituly ve hře dvojic. Jeho righthander dosáhl nejvyššího hodnocení ATP 9. července 1990, kdy se stal 40. na světě.\n\n"}
{"id": "142702", "url": "https://cs.wikipedia.org/wiki?curid=142702", "title": "Horní Růžodol", "text": "Horní Růžodol\n\nHorní Růžodol (něm. \"Ober Rosenthal\") je jednou ze čtvrtí statutárního města Liberce. Sousedí s Janovým Dolem, s Františkovem, s Dolním Hanychovem a s Jeřábem.\n\nHorní Růžodol je napojen na tramvajovou a autobusovou síť. Tramvaje zajišťují spojení s Ještědem i centrem celého krajského města, autobusy pak spojují Horní Růžodol s ostatními libereckými čtvrtěmi. Čtvrtí prochází železniční trať 086 z Liberce do České Lípy, nachází se zde také nádraží Liberec-Horní Růžodol.\n\n"}
{"id": "142703", "url": "https://cs.wikipedia.org/wiki?curid=142703", "title": "Alexander Arotin", "text": "Alexander Arotin\n\nAlexander Arotin (* 20. dubna 1970, Vídeň) je rakouský vizuální umělec, režisér a designer, který v současnosti cestuje mezi Barcelonou, Paříží, Berlínem a Benátkami.\n\nStudoval skladbu hudby a hru na piáno na Hudební a dramatické univerzitě ve Vídni v 16 letech a v roce 1994 získal Beckettův diplom na Univerzitě aplikovaného umění ve Vídni.\n\nZa jeho důležité práce můžeme označit reprezentaci Lorcova \"Amor de Don Perlimpín con Belisa en su jardín\" na Salzburském festivalu v roce 1992 a divadelní událost při příležitosti inaugurace v Stadthaus Ulm inspirovanou Beckettovou hrou \"Happy Days\".\n\nArotin v současnosti pracuje na projektu \"non-lieu\". První verze byla prezentována v lednu roku 2005: Beckettovo \"Čekání na Godota\" s Hansem Christianem Rudolphem, Sebastianem Mirowem, Karlem Merkatzem, Philippem Sebastianem a hudbou od Olgy Neuwirthové.\n\n"}
{"id": "142704", "url": "https://cs.wikipedia.org/wiki?curid=142704", "title": "Miroslav Tetter", "text": "Miroslav Tetter\n\nMiroslav Tetter (* 3. dubna 1938 Vsetín) je český politik a přírodovědec, v letech 2000 až 2008 zastupitel Jihočeského kraje, v letech 1998 až 2006 a opět od června do listopadu 2010 primátor města Českých Budějovic, předtím v letech 1992 až 1998 náměstek primátora, člen KDU-ČSL.\n\nV letech 1957 až 1962 vystudoval obor biologie a chemie se specializací na botaniku na Přírodovědecké fakultě Univerzitě Jana Evangelisty Purkyně v Brně (dnes Masarykova univerzita). Habilitoval se na Vysoké škole zemědělské v Praze (dnes ČZU v Praze).\n\nPatřil mezi vedoucí pracovníky na Vysoké škole zemědělské v Českých Budějovicích, kde byl vedoucím katedry rostlinné výroby a posléze biologie. Poté, kdy se škola transformovala v Zemědělskou fakultu Jihočeské univerzity, se stal prorektorem pro vědu a poté vedoucím katedry ekologie.\n\nMiroslav Tetter je ženatý a má tři děti.\n\nV roce 1990 se poprvé stal členem zastupitelstva města Českých Budějovic na kandidátce KAN, také v komunálních volbách v roce 1994 byl zvolen jako nestraník za KAN za subjekt \"Koalice KDU-ČSL, KDS, KAN\". Mandát zastupitele obhájil ve volbách v roce 1998 již jako člen KDU-ČSL a dále pak ve volbách v roce 2002 a 2006. V komunálních volbách v roce 2010 již neuspěl.\n\nByl dvacet let členem rady Statutárního města České Budějovice, jako radní, náměstek primátora, v letech 1998 až 2006 zastával post primátora Českých Budějovic. V letech 1996 a 2006 neúspěšně kandidoval v senátních volbách v obvodu České Budějovice za KDU-ČSL. Do funkce českobudějovického primátora byl potřetí na několik měsíců do konce volebního období zvolen 24. června 2010. Funkci vykonával do listopadu 2010.\n\nV krajských volbách v roce 2000 byl zvolen jako člen KDU-ČSL na kandidátce Čtyřkoalice do Zastupitelstva Jihočeského kraje. V krajských volbách v roce 2004 mandát obhájil na samostatné kandidátce KDU-ČSL.\n"}
{"id": "142706", "url": "https://cs.wikipedia.org/wiki?curid=142706", "title": "Alexander Lernet-Holenia", "text": "Alexander Lernet-Holenia\n\nAlexander Lernet-Holenia (1897–1976) byl rakouský spisovatel. Jeho romány byly například \"Baron Bagge\", \"Count Luna\" a \"Vzkříšení Maltraverse\".\n\n\n\n"}
{"id": "142707", "url": "https://cs.wikipedia.org/wiki?curid=142707", "title": "Alexander Roda Roda", "text": "Alexander Roda Roda\n\nAlexander Roda Roda (13. dubna 1872 – 20. srpna 1945, New York), vlastním jménem Alexander/Sándor Friedrich Ladislaus Rosenfeld, byl rakouský židovský spisovatel.\n\nRosenfeld se narodil buď v Drnovicích na Moravě, nebo ve Zdenci ve Slavonii (poblíž Virovitice). Zemřel v New Yorku v USA.\n\n\n"}
{"id": "142709", "url": "https://cs.wikipedia.org/wiki?curid=142709", "title": "Inteligence", "text": "Inteligence\n\nInteligence (z lat. \"inter-legere\", rozlišovat, poznávat, chápat) je dispozice pro myšlení, učení a adaptaci a projevuje se intelektovým výkonem. Spolu s osobností tvoří zásadní zdroj individuálních rozdílů. Přestože největším faktorem v inteligenci zvířat a člověka je počet synapsí v mozku, některé známky, které s inteligentními bytostmi běžně spojujeme jako učení či sebereflexe, mohou vykazovat i dnes existující počítače nebo organismy vůbec postrádající centrální nervovou soustavu. Nakolik inteligence skutečně souvisí s učením, vědomím, symbolickým myšlením, sebeuvědomováním nebo algoritmickým systémem specifickým pro lidský mozek, je v rámci filozofie umělé inteligence ovšem stále diskutovaná otázka.\n\nV průběhu studia inteligence vznikala řada různých teorií, které lze rozdělit do čtyř hlavních směrů. Jedná se o psychometrické, kognitivní, sociální a fyziologické teorie inteligence.\n\nPrvní pokus o zjišťování intelektových schopností podnikl Francis Galton, bratranec Charlese Darwina. Vycházel z předpokladu, že inteligence je určena přesností smyslů a vnímání. Ačkoli se tato teze výzkumem nepotvrdila, vytvořil pro její účely korelační koeficient, který byl důležitý pro další výzkum (nejen) v oblasti psychologie.\n\nPřestože v historii existovala tendence vyčleňovat jednotlivé stupně inteligence ve společnosti do jasně daných skupin, veřejné průzkumy prokazují, že její rozložení více méně odpovídá normálnímu (Gaussovu) rozdělení. Vlivem sociální bubliny se ale ve společnosti mohou přibližně 2 % jedinců s největším potenciálem vyčlenit do jakési menšiny, která by podle Moniky Stehlíkové měla být zastávána, tak jako každá přirozená společenská menšina. Pokud není výchova vhodně přizpůsobena, mohou se proto u některých dětí s vrozeně vyšší inteligencí rozvíjet sociální fóbie.\n\nLidé se zvýšenou inteligencí se vyznačují především divergentním způsobem myšlení, vyšší mentální flexibilitou, snaží se řešit problémy do co nejširších důsledků, tíhnou k většímu perfekcionismu jak vůči sobě, tak vůči ostatním. Bývají často multipotenciální (\"renesanční lidé\") a jsou schopni lépe uvažovat o věcech abstraktně, číst lépe nejen struktury, ale i metastruktury, komplexnější spojení mezi fakty. S inteligencí je také spojena schopnost sebeovládání ve vlastní prospěch (plánování úkolů).\n\nInteligence podle terapeutky Mgr. Moniky Stehlíkové, autorky knihy Život s vysokou inteligencí, předznamenává vyšší pravděpodobnost, že jedinec úspěšně dokončí vzdělání, nalezne práci, bude žít zdravěji a vytvoří si silnější mezilidské vztahy, pro jistou menšinu nadprůměrně inteligentních jedinců však naopak znamená riziko společenských problémů. Do značné míry jsou tyto ztížené podmínky způsobeny předsudky společnosti, která potenciální psychologické problémy nemusí vnímat jako vážné riziko a věří, že se s nimi inteligentní člověk vypořádá sám. Zejména ženy kolem padesátky (nebo v pubertě) mají tendenci známky své inteligence potlačovat jako společensky omezující a předpoklad úspěšného života ostatních lidí v nich mohou vyvolat pocit, že žijí život, do kterého byly dotlačeny, a snaží se přizpůsobovat se většinové společnosti navzdory své přirozené pozici.\n\nZároveň inteligentnější lidé dokáží lépe vnímat své i cizí emoce. Na jednu stranu to znamená, že dokáží dobře odhadnout, co po nich druzí chtějí, na druhou stranu si své neúspěchy pamatují déle a obecně jim věnují větší mentální prostor. Pomoci může například metoda \"mindfulness\": Člověk si vyčlení určitý čas pro reflexi vlastních dlouhodobých i momentálních emocí. Metoda údajně pomáhá lidem s vyšším intelektem své problémy nehromadit, ale naučit se s nimi spojenými emocemi pracovat. Aby nepodléhali tendenci přizpůsobit se, může pomoci studium psychologie inteligence, protože si totiž nemusí uvědomovat, že jejich odlišnost není poruchou.\n\nVe společnosti obecně panuje dojem, že lidé s vyšší obecnou inteligencí mají slabší výkon emoční inteligence. Jde ale o klam vytvářený střídmějším užíváním silných emocí. Na rozdíl od emoční inteligence se dnes ale obecný intelekt považuje za převážně dědičný. Nelze zatím vyvozovat žádné jasné závěry, ale tento fakt je částečně zodpovědný za nejasné interpretace Flynnova efektu.\n\nKromě lepší schopnosti číst emoce druhých a výraznějšího sebeuvědomění se ale lidé s vyšším intelektem vyznačují v rámci emoční inteligence větší schopností sebeovládání, což bylo potvrzeno např. při experimentu, ve kterém byly děti zavřeny samy v pokoji s marshmellow, jehož pokušení nepřekonaly zejména děti s nižším intelektem a nižšími perspektivami do budoucna. Emoční inteligence je spojena s úspěchem právě a hlavně proto, že lidé s vyšší inteligencí jsou schopni se lépe ovládat i v emoční oblasti, tj. (jinými slovy) takoví lidé lépe ovládajíc svoje emoce.\n\nJedná se o nejstarší přístup, jehož cílem je měření a testování inteligence. První test intelektových schopností vytvořil francouzský psycholog Alfred Binet. Ten byl současníkem Francise Galtona, avšak tvrdil, že inteligence se více než v oblasti smyslového vnímání projevuje schopností vyřešit nějaký problém. Byl pověřen francouzskou vládou, aby z důvodu zavádění povinné školní docházky vytvořil test, který by byl schopen vydělit děti, pro které by povinná školní docházka v běžné škole vzhledem k jejich mentálnímu vývoji nebyla již přínosem. Dětem zadal řadu položek, které následně koreloval s jednotlivými věkovými skupinami. Binet předpokládal, že nadprůměrně inteligentní dítě splní úkol jako starší průměrné dítě a podprůměrně inteligentní dítě splní úkol jako mladší průměrně inteligentní dítě. Na základě toho bylo možné stanovit mentální věk testovaného.\n\nBinetův výzkum sledoval německý psycholog William Stern, který stanovil inteligenční kvocient (IQ) coby podíl mentálního a chronologického věku násobený stem. Lewis Terman ze Stanfordovy univerzity přizpůsobil Binetovy položky a převzal Sternův pojem IQ. Test se nazývá Stanfordova-Binetova škála a zahrnuje následující položky: verbální myšlení, kvantitativní myšlení, abstraktně-vizuální myšlení, krátkodobá paměť.\n\nDo roku 1939 měřily všechny testy inteligence pouze jeden faktor. Následně začaly psychometrické teorie inteligence využívat k odhalování jednotlivých složek inteligence metody tzv. faktorové analýzy, s jejíž pomocí jsou vyhledávány souvislosti v různých oblastech intelektových výkonů. Dává odpověď na to, pomocí kolika faktorů lze vysvětlit výkon v jednotlivých disciplínách.\n\nMetodu faktorové analýzy vytvořil Thurstone, který místo pohlížení na inteligenci jako na jednotnou schopnost na jejím základě stanovil sedm nezávislých intelektových schopností. Jedná se o \"verbální porozumění\" (schopnost chápat význam různých slov), \"induktivní usuzování\" (schopnost nalézt obecné pravidlo na základě jednotlivých případů), \"rychlost vnímání\" (schopnost rychle vnímat detaily a všímat si podobností a rozdílů), \"numerické schopnosti\" (schopnost provádět výpočty, řešit jednoduché matematické úlohy), \"verbální fluence\" (schopnost rychle uvažovat o slovech), \"asociační paměť\" (projevuje se především kvalitou vybavování dříve prezentovaných verbálních nebo zrakových podnětů) a \"prostorová vizualizace\" (schopnost vytvářet zrakové představy). Vytvořil také Test primárních duševních schopností.\n\nVědci využívající metody faktorové analýzy se dále dělí podle toho, zda existuje, nebo neexistuje společný nadřazený faktor inteligence na „lampers“ (scelovači) a „splitters“. Podle scelovačů existuje jedna společná schopnost, která se projevuje v různých oblastech. Splitters připisují intelektový výkon sadě několika nezávislých kognitivních schopností, nezávislých na g.\n\nCharles Spearman byl jedním z prvních psychologů, kteří se zabývali zejména analytickou složkou inteligence a jejího testování. Tato teorie ovlivnila mnoho dalších smýšlení o inteligenci; vyděluje jeden obecný \"faktor g (general)\", který považoval za „hlavní mentální energii“, a jeden nebo více \"specifických faktorů s\", které zodpovídají za výkon jednotlivců v testech inteligence. Faktor \"g\" se pak projevuje v různých úlohách, zatímco faktor \"s\" měří specifické testy a subtesty. Faktor \"g\" je zahrnut v deduktivním usuzování a uvažování a je úzce spjat se schopností, rychlostí mentálních (duševních) dovedností představujících aspekt tvůrčí schopnosti spíše než aspekt reprodukční schopnosti. Kognitivní schopnosti spojené s obecnými mentálními schopnostmi by mohly zahrnovat dovednost popsání toho, jak dva koncepty spolu souvisí, nebo dovednost nalezení druhé myšlenky, která je spojena ke konceptu, který již byl navržen. Testy s vysokou \"g\" zátěží jsou komplexní a zahrnují úkoly, které obsahují logické myšlení a testování hypotéz. Testy s nižší \"g\" zátěží jsou méně komplexní a zahrnují úkoly týkající se především rozpoznávání, připomínání a rychlostí.\n\n\"Cattelův a Hornův gf-gc model\" vyčleňuje dva intelektové faktory. Jedná se o fluidní (gf) a krystalickou (gc) inteligenci. Fluidní inteligence je vrozená a dosahuje vrcholu okolo 20 let, s věkem se zhoršuje. Zahrnuje rychlost myšlení, krátkodobou paměť či usuzování na neznámém tématu. Krystalická inteligence je naučená a představuje aplikaci znalostí a dovedností na známém materiálu. Ta se během dětství zlepšuje a stagnuje nebo se mírně zhoršuje v dospělosti. Úbytek fluidní inteligence může být kompenzován expertními schopnostmi. Ty se zlepšují praxí a dosahují vrcholu až po 40. roce věku.\n\nSociální teorie kladou důraz na užitečnost inteligence v daném sociálním prostředí. Podle Roberta Sternberga existují tři základní mentální procesy, které zdůrazňují veškeré inteligentní chování. Avšak co je vnímáno v jedné kultuře jako inteligentní, nemusí zdaleka znamenat inteligentní v kultuře jiné. Základní mentální procesy se v různých kulturách neliší. Třemi základními mentálními procesy jsou:\nPodle Sternberga inteligence nemůže být měřena testy, ale měla by být měřena a definována v rámci toho, jak se chováme v každodenním životě. Tímto Sternberg odkazuje k tomu, co nazývá \"úspěšnou inteligencí\". Lidé, kteří jsou úspěšně inteligentní, jsou schopni definovat a dosáhnout vlastních idejí úspěchu ve své vlastní kultuře. Ti, kteří jsou úspěšně inteligentní, jsou schopni se adaptovat a přizpůsobit se svému prostředí tak, aby to co nejlépe uspokojovalo jejich potřeby. Protože jejich inteligence je vysoce závislá na kultuře, ve které se nacházejí. To znamená, že inteligentní jednotlivec v jedné kultuře nemusí být považován za inteligentního v kultuře jiné.\n\nJsou zde tři základní komponenty úspěšné inteligence, což je hlavní součástí Triarchické nebo také někdy zvané Triangulární či Trojúhelníkové teorie:\nPodle \"Sternbergovy triarchické teorie\" představuje inteligence získávání a konsolidaci sady schopností potřebných pro mistrovství v jedné nebo více doménách. Zahrnuje tři subteorie: komponentovou, kontextuální a zkušenostní.\n\nStephen Ceci zdůrazňuje roli kontextu při intelektovém výkonu. Podle něj existují mnohočetné kognitivní potenciály, které mají biologickou podstatu, ale jejich uplatnění je závislé na ekologickém prostoru jedince. Vysoká inteligence se pak odvíjí od vědomostní základny v určité oblasti. (Testy Spectrum assessment system a Bristing assessment for teaching).\n\nV roce 1983 Howard Gardner navrhl teorii, jejímž cílem bylo rozšíření tradiční definice inteligence. Věděl, že koncept inteligence,tak jak byla definována předtím, nezachytil pravdivě a úplně veškeré způsoby, odvětví a obory, ve kterých může člověk vynikat. Gardner argumentoval proti názoru, že lidská inteligence je jednotná, s tím, že je naopak mnohočetná, složená z mnoha různých druhů inteligencí, které jsou součástí nezávislého systému v mozku. Gardner kladl menší důraz na vysvětlování výsledků testů inteligence než na rozsah lidských schopností, které existují v drtivé většině různých kultur. Gardner došel k závěrům díky mnoha různým zdrojům a důkazům, které mu pomohly v upřesnění počtu inteligencí v této teorii. Jedním z příkladů je studie, kterou udělal na osoby s poškozením mozku, které ztratily jednu schopnost, jako například prostorové myšlení, ale dokázaly si zachovat dovednosti jiné, jako například jazykové nebo motorické funkce. Věřil, že když dvě rozdílné dovednosti dokáží operovat bez vzájemné závislosti, tak to potvrzuje jeho tezi o mnohačetné inteligenci.\n\nTypy inteligence podle Howarda Gardnera:\n\nDavid Perkins udělal mnoho výzkumných studií jak na měření IQ, tak na různé studijní programy navržených za účelem zvýšení IQ. Prezentuje tři základní komponenty, resp. dimenze IQ:\n\nKognitivní vědy či informatika definují inteligentní systém obecně, bez nutného vztahu k živým organismům. Podle nich musí inteligentní systém být schopen reagovat na měnící se podmínky prostředí, tj.:\n\nMěření inteligence je stejně problematické jako definice inteligence samotná. Nejjednodušší model navrhl Charles Spearman (1927), podle kterého existuje obecná rozumová schopnost, jediná veličina, jejíž hodnota určuje schopnost řešit veškeré typy problémů. Při sestavování IQ testu se nejčastěji používají tzv. \"Ravenovy matice\". Z výzkumů nejspíše (oproti konkurenčním modelům) vyplývá to, co od IQ testu očekáváme, výsledná hodnota zahrnuje jak jazykové, tak matematické a kognitivní schopnosti.\n\nPravým opakem této teorie je model inteligence J. P. Guilforda (1967), který ji rozčleňuje do tří kategorií podle sféry činnosti mozku: Vnímání obsahu, zpracování informací a vyvozování závislostí.\n\nVzájemnou kombinací všech hodnocených faktorů dostaneme celkem 120 samostatných složek inteligence. Podle kritiků to svědčí o neúspěchu testu určit obecné vlastnosti inteligence.\n\nS podobným, ale jednodušším modelem přišel H. J. Eysenck, který již vycházel z konkrétních dat z proběhlých testů inteligence:\n\nNěkteré modely přistupují k problému i z hlediska obecné funkce centrálního nervového systému. Podle Gardnera by měla například obecná inteligence zahrnovat inteligenci jazykově-verbální, hudební, logicko-matematickou, tělesně-pohybovou, vizuálně-prostorovou, intrapersonální, interpersonální a přírodní inteligenci. Gardnerova teorie však nemá reálné vědecké základy, není založena na faktech a nepopisuje dobře skutečné fungování lidského mozku a mysli.\n\nPsychologové se dnes shodnou na tom, že jako kompletně jiné vlastnosti musíme minimálně oddělovat inteligenci \"abstraktní, sociální a emoční\". Současné testy inteligence se snaží měřit hodnotu inteligence \"abstraktní,\" obecně kognitivních schopností.\n\nInteligenční kvocient v dnešním pojetí popisuje roku 1912 William Stern [štern] jako procentuální poměr oproti vrstevníkům:\n\n\nPokud by tedy desetileté dítě vyřešilo nanejvýš úlohy, které dokáže vyřešit i většina desetiletých, pak je poměr věků roven 1 a po vynásobení 100 zjistíme, že jeho IQ je rovno 100. Kdyby desetileté dítě zvládalo úlohy, které odpovídají mentálnímu věku dětí mezi 12. a 13. rokem, pak jeho IQ bude mít hodnotu 125.\n\nPozději bylo průměrné IQ stanoveno na hodnotu 100. Po matematické stránce byla provedena normalizace rozložení N (100,15).\n\nSternův výpočet však nelze používat u dospělých, protože ačkoli chronologický věk roste lineárně s časem, mentální věk nikoli a do hry vstupují další faktory, např. životní zkušenost. V současnosti se preferuje odvozený kvocient označovaný jako \"deviační\" nebo \"odchylkové IQ\". Úroveň rozumových schopností jedince se posuzuje vzhledem k průměrnému IQ v populaci. Asi 68 % populace má hodnotu IQ mezi 85-115 (tj. průměr +/- směrodatná odchylka). Vysoce nadprůměrné IQ (vyšší než 130) má naopak jen 2,5 % populace, totéž platí i u podprůměrného IQ nižšího než 70.\n\nV současnosti (2011) se při testování inteligence používají různé metody. Vedle Ravenových progresivních matic, které „měří“ zejména analytickou složku inteligence, jsou to zejména Wechslerovy testy inteligence (nyní hlavně WISC-III, WAISR nebo stále používaný PDW), Stanford-Binet Intelligence Scale (v současnosti Stanford-Binet 5) nebo v Česku příliš nerozšířené Schwartzovy barevné čtverce. Tyto testy vykazují výrazně vyšší validitu nežli testy volně dostupné na internetu - ty jsou často neprofesionální a neposkytují interpretovatelné výsledky.\n\n"}
{"id": "142710", "url": "https://cs.wikipedia.org/wiki?curid=142710", "title": "Alexandra Meissnitzerová", "text": "Alexandra Meissnitzerová\n\nAlexandra Meissnitzerová (* 18. června 1973 Abtenau, Salzburg) je bývalá alpská lyžařka z Rakouska, specializující se na sjezd, Super-G a obří slalom. Stala se dvojnásobnou mistryní světa. Na Zimních olympijských hrách 2010 v Turíně získala bronzovou medaili v závodě Super-G.\n\nPochází z Abtenau. Otec Hans Meissnitzer, povoláním mechanik, ji učil lyžovat již od útlého věku.\n\n"}
{"id": "142712", "url": "https://cs.wikipedia.org/wiki?curid=142712", "title": "27. století př. n. l.", "text": "27. století př. n. l.\n\n28. století př. n. l. – 27. století př. n. l. – 26. století př. n. l.\n\n\n"}
{"id": "142713", "url": "https://cs.wikipedia.org/wiki?curid=142713", "title": "Rusko-Baltská vagónka", "text": "Rusko-Baltská vagónka\n\nRusko-Baltská vagónka (RBVZ, ) byla továrna na výrobu železničních vagónů, založená v Rize v roce 1869 jako pobočka německé firmy Van der Zypen und Charlier. V roce 1874 se továrna osamostatnila a brzy se rozrostla do velkého strojírenského závodu. Vyráběly se zde motory, zemědělské stroje a velké dopravní i bombardovací letouny Ilja Muromec. Její část Russo-Balt vyráběla osobní i nákladní automobily a autobusy.\n\nPo vypuknutí první světové války, byla továrna v roce 1915 evakuována do různých měst v Rusku, mimo jiné také do Petrohradu a Moskvy.\n\n"}
{"id": "142715", "url": "https://cs.wikipedia.org/wiki?curid=142715", "title": "28. století př. n. l.", "text": "28. století př. n. l.\n\n29. století př. n. l. – 28. století př. n. l. – 27. století př. n. l.\n\n\n"}
{"id": "142717", "url": "https://cs.wikipedia.org/wiki?curid=142717", "title": "Alf Poier", "text": "Alf Poier\n\nAlf Poier (* 22. února 1967, Judenburg, Štýrsko) je rakouský hudebník, kabaretista, malíř a (jak se sám popisuje) „extrémní bavič“ a filozof. Na absurditě svých představení vytváří i obrazy a písně, které by se daly řadit do surrealismu.\n\n\n\n\n"}
{"id": "142718", "url": "https://cs.wikipedia.org/wiki?curid=142718", "title": "Alfons von Czibulka", "text": "Alfons von Czibulka\n\nAlfons svobodný pán von Czibulka, \"nebo jen\" Alfons Cibulka (28. června 1888 zámek Ratboř u Kolína, Čechy – 22. října 1969 Mnichov) byl česko-rakouský spisovatel a malíř.\n\nCzibulka se narodil jako syn generála Huberta von Czibulky a Marie Czeczinkarové von Birnitz (Praha 2.12.1851 - Praha 18.1.1890). Dětství prožil v posádkových městech Budapešti, Praze a Vídni. V letech 1907 - 1910 studoval na vojenské akademii ve Vídeňském Novém Městě, kterou opustil v hodnosti Leutnant.\nV letech 1912 - 1916 studoval malířství ve Vratislavi.\n\n\n\n"}
{"id": "142719", "url": "https://cs.wikipedia.org/wiki?curid=142719", "title": "Islamofobie", "text": "Islamofobie\n\nIslamofobie je termín definovaný jako iracionální nebo chorobný strach, nenávist či předsudky vůči islámu, muslimům nebo jejich politice a kultuře.\n\nTermín se poprvé objevil na začátku 20. století, uvádí jej například slovník Oxford English Dictionary, v němž je první použití v anglickém jazyce datováno rokem 1923. Dokument Rady Evropy z roku 2004 definuje islamofobii jako porušení lidských práv a hrozbu pro sociální soudržnost, ať už se jedná o denní formy rasismu a diskriminace, nebo o násilnější formy.\n\nZpráva britské organizace \"The Runnymede Trust\" z roku 1997 definuje islamofobii jako neoprávněné nepřátelství vůči islámu, nepřátelství a nespravedlivou diskriminaci vůči muslimům, směřované jak k jednotlivcům, tak komunitám, a vyloučení muslimů z hlavních politických a sociálních záležitostí. Tato zpráva zároveň upozorňuje na zásadní rozdíl mezi kritikou islámu a islamofobií.\n\nOdpůrci termínu islamofobie z řad nových ateistů, jako například Christopher Hitchens nebo organizace Ateisté ČR, odmítají termín jako politický neologismus sloužící k nálepkování všech odpůrců islámu a dehonestaci jejich kritiky. Francouzský arabista Gilles Kepel tvrdí, že islamofobie je mystifikátorský termín vymyšlený islamistickým hnutím za účelem znemožnění jakékoliv kritiky islámu.\n\nTermín \"islamofobie\" může být vnímán jako kontroverzní.\n\nZpráva britského think-tanku zaměřeného na rasovou rovnost The Runnymede Trust popisuje „otevřené“ a „zavřené“ pohledy na islám, následujících osm uzavřených pohledů označuje za totožné s celkovým islamofobním pohledem:\n\n\nTyto uzavřené názory pak kontrastují s otevřenými názory na islám, které když jsou založeny na respektu vůči islámu, umožňují legitimní nesouhlas, dialog a kritiku.\n\nFrancouzský filosof Alain de Benoist označil islamofoby za užitečné idioty islamistů. Jedním z cílů útoků islamistů je dle něj rozdmýchávání další islamofobie, kterou islamisté považují za upřednostňovaný „urychlovač radikalizace“. Tvrdí, že islamisté zbožňují islamofoby a jistě si přejí, aby jich bylo více, jelikož čím více muslimů se bude cítit nemuslimy odmítáno, tím více mohou doufat, že se jim je podaří přitáhnout na svou stranu.\n\nNěkteří komentátoři přirovnávají islamofobii k rasismu. Petr Kolář z Vancouveru v \"Neviditelném psu\" k tomu namítl, že mezi definicí rasy a náboženství jsou diametrální rozdíly a přívrženci islámu se vyskytují u příslušníků všech lidských ras, podobně jako se u více ras může vyskytovat kterákoliv jiná ideologie, takže přirovnávání k rasismu je dle něj naprosto nepatřičné a současnou islamofobii považuje za projevy pudu sebezáchovy. Někteří pak poukazují na zneužívání termínu k odmítání jakékoliv kritiky islámu. a udávání a obviňování kritiků islámu. Spisovatel a novinář Douglas Murray nazval islamofobii nesmyslným termínem, neboť strach z islámu není iracionální a existují důvodné obavy přinejmenším z některých aspektů islámu. Francouzský neokonzervativní esejista Guy Milliere z Gatestone Institute upozorňoval na údajnou snahu evropských politických elit předstírat, že islámští teroristé jsou duševně narušení a na neochotu těchto politiků zasáhnout jak proti těmto teroristům, tak i proti islamistům z obavy, že přijdou o hlasy muslimských voličů. Tvrdil, že vytvářejí tzv. „evropský islám“, neexistující nikde jinde na světě, a že začaly být přepisovány učebnice, v nichž byly pasáže o prvotních útocích muslimů proti nemuslimským státům nahrazeny pasážemi o tom, jak údajně Evropané vyrabovali islámský svět.\n\nBarmská vůdkyně Aun Schan Su Ťij v září 2017 obhajovala postup myanmarské armády, která prováděla etnické čistky vůči muslimské menšině Rohingyů. Podle Su Ťij se jednalo o protiteroristickou operaci, jelikož se Rohingové dopustili masakrů barmských hinduistů.\n\nV Evropě došlo k nárustu islamofobie během migrační krize a následné diskuzi o přistěhovalectví a názory požadující odmítání, zejména islámských, migrantů.\n\nZa islamofobní organizace jsou označovány anglická English Defence League, německá PEGIDA nebo česká Islám v České republice nechceme.\n\nV reakci na čin islamistických teroristů, kteří 7. ledna 2015 vyvraždili většinu členů redakce francouzského satirického týdeníku Charlie Hebdo, vyšel v Reflexu článek od Jiřího X. Doležala v němž jeho autor vyzývá v Evropě k zákazu islámu.\n\n20. června 2015 proběhla ve slovenské metropoli Bratislavě demonstrace proti „islamizaci do Evropy“. Po jejím skončení napadli extremisté poblíž bratislavského hlavního nádraží saúdskoarabskou rodinu s kočárkem, která na Slovensko přicestovala na doktorskou promoci svého člena.\n\nKrátce po půlnoci 19. června 2017 najel řidič dodávky do davu muslimů, oslavujících ramadán v londýnské čtvrti Finsbury Park. Jeden člověk byl při útoku zabit a nejméně 10 dalších zraněno.\n\nV České republice došlo například k odmítnutí vybudování mešity v Teplicích, odůvodněné strachem z přílivu terorismu. V říjnu 2006 konala Národní strana na Václavském náměstí protestní akci s názvem \"Spalme muslimskou nenávist.\" I přesto, že organizátoři akce odmítli, že by její charakter byl protiislámský, lákaly na ni letáky s karikaturou muslimů. Proti islámu v České republice vystupuje sdružení Islám v České republice nechceme (IVČRN), které je podle zdrojů Šádího Shanaáha zastřešeno stejnými osobami, jako založili hnutí CZDL.. Podle Ministerstva vnitra někteří tzv. islamofobní aktivisté přistoupili k přímým provokacím (např. rozlití prasečí močůvky na Letné před muslimskou modlitbou nebo údajné zakopání prasečích hlav na pozemcích v blízkosti Teplic určených k prodeji muslimům). Tzv. islamofobové argumentují mimo jiné aktivitami tzv. Islámského státu, o němž tvrdí, že prý proti jeho činům nejsou v Koránu argumenty. Jejich názor ale vyvrací mnoho muslimských autorit, které mnohokrát slovy Koránu jednání islámského státu odsoudily. Odpůrci islamofobie pro změnu v diskusích tvrdí, že s každým lze vyjít, svobodu vyznání garantuje ústava a lidé mají být souzení za činy co spáchali ne za víru. Část veřejnosti požaduje, aby Česká republika přijala uprchlíky ze Sýrie. U větší části veřejnosti a některých politiků to vzbuzuje obavy, že by se mezi těmito uprchlíky ocitli také islamisté a teroristé. Islamofobové odmítají přijímání imigrantů muslimského vyznání.\n\nV lednu 2015 zveřejnil poslanec Tomio Okamura na svém facebookovém profilu text obsahující výzvy obtěžování muslimů a k bojkotu muslimských prodejen, protože nakupováním jejich zboží podle jeho názoru dochází k podpoře islamizace Evropy.\n\nDne 16. ledna proběhla na Hradčanském náměstí v Praze manifestace proti islámu, kterou organizovalo hnutí Islám v České republice nechceme vedené Martinem Konvičkou. Počet účastníků akce se dle zpráv médií pohyboval od 400 do pozdějších 2 000 lidí. Demonstrace se účasnili také zástupci parlamentních stran Úsvit a ODS. Diplomatičtí zástupci z Organizace islámské spolupráce následně odsoudili nárůst islamofobie v Česku.\n\nOrganizace IVČRN je pravidelně zmiňovaná ve zprávách o extremismu publikovaných ministerstvem vnitra v kapitole týkající se krajní pravice. Podle odborníků na extremismus se IVČRN koncentruje na kyberšikanu. Ministerstvo vnitra hnutí IVČRN/CZDL připisuje i vylití prasečí moči na místo modlitby.\n\nV březnu 2015 policie zatkla českobudějovického studenta, který pod přezdívkou Karel Islám hrozil bombovými útoky veřejným osobnostem i například studentce, která na internetu obhajovala islám. Kvůli jeho výhrůžkám bylo podle vyjádření policie ve Zlíně evakuováno 1 800 lidí.\n\nLidé takzvaně bojující proti islámu posílají výhrůžné dopisy Organizaci pro pomoc uprchlíkům. Této organizaci také někdo zaslal podezřelou obálku s bílým práškem. Zasahovat musela chemická jednotka hasičů.\n\nV dubnu 2015 lidé odvolávající se na organizaci Pro-Vlast polili v Hradci Králové stánek s kebabem nějakou zapáchající tekutinou (údajně se mělo jednat o prasečí krev) a polepili plakáty. \n\nV červnu 2015 v Brně chtěl v supermarketu muslimce českého původu útočník strhnout šátek a pokřikoval na ni, že jí uřízne hlavu. Útoky a verbální napadání se netýkají jen muslimek, někdy jsou obětí i Češky, které mají na hlavě šátek. V říjnu 2015 se cílem verbálních islamofobních útoků stala i herečka Holubová, která si na zpocenou hlavu od paruky dala šátek a vyfotila se s afghánským kamarádem. \n\nVe 3 hodiny ráno 13. listopadu došlo k vandalskému útoku na brněnskou mešitu. Dva pachatelé, muž a žena, ji postříkali pravděpodobně motorovým olejem. Jedná se již o několikátý incident podobného typu v Brně. \n\nDne 30. ledna 2016 dva útočníci ozbrojení nožem měli údajně napadnout jednačtyřicetiletého syrského občana v pražských Vršovicích. Podle jeho tvrzení mu výtržníci před útokem nadávali kvůli jeho muslimskému vyznání. Policie případ vyšetřovala jako rasově motivovaný útok. Po třech měsících vyšetřování policie případ odložila s odůvodněním, že ke spáchání trestného činu nedošlo. Policie z kamerových záznamů zjistila, že údajně poraněný muslim se vracel domů nezraněn a ani na jeho bundě se nenašla žádná krev. Případ již od počátku provázely pochybnosti o pravdivosti tvrzení Syřana, který se mohl bodnout i sám; v reakci na rozhodnutí policie pak oznámil, že se odvolávat nebude.\n\nV noci ze dne 23. na 24. března 2016 došlo na několika místech v Praze k sprejerským vandalským útokům na kavárny a jiná místa podporující vládní agenturu HateFree Culture, která vystupuje proti xenofobii a strachu z islámu. Zdi budov byly pomalovány neonacistickými a protiuprchlickými hesly a symboly.\n\nPolicie ČR v únoru 2018 zadržela muže, jenž v létě předchozího roku zapříčinil dvě srážky vlaků se stromem na Mladoboleslavsku, když nařízl stromy, které pak padly na železniční tratě. Na obou místech byly nalezeny arabské vzkazy psané latinkou. Policie muže obvinila z teroristického útoku a navíc i z vyhrožování teroristickým útokem, neboť rozšiřoval letáky obsahující zkomolené výhrůžné texty, jež měly vzbudit dojem, že jejich autorem byl vyznavač džihádu plánující teroristické útoky v Česku. O první z obou nehod a nalezeném arabském vzkazu šířil zprávy na sociálních sítích rovněž antiislámský aktivista Martin Konvička.\n\nProjevy označované, muslimy a podporovateli islámu, za údajnou islamofobii zaznamenaly nejen v USA velký nárůst zejména po teroristických útocích 11. září 2001, po kterých vzrostl počet útoků na muslimy v Spojených států amerických. Jednou z prvních obětí těchto útoků byl Balbir Singh Sodhi, sikhský vlastník benzínové čerpací stanice ve státě Nevada. Sodhi byl zastřelen 15. září 2001 motivem útočníka byla odveta za zmíněné teroristické útoky.\n\n5. srpna 2012 zaútočil neonacista Wade M. Page na sikhy shromážděné ve svatyni ve městě Oak Creek ve státě Wisconsinu. Při útoku zavraždil šest lidí. Sikhové jsou kvůli svému vzhledu zejména nošení turbanu a dlouhých vousů často zaměňováni za muslimy.\n\nAmerický podnikatel Donald Trump během své prezidentské kampaně v roce 2015 uvedl, že bude prosazovat povinnou registraci muslimů v USA. 7. prosince 2015 v reakci na střelbu v San Bernardinu prohlásil, že požaduje kompletní uzavření USA pro lidi muslimského vyznání. Ministerstvo obrany Spojených států amerických označilo jeho výrok za ohrožení národní bezpečnosti.\n\n30. ledna 2017 vtrhl ultrapravicový útočník Alexandre Bissonnette do mešity v kanadském městě Québec, kde zavraždil šest lidí a další zranil.\n\n26. května 2017 pětatřicetiletý Američan Jeremy Joseph Christian v příměstském vlaku v Portlandu slovně napadl dvojici mladých dívek, které považoval za muslimky. Poté, co se dívek spolucestující zastali, obrátil agresi proti nim. Útočník vážně pobodal tři lidi, přičemž dva z nich útok nepřežili.\n\n14. března 2019 spáchal australský neonacista Brenton Tarrant sérii útoků na mešity v novozélandském městě Christchurch. Při útocích bylo zabito 50 lidí a desítky dalších byly zraněny.\n\n\n"}
{"id": "142720", "url": "https://cs.wikipedia.org/wiki?curid=142720", "title": "SuperTux", "text": "SuperTux\n\nSuperTux je klasická 2D plošinovka inspirovaná sérií Super Mario z herní konzole Nintendo. Původně byla vytvořena Billem Kendrickem a nyní je udržována skupinou SuperTux Development Team.\n\nNa rozdíl od Maria je hlavním hrdinou maskot Linuxu – tučňák \"Tux\". Mnoho herní grafiky vytvořil Ingo Ruhnke, tvůrce hry Pingus.\n\nSuperTux běží na Linuxu, Windows a Mac OS X. Na systému Android existuje na Google Play verze této hry, která sice není vydána originálními tvůrci, ale kromě dotykových kláves v ní není žádná změna. Jsou k dispozici porty pro další platformy (např. FreeBSD, BeOS). Hra byla také portována pro PlayStation Portable a Pocket PC.\n\nSuperTux je vytvářen po licencí GNU General Public License.\nV Milestone 2 je protivníků, tzv. \"zlejšků\", mnohem více.\n\n"}
{"id": "142721", "url": "https://cs.wikipedia.org/wiki?curid=142721", "title": "Protiútok", "text": "Protiútok\n\nProtiútok je bojová taktika používaná bránící se stranou, která je pod útokem. Spočívá v tom, že útočník se během svých akcí vyčerpává, opouští svá obranná postavení a zpravidla vynuceně rozvíjí své síly způsobem, který není optimální pro obranu. To umožňuje bránící se straně za určitých podmínek zaútočit a využít tak slabin útočníkova rozvinutí. Protiútok provedený na strategické úrovni se nazývá protiofenzíva.\n\nZa příhodné podmínky k protiútoku se považuje zejména:\n\nProtiútok je důležitou součástí celé řady bojových doktrín, např. tzv. backhandové taktiky, kdy bránící se strana svými hlavními silami ustoupí, nechá útočícího nepřítele rozvinout své síly a vyplýtvat nejtvrdší úder v prázdném prostoru a poté jej prudkým protiútokem vrhne zpět nebo odřízne a zničí. Tato taktika má i svůj strategický protějšek v strategii pružné obrany. Jedním z nejdokonalejších příkladů jejího použití je Mansteinova jarní ofenzíva.\n\nDalší klasickou taktikou (či strategií) je vybudování hluboce členěné obrany a shromáždění silných mobilních záloh v týlu. Bránící se strana posečká, až se nepřítel unaví probíjením se skrz zmnožená obranná postavení, a nakonec jej vyčerpaného a rozptýleného napadne a zažene nasazením záloh.\n"}
{"id": "142727", "url": "https://cs.wikipedia.org/wiki?curid=142727", "title": "Alfred Amonn", "text": "Alfred Amonn\n\nAlfred Amonn (1. června 1883, Bruneck (nyní Jižní Tyrolsko) – 2. listopadu 1962, Bern) byl rakouský ekonom (\"Nationalökonom\").\n\nVyučoval jako profesor na Černovické univerzitě v Bukovině (1917–1920), Německé univerzitě v Praze (1920–1926), Tokijské univerzitě (1926–1929) a Univerzitě v Bernu (1929–1938).\n\n"}
{"id": "142729", "url": "https://cs.wikipedia.org/wiki?curid=142729", "title": "Hamza", "text": "Hamza\n\nHamza ibn 'Abdul Muttalib byl strýc Mohameda. Zpočátku nebyl muslim, ale zastával se Mohameda jako člena své rodiny a často ho chránil proti fyzickým útokům pohanů. Časem přistoupil na islám a díky své síle a odvaze získal přezdívku \"Assadu\" l-láh = Lev Alláha. Zúčastnil se bitvy u Badru, kde muslimové i přes menší počet vyhráli. Hamza zemřel v bitvě u Uhudu v roce 625.\n"}
{"id": "142734", "url": "https://cs.wikipedia.org/wiki?curid=142734", "title": "29. století př. n. l.", "text": "29. století př. n. l.\n\n30. století př. n. l. – 29. století př. n. l. – 28. století př. n. l.\n\n\n\n"}
{"id": "142736", "url": "https://cs.wikipedia.org/wiki?curid=142736", "title": "Zlatá ulička", "text": "Zlatá ulička\n\nZlatá ulička (oficiální název Zlatá ulička u Daliborky) ( ) na Pražském hradě se nachází mezi zdí jeho severního opevnění a starým purkrabstvím. Domky vestavěné od konce 16. století do výklenků hradby byly obývány až do 2. světové války. Malebný ráz uličky byl vnímán už za první republiky a dbá se na to, aby nebyly domky příliš měněny. V současné době jsou zde galerie, originální krámky a expozice. Celá ulička se těší docela velké oblibě turistů, snad i pro svůj pohádkový vzhled vybledlých pastelových tónů, maličkých oken a dveří, nízkých střech a množství komínů.\n\nPokud uličku chcete najít, můžete asi v polovině ulice Jiřské zabočit doleva. Byla vybudována do hradebních oblouků obranné zdi až po dokončení severního opevnění Hradu. Ulička leží v prostoru severního parkánu, domečky jsou zbytky zástavby Pražského hradu. Domky tu v 16. století stály jen jako nouzová obydlí.\n\nNejstarší název uličky byl prý Zlatnická, protože tu údajně v 16. století bydleli zlatníci. To je ale velmi nepravděpodobné, protože se jednalo o nejchudší část Hradčan. Další výklad názvu souvisí s alchymisty, kteří se tu měli pokoušet o výrobu zlata. Je také možné, že se jednalo o žertovné ironické pojmenování nuzné uličky.\n\nV roce 1597 požádali „střelci při branách Pražského hradu“ císaře Rudolfa II. o svolení, aby mohli v nově opravené zdi oblouky zazdít a zřídit si v nich komůrky, které by zabíraly jen hloubku výklenků. V reskriptu datovaném 16. září 1597 Rudolf jejich zřízení povolil. „Červení střelci“, jak se jim podle barvy stejnokroje přezdívalo, nedostali nové příbytky darem.\nStavěli si je vlastním nákladem a také je prodávali a kupovali, nejdříve mezi sebou a později i jiným osobám, které do jejich sboru nepatřily. Zpočátku to byli různí zaměstnanci Hradu – vrátní, hlídači, zvoníci apod., později i lidé, kteří ve Zlaté uličce sami nebydleli a domky dále pronajímali. Velmi brzy se domky začaly rozšiřovat do uličky různými přístavky a topeništi. Nové přístavky vznikaly i při protilehlé románské zdi a stěně hradního purkrabství. Prostor uličky byl nakonec tak stísněný, že místy nedosahoval na šířku ani jednoho metru.\n\nPři asanaci v roce 1864 byly tyto přístavky, kotce a dřevěné kolny odstraněny a ponechány pouze domky podél severní hradby.\n\nVe druhé polovině devatenáctého století si obyvatelé uličky velmi dobře uvědomili ekonomický potenciál svých domečků a ze Zlaté uličky, opředené mýty a legendami, se stala důležitá atrakce pro turisty. Zvědaví hosté se mohli za poplatek podívat oknem do Jeleního příkopu, který byl jinak pro veřejnost uzavřen. Rovněž již od počátku dvacátého století byly pro návštěvníky připraveny pohlednice s výjevy každodenního života v uličce.\n\nPo druhé světové válce Kancelář prezidenta Československé republiky domky od posledních majitelů vykoupila a celková úprava Zlaté uličky byla dokončena v roce 1955 pod vedením architekta Pavla Janáka. Barevné řešení fasád navrhl malíř a filmový tvůrce Jiří Trnka. V současné době se domečky ve Zlaté uličce využívají jako prodejny.\n\nCelá ulice je dlážděná tzv. kočičími hlavami, ulička je úzká a domky připomínají domečky pro panenky. Nejvěrohodněji ukazuje podobu obydlí z 16. století dům č. 20 s hrázděným patrem a nejlépe původní velikost dokazuje dům č. 13, jehož průčelí do ulice vůbec nevstupuje, protože jako jediný dům z uličky dodržuje dodnes původní ustanovení o vložení komůrky do oblouku hradby. Podstřeší oblouků hradební zdi tvoří obranná chodba spojující Bílou věž s válcovou dělovou věží jagellonského opevnění – Daliborkou (v domku č. 12 se schodištěm vstupuje na terasu před touto věží).\n\nDaliborka byla postavena v roce 1496 jako věznice. Jeden z příběhů vypráví, že je pojmenována po prvním vězni, který ji obýval – mladém šlechtici Daliborovi z Kozojed. Z dlouhé chvíle se naučil krásně hrát na housle. Lidé chodili k věži, čekali a poté poslouchali jeho hru, jednou se jí už ale nedočkali. Bedřich Smetana, hudební skladatel 19. století, zkomponoval podle tohoto příběhu svou operu Dalibor. Další vězeň Daliborky byl východočeský hrabě František Antonín Špork – byl to známý mecenáš a milovník umění (žil v 18. století).\n\nUlička si získala přízeň mnohých českých spisovatelů, výtvarníku či básníků. V domě č. 22 tu žil od listopadu 1916 do března 1917 spisovatel Franz Kafka (umožnila mu to jeho sestra Ottla), napsal zde většinu povídek sbírky Venkovský lékař. V domku č. 12 se scházeli spisovatelé a básníci – František Halas, Jaroslav Seifert nebo Vítězslav Nezval. Spisovatel a mystik Gustav Meyrink sem umístil mýtický dům U Poslední lucerny; lze jej údajně spatřit jen za jistých nocí, jinak je na jeho místě pouze hradební zeď. Po překročení prahu tohoto domu prý poutník vkročí do oné druhé, mýtické a literární Prahy, jež podle legend paralelně existuje jako \"druhé město\" ve městě. Na Meyrinka navázal ve svém románu Černobílé rty spisovatel Petr Maděra, zmíněný dům i ulička jsou dějištěm několika klíčových pasáží knihy.\nVe Zlaté uličce pobývali například i spisovatel Jiří Mařánek, Otakar Štorch-Marien nebo již zmíněný Jaroslav Seifert. Ten bydlel v domku, který přiléhal ke Zlaté uličce, ale dnes už nestojí (viz mysteriózní vzpomínku Klíč v závěji in Všecky krásy světa). V domku s vývěsním štítem s motivem sovy, křišťálové koule, karet a kočky žila před druhou světovou válkou věhlasná pražská věštkyně, kartářka a jasnovidka Matylda Průšová, uměleckým jménem Madame de Thébes. Nakonec zahynula v důsledku mučení při výslechu gestapa.\n\n\n"}
{"id": "142737", "url": "https://cs.wikipedia.org/wiki?curid=142737", "title": "Zámecký park", "text": "Zámecký park\n\nZámecký park (nebo také zámecká zahrada) je zahrada patřící k zámku, která obklopuje, doplňuje a rámuje zámecké budovy. Umělecko-historický rozvoj zámeckých zahrad a parků v Evropě probíhal souběžně s vývojem stavební architektury.\n\nJiž v antice byly koncipovány zahrady doplňující vladařské paláce.\nZámecký park jako \"druh evropského umění\" se rozvíjel z hradních zahrádek původně sloužících kuchyňským potřebám, ale během let dostával stále více reprezentativní podobu i význam. Od novověku, kdy se společně s výstavbou zámků začalo vyvíjet i zahradnické umění, byla během staletí uplatněna řada rozličných systémů, příznačných pro jednotlivé epochy; v zásadě je můžeme shrnout do tří období.\n\nPrvní formální zámecké parky, tak jak je chápeme dnes, vznikaly v Itálii v době renesance, kde dotvářely vnější podobu villy. Životní styl a umění renesance se rozšířilo do Evropy a s novými stavebními slohy byly přejímány také nové impulsy pro zahradní architekturu.\n\nNejdříve to byly květinové obrubní záhony, živé ploty, studny či kašny a aleje, jež byly geometricky formovány a uzpůsobovány k dekorativním účelům venkovních prostranství. Tyto zahradní sektory byly ještě uzamčené směrem dovnitř, nikoli koncipované také jako vnější ozdoba budov, a často neměly žádnou architektonickou souvislost s obytnými budovami, nezřídka byly zřizovány dokonce ve značné vzdálenosti od zámku, což vycházelo spíše z praktického než estetického pojetí: pozůstatky pevností, od kterých zpravidla nemohlo být upuštěno, jednoduše neposkytovaly dostatek místa pro bohaté zahrady. Ty byly zhusta opatřeny terasami a ozdobeny sochami, též bylo poprvé užito umění umělecky stříhat stromy a keře a různě je tvarovat, nazývaného topiari. Toto období se vyžívalo v neobyčejných věcech a tak byly vytvářeny zahrady s jeskyněmi a labyrinty ke smyslným prožitkům, jež měly člověka okouzlit a přivést k úžasu.\n\nZ renesančních zahrad se vyvinul v 17. století velkoplošný, symetrický barokní park, jenž svého vrcholného rozkvětu dosáhl ve Francii (francouzský park) a jenž byl kopírován v celé Evropě. Parky byly chápány jako krajinná architektura, barokní zahrady byly rozšířením a pokračováním staveb a sloužily jako doplnění zámku směrem ven. Přírodě byla stejně jako stavbám vnucena pravidla matematiky.\n\nTěžištěm těchto zahrad byl vždy samotný zámek, z jehož středové budovy bylo možné vyhlédnout do všech stran, kolem nějž byl všude park. Průhledy byly navrženy až k horizontu a měly navozovat pocit moci a vznešenosti jeho budovatele. Zvláště v této době se pro nově projektované stavby zámků využívala možnost vytvářet zahrady bez nutnosti opevnění, takže zahrady pak nabízely výhledy do širokého okolí. V přímé blízkosti zámku vyrůstaly zpočátku malé parterové plochy zdobené květinovými ornamenty, později byly vytvářeny obrovské plochy květin, keřů a dřevin a bohaté, komplikované broderie. Velké bazény a rozlehlé trávníky rozčleňovaly široké plochy a stromové parky byly vytvářeny do bosketů, v nichž se volně opakovaly motivy ze salónů a kabinetů zámku. Nekonečné aleje vedly už z několikakilometrových vzdáleností v okolí zámku. Zahrady byly oživeny pavilony, oranžériemi a letohrádky a prostřednictvím soch, studen a kašen s fontánami promlouvaly motivy z antické mytologie.\n\nOd poloviny 18. století začal postupně převládat park v anglickém stylu. Za časů klasicismu vzniklo nové pojetí umění, strnulé tvary baroka a jeho zahrad od nynějška platily jako nepřirozené za špatné a prosazovaly se snahy nacházet cesty zpátky k přírodě a parkovým krajinám propůjčit \"dospělý\" vzhled.\n\nDo módy přišly umělé ruiny, svatyně, rozsáhlé rybníky s \"přírodními\" vodopády, mírné pahorky formovaly krajinu a zastřižené rostliny ustupovaly \"divoké\", nicméně upravené přírodě. Téměř nepozorovatelné jsou přechody parků do okolí. Dlouhodobé obchodní styky přinesly možnost vysazování exotických rostlin. Parky měly též za úkol podobat se romantickým obrazům krajin a vyvolávat tak obdobné pocity. Parky byly považovány za Arkádii a srovnávány s rozjasněným filosofickým životem.\nJelikož tedy příkazem této doby byl přírodní vzhled, mizela pravidelnost barokních zahrad. Někde úplně (např. u zámku Wilhelmshöhe) jinde byly zapracovány do anglické parkové koncepce (např. u zámku Charlottenburg).\nJedna z významných a dnes již vzácně dochovaných forem přírodně-krajinářského parku je koncepce tzv. \"okrasného statku\" (ferme ornée), kdy hospodářsky využívané plochy se staly jeho přímou součástí a zároveň estetickým prvkem (např. zámek Veltrusy).\n\nV průběhu období historismu a z něj vycházejícího sklonu k romantice bylo mnoho pozemků nově zalesňováno a osazováno. Řada parkových komplexů, tak jak je můžeme vidět dnes, dostala svou podobu povětšinou v tomto období. V závěru 19. století epocha rozlehlých zámeckých parků skončila, stejně jako skončilo období rozlehlých zámeckých staveb. Stavěly se většinou jen v malém měřítku. Se zánikem většiny evropských monarchií bylo mnoho zámeckých parků zpřístupněno veřejnosti a dnes jsou místem odpočinku či výletů, ale též hodnotným svědectvím dobového umění a výzvou k zahradnické památkové péči.\n\n"}
{"id": "142742", "url": "https://cs.wikipedia.org/wiki?curid=142742", "title": "Skládka", "text": "Skládka\n\nSkládka je místo skladování, skládání či uložení materiálu. Obvykle se tak nazývají místa volného uložení v hromadách, zatímco sofistikovanější a krytá místa uložení se nazývají například sklad.\n\nSkládka odpadu je místo uložení odpadu a je to nejstarší řešení likvidace odpadu vznikajícího z lidské činnosti. Tradičním výrazem pro skládku drobného domovního odpadu (smetí) je smetiště. V historii byly skládky nejčastější formou organizovaného odpadového managementu, společně se spalováním, a zůstávají ve své pozici na mnoha místech ve světě. Nelegálně založená skládka se nazývá \"černá skládka\". Za založení černé skládky hrozí ve vyspělých zemích různé druhy postihu (sankce). Skládka je obvykle určena pro určitý druh nebo druhy odpadu. Lze tak rozlišovat například skládky komunálního odpadu od skládek stavebního odpadu či různých skládek průmyslového odpadu, z nichž je zvláštní pozornost věnována zejména skládkám nebezpečného odpadu, zejména chemického nebo radioaktivního (kde je obvyklejší výraz úložiště).\n\nVýraz skládka je používán nejen pro uložený odpad, ale i pro uložený užitečný materiál, zejména takový, který je ložený ve volných hromadách, nekrytých či krytých. Typicky jde například o skládky posypového či dlažebního materiálu pro silničářské účely, skládky písku, kameniva, zeminy, pneumatik atd. Od roku 1985 není v České republice povoleno skladovat chemické posypové materiály na venkovních otevřených skládkách.\n\nPro dočasné skládky, například suti či hlíny při stavbách či povrchových dolech, je obvyklejší používat synonymum deponie.\n\n\n"}
{"id": "142743", "url": "https://cs.wikipedia.org/wiki?curid=142743", "title": "Haribo", "text": "Haribo\n\nHaribo je německá firma, založená roku 1920 v Bonnu \"Hansem Rieglem\", která vyrábí bonbóny nejrůznějšího druhu. Jméno firmy je zkratka z Hans Riegel, Bonn.\n\nDnes je Haribo největší výrobce gumových a želé sladkostí na světě, také vyrábí gumové medvídky, lékořici a spousty dalších. Má pět výroben v Německu a dalších 13 po celé Evropě. Téměř v každém státě Evropy je prodejna těchto bonbónů, stejně jako v USA.\n\n"}
{"id": "142745", "url": "https://cs.wikipedia.org/wiki?curid=142745", "title": "Aero", "text": "Aero\n\nVýraz aero může znamenat:\n\n"}
{"id": "142748", "url": "https://cs.wikipedia.org/wiki?curid=142748", "title": "30. století př. n. l.", "text": "30. století př. n. l.\n\n31. století př. n. l. – 30. století př. n. l. – 29. století př. n. l.\n\n\n"}
{"id": "142750", "url": "https://cs.wikipedia.org/wiki?curid=142750", "title": "The Curse of Monkey Island", "text": "The Curse of Monkey Island\n\nThe Curse of Monkey Island (česky \"Kletba Opičího ostrova\") je třetí díl série Monkey Island, počítačová hra typu Point and click adventura. Děj je zasazen do pirátského prostředí Karibského moře. Jako naprostá většina her od LucasArts je i tato obohacena silnou dávkou humoru.\n\n"}
{"id": "142757", "url": "https://cs.wikipedia.org/wiki?curid=142757", "title": "RTorrent", "text": "RTorrent\n\nrTorrent je textový klient protokolu BitTorrent napsaný v jazyce C++. K zobrazení textového rozhraní používá knihovnu ncurses. Dále používá vlastní knihovnu libTorrent, která je efektivnější než knihovna libtorrent od Arvid Norberg\n\nJeho instalační balíčky jsou dostupné pro různé linuxové distribuce a další unixové systémy.\n\n\n"}
{"id": "142758", "url": "https://cs.wikipedia.org/wiki?curid=142758", "title": "Přehřátí", "text": "Přehřátí\n\nPřehřátí je stav organismu, při kterém nekontrolovaně stoupá jeho teplota. Nejedná se tedy o horečku, kdy je vzestup teploty řízen vnitřními regulačními mechanismy v mozku.\n\nVysoká zevní teplota spojená s:\n\nZvýšená teplota, změna chování, křeče.\n\nStín, vlhké zábaly, podpora odpařování (ovívání, fén, větrák), příjem tekutin, příjem minerálů (soli).\n\n"}
{"id": "142766", "url": "https://cs.wikipedia.org/wiki?curid=142766", "title": "Zdrobnělina", "text": "Zdrobnělina\n\nDeminutivum (v češtině zřídka diminutivum, také zdrobnělina, slovo zdrobnělé, v souvislosti se jmény též jméno zdrobnělé) je slovo s významem zdrobnělým (ve srovnání s neutrálním slovem příbuzným), často doprovázeným pozitivními konotacemi.\n\nOpakem deminutiv (slov zdrobnělých) jsou augmentativa (slova zveličelá).\n\nO zdrobnělinách se hovoří zejména v souvislosti se substantivy. Deminutiva pak jsou desubstantivní odvozeniny, jejichž sufix je nositelem významového znaku menšího rozměru nebo pragmatického rysu hodnocení, častěji negativního než pozitivního, např. označení člověka podle regionu v němž žije (\"Čecháček\", \"Moravák\"). Význam pouze emocionální, nikoliv kvantitativní (menší) mají deminutiva jako \"tatínek\", \"maminka\", \"pivečko\" nebo \"sluníčko\".\n\nV češtině mají deminutivní sufixy obvykle tři rodové podoby, které respektují rod základového substantiva. Zdrobněliny, u nichž dochází ke změně rodu, jsou spíše výjimečné (\"květ\" - \"kvítko\", \"dveře\" - \"dvířka\"). Naopak jen jednu podobu mají spisovné německé deminutivní přípony \"-chen\" a \"-lein\", které tvoří pouze neutra.\n\nZákladními českými deminutivními příponami jsou \"-ek\"/\"-k\", \"-ík\" (maskulina), \"-k(a)\" (feminina) a \"-k(o)\" (neutra). Tyto přípony vytváří deminutiva 1. stupně. Kromě nich existují také přípony pro deminutiva 2. stupně (\"strom\" – \"stromek\" – \"stromeček\") a příležitostně i dalších. Některá substantiva jsou schopna tvořit deminutiva pouze 1. stupně (\"zajíc\" – \"zajíček\"), nebo pouze 2. stupně (\"voda\" – \"vodička\").\n\nZdrobněliny se v češtině vytvářejí častěji od substantiv konkrétních než abstraktních a jen zřídka od vzorů \"předseda\" a \"soudce\". Někdy zdrobněle vytvořené slovo získá samostatný význam - \"ručička\" (hodin), \"víčko\" (oka), \"párek\", \"bratřík\". Některé zdrobněliny vytvořené od stejného slova mají různý význam - \"chlap\" - \"chlápek\", \"chlapík\", \"houba\" - \"hubka\", \"houbička\", \"důl – důlek, dolík, dolíček\". Získání nového významu je běžné v biologické taxonomii – \"tetřev – tetřívek\", \"výr - výreček\". Někdy se zdrobňovací význam téměř ztratí a deminutivum je v podstatě synonymní vůči svému základu - \"srna - srnka, kniha - knížka, svíce - svíčka, kanár - kanárek\".\n\nVe srovnání s češtinou bohatší možnosti tvoření zdrobnělých substantiv má například slovenština. Od základového slova \"dub\" se tam odvozují deminutiva \"dubec\", \"dúbok\", \"dúbôčik\", \"dubkáčik\", zatímco čeština disponuje pouze deminutivy \"doubek\", \"doubeček\".\n\nPodobně široký inventář zdrobnělin jako čeština má nizozemština. V jiných germánských jazycích, například v angličtině je repertoár zdrobnělin daleko užší.\n\nPodobu a funkci zdrobnělin mají i mnohé domácké podoby jmen.\n\nNěkdy se za deminutiva paradoxně považují i adjektiva charakterizovaná „zvýšenou mírou vlastnosti“ (např. \"malinký\"). Definici zdrobnělin odpovídají spíš adjektiva vyjadřující oslabení vlastnosti nebo směřování k vlastnosti (např. německá adjektiva \"ältlich\", \"bläulich\", \"rundlich\" nebo \"schwächlich\"). V tomto smyslu jsou deminutivy i česká adjektiva tvořená příponami \"-av(ý)\" (např. \"bělavý\" či \"hořkavý\") a \"-iv(ý)\" (jako \"šedivý\", \"prchlivý\" a \"lenivý\"), vyjadřující slabší intenzitu vlastnosti.\n\nObdobně jako přídavná jména se zdrobňují i příslovce: například \"lehounce\" vedle neutrálního \"lehce\".\n\nDeminutivně chápaný děj (někdy doprovázený expresivním příznakem) v češtině pojmenovávají slovesa končící na \"-olit\" (např. \"mrholit\" nebo \"drmolit\") a slovesa se sufixem \"-k-\" (např. \"tlapkat\" nebo \"hopkat\"), resp. jeho rozšířenou a intenzivnější variantou \"-ink-\" (např. \"spinkat\" nebo \"hajinkat\").\n\nV němčině je deminutivní význam spatřován u sloves jako \"hüsteln\", \"kränkeln\", \"lächeln\" nebo \"tänzeln\".\n\n"}
{"id": "142768", "url": "https://cs.wikipedia.org/wiki?curid=142768", "title": "Protektor", "text": "Protektor\n\nProtektor (z lat. \"protector\") je osoba nebo instituce, poskytující protekci, ochranu, tedy je to ochránce, ochranitel, příznivec, přímluvce, patron. Jeho činnost nebo její výsledek bývá nazývána protektorát.\n\nPodle historického užití může jít o různé zvláštní případy:\n\n\n"}
{"id": "142769", "url": "https://cs.wikipedia.org/wiki?curid=142769", "title": "Jiskry", "text": "Jiskry\n\nJiskry byla za doby socialistického Československa dětská masová organizace, do které byla zařazena z vůle KSČ většina dětí po vstupu na základní školu. Hlavním cílem bylo připravit děti na vstup do pionýra (Pionýrská organizace ČSM, později od 70. let Pionýrská organizace SSM), ke kterému docházelo ve třetí třídě základní školy. Nebyla organizací samostatnou, ale pevnou součástí pionýrské organizace.\n\nV červnu 1958 se konal XI. sjezd KSČ a v prosinci téhož roku následoval III. sjezd ČSM, který závěry sjezdu rozpracoval. Tehdy svazácký sjezd rozhodl o vybudování oddílů jisker v 1. až 3. ročníku základních škol pod vedením PO ČSM. V letech 1961–1963 bylo evidováno zhruba 476 000 jisker. Při školách byly postupně ustaveny skupinové vedoucí a pionýrské skupiny. Později byl systém věkové kategorie omezen na 1. a 2. třídu. Jiskrou se dítě stalo složením slibu jisker, mezi pionýry odcházelo na počátku třetí třídy po složení pionýrského slibu.\n\nSpolu s ČSM a PO SSM se se v letech 1968–1970 rozpadla i struktura jisker. V listopadu 1970 v období tzv. normalizace byla ustavena nástupnická organizace SSM a zapojila se do systému Národní fronty s rozhodujícím vlivem KSČ. Brzy poté byla obnovena i nástupnická dětská organizace pod jiným názvem Pionýrská organizace Socialistického svazu mládeže (dále PO SSM) i její jiskry.\n\nTento řídící systém (jiskry – PO SSM – SSM – KSČ) trval až do svého rozpadu po sametové revoluci v listopadu 1989.\n\nNáplň činnosti oddílů jisker byla zadána závaznými podmínkami časem dotvářeného \"Výchovného systému PO SSM\" ve formě \"Tří plamínků pionýrského znaku\". Zápisníčky jisker byly s nakreslenými figurkami dětem známých zvířátek, které děti postupně barevně vykreslovaly po splnění zadávaných úkolů.\n\n\n\nJiskry měly svůj znak i navazující kovovými odznaky. Slavnostní kroj pro chlapce měl dlouhé, šedomodré kalhoty a světlemodré bundy s všitým plátěným znakem jisker. Dívky měly modré propínací šaty a červený šátek. Dívky i chlapci měli bílé ponožky či podkolenky a hnědé polobotky. Chlapci šátky neměli. Kroje, nošení znaku a odznaků byly určeny závaznými předpisy ÚV SSM a ÚR PO SSM. Spolu s nimi se časem vyvíjely.\n\n"}
{"id": "142772", "url": "https://cs.wikipedia.org/wiki?curid=142772", "title": "31. století př. n. l.", "text": "31. století př. n. l.\n\n32. století př. n. l. – 31. století př. n. l. – 30. století př. n. l.\n\n\n\n"}
{"id": "142773", "url": "https://cs.wikipedia.org/wiki?curid=142773", "title": "Svítidlo", "text": "Svítidlo\n\nSvítidlo je elektrický spotřebič sloužící k osvětlování.\n\nPodle použitého světelného zdroje dělíme svítidla na:\n\nPoužitý světelný zdroj určuje také volbu ovládacích přístrojů. Zdroje nelze libovolně zaměňovat, vede to přinejmenším ke snížení životnosti. Typicky po záměně žárovek za úsporky nelze svítidlo stmívat původním stmívačem. Při náhradě žárovkových svítidel zářivkovými může zkolabovat funkce některých schodišťových spínačů nebo pohybových čidel.\n\nOdráží světlo ze směrů do kterých svítidlo nemá svítit a směřuje je do požadovaného směru pomocí odrazu (reflexe). Bývá tvořen vyleštěnou kovovou nebo pokovenou plochou. Někdy jen čistě bílou plochou. Při pohledu na svítidlo je reflektor pro diváka za světelným zdrojem.\n\nUsměrňuje a rozptyluje světlo zdroje do požadovaných směrů a snižuje jas zdroje na přijatelné hodnoty. Využívá jevu refrakce – lomu světla. Refraktorem bývají různá tvarovaná průhledná, rastrovaná skla, baňky, kotouče, mezikruží, mřížky. Při pohledu na svítidlo je refraktor mezi divákem a světelným zdrojem.\n\nRozptyluje světlo tak, aby svítidlo působilo jako plošný zdroj světla. Využívá se difúze – rozptylu světla. Zpravidla je difuzor konstruován jako kryt z opálového (mléčně zakaleného) skla nebo plastu. Úplně zakrývá světelné zdroje a často má za úkol také chránit světelný zdroj před mechanickým poškozením, znečištěním a vlhkostí. Funkci difuzoru může mít i reflektor, zejména je-li tvořen bílou (nikoliv zrcadlovou) plochou a využívá-li svítidlo převážně nepřímý způsob osvětlení (odrazem přes tuto bílou plochu).\n\n\nJako součást systému nouzového osvětlení. Rozsvítí se samočinně při přerušení dodávky elektrické energie. Pro některé stavby je instalace nouzového osvětlení předepsána stavebními normami. Světelným zdrojem je nejčastěji zářivka. V rozsáhlých budovách a novostavbách se instalují systémy s centrálním zdrojem proudu. Akumulátory jsou soustředěny na jediném místě a řídící jednotka zabezpečuje dobíjení, periodickou kontrolu funkčnosti svítidel a rozsvícení při výpadku elektrické energie. Každé jednotlivé svítidlo je napájeno přímo z akumulátorovny a to dělá celý systém těžkopádným. Při přerušení kabelu následkem požáru nebo havárie vzdálená svítidla nesvítí, přestože jsou jinak funkční. Proto se při rekonstrukcích a v menších objektech používají autonomní svítidla. V každém svítidle je akumulátor a dobíjecí elektronika včetně elektronického předřadníku pro zářivku. Tato svítidla jsou připojena jen krátkým vedením z nejbližšího rozvaděče. Při výpadku proudu nezáleží na stavu kabelového vedení. Pokud je svítidlo funkční, svítí ze svého akumulátoru. Může být realizováno jako samostatné nouzové svítidlo, nebo jen jako nouzový modul vestavěný do běžného zářivkového svítidla. Pak funguje jako nouzové osvětlení některá zářivka, která svítí i za normálních okolností. Když v nějaké veřejné prostoře (Metro, podzemní garáže) uvidíte, že na některých svítidlech je zelený pruh, tak právě tohle svítidlo má v sobě nouzový modul.\n\nMají vysoký stupeň krytí (až IP66). Navzdory názvu se mimo výrobní prostory znečištěné prachem používají hlavně v prostorách se zvýšenou vlhkostí, jako jsou podzemní garáže a tunely. Svítidla jsou úplně uzavřená a styk krytu s tělesem svítidla je utěsněn pružným těsněním. Konstrukce těchto svítidel zaručuje také dostatečnou odolnost proti úderu (označuje se IK..). Proto se stejná svítidla používají v tělocvičnách a sportovních halách. Pro koupelny se používají svítidla s krytím IP44.\n\nModerní hromadně vyráběná svítidla jsou důsledně stavebnicová. Stejné těleso může být vybaveno žárovkovou objímkou nebo objímkou a předřadníkem pro kompaktní zářivku. Svítidla pro lineární zářivky při stejném vzhledu tělesa i krytu mohou být vybavena elektromagnetickým předřadníkem (startér, tlumivka, kondenzátor) nebo elektronickým stmívatelným i nestmívatelným předřadníkem. Bez ohledu na typ předřadníku může být do svítidla vestavěn modul nouzového osvětlení.\n\n\n\n"}
{"id": "142774", "url": "https://cs.wikipedia.org/wiki?curid=142774", "title": "Sergijev Posad", "text": "Sergijev Posad\n\nSergijev Posad ( ), do roku 1930 Sergijev, do roku 1990 pak Zagorsk je město v Rusku, nedaleko Moskvy (v Moskevské oblasti). Žije zde 115 000 obyvatel\n\nNa začátku 14. století tu vznikla opevněná trojicko-sergijevská lávra (větší pravoslavný klášter). Roku 1408 jej napadl tatarský chán Edigej, klášter utrpěl těžké škody. O dvě stě let později se lávra ubránila šestnáctiměsíčnímu obléhání polsko-litevských vojsk. Od roku 1919 vzniklo sloučením osad ležících v okolí kláštera město. Za sovětských časů bylo město pojmenováno na počest komunisty Vladimira Zagorského, vybudována byla též přehrada.\n\nDnes zde má velký význam turistika; turisté navštěvují Uspenský chrám ze 16. století, chrám N. Trojice a Kostel sv. Ducha.\n\n\n"}
{"id": "142775", "url": "https://cs.wikipedia.org/wiki?curid=142775", "title": "Lewis (kulomet)", "text": "Lewis (kulomet)\n\nLewis () byl vzduchem chlazený kulomet, používaný zejména jednotkami britského impéria. Poprvé byl nasazen belgickou armádou v první světové válce a poté jej jako součást výzbroje převzaly i ozbrojené složky jiných zemí. Používal se až do období druhé světové války. Díky svému širokému válcovitému chladicímu plášti hlavně a kulatému zásobníku je lehce identifikovatelný.\n\nZbraň vynalezl plukovník americké armády Isaac Newton Lewis v roce 1911 na základě předchozí práce Samuela McCleana. Americkou armádou však nebyl zpočátku přijat hlavně díky Lewisovu osobnímu sporu s důstojníkem, který měl jeho posouzení na starosti. Kulomet mohl vystřelit 550 nábojů ráže 7,7 mm (.303 in) za minutu. Díky své poloviční váze (12,7 kg) oproti kulometu Vickers byl původně určen pro použití pouze jedním vojákem. Jeho cena byla šestinou ceny Vickerse a počet součástí (62) dovoloval i téměř šestkrát rychlejší výrobu. Proto se záhy dostal k vojákům na západní frontě.\n\nKulomet Lewis se také stal často používaným pro montáž do letadel, protože vysoké rychlosti umožňovaly dobré chlazení za letu. Tak mohl být odstraněn chladicí plášť zbraně a ta se stala ještě lehčí.\n\nZbraň pracovala na základě mechanizmu patentovaného Samuelem McCleanem. Píst odebírající plyny z hlavně končil ozubeným hřebenem, který při svém pohybu vzad natahoval spirálovou pružinu v pouzdru se zuby na okraji a zároveň otevíral závěr. Pružina svojí naakumulovanou energií hnala celý mechanizmus vpřed, náboj byl vytažen ze zásobníku, zasunut do nábojové komory a uzamčen závěr.\nLewisův kulomet byl navržen jako vzduchem chlazený. Ochlazování hlavně bylo prováděno prostřednictvím podélných hliníkových žeber, které byly kryty ocelovým válcovým pláštěm hlavně. V té době se vedly diskuse o efektivitě a vůbec o potřebě takovéhoto způsobu chlazení. Za druhé světové války bylo mnoho těchto zbraní odmontovaných z letadel (které oplášťování neměly), předáno protileteckým jednotkám britské domobrany a na britská letiště, kde přesto dosahovaly solidních výsledků.\n\nPozději byly tyto zbraně bez oplášťování používány na pouštních vozidlech v bojích války v Africe, kde se domnělé nevýhody také nepotvrdily. Královské námořnictvo jako bašta vojenských tradic, však trvalo na opláštění zbraně, dokonce i v chladných podmínkách arktických vod.\n\nKulomet se nejčastěji používal se dvěma typy diskových zásobníků, jeden s 47 a druhý s 97 náboji. Menší množství zbraní s větším zásobníkem bylo použito v roce 1916 jako protiletadlová zbraň v britské armádě, ale větší zásobník podmínkám zákopové války nevyhovoval. Při montáži na letadlech se do zbraní nedostával prach a nečistoty jako v zákopech.\n\nZbraň zkoušela v roce 1912 americká armáda, ale kvůli nedostatku prostředků nebyl zaveden do její výzbroje. Plukovník Lewis byl zklamán pokusy přesvědčit americkou armádu o výhodách svého vynálezu. Odešel do výslužby a zamířil do Belgie. Zde okamžitě nabídl návrh armádě. Belgičané jeho návrh rychle převzali v roce 1913, s tím že budou používat britské střelivo ráže .303 palců. Nedlouho nato koupila licenci firma \"Birmingham Small Arms Company\". Němci se setkali s těmito zbraněmi na frontě v roce 1914 a pojmenovali je \"belgický chřestýš\".\n\nAnglická armáda kulomet přijala do své výzbroje koncem roku 1915. V anglické firmě BSA \"(Birmingham Small Arms Company)\" bylo vyrobeno 145 000 těchto zbraní. K obsluze kulometu byla cvičena dvojčlenná obsluha, střelec a nabíječ. Oba však museli ovládat obě úlohy, pro případ zranění druhého.\nPrvní britské tanky také používaly Lewisův kulomet. Byl montován i do letadel jako zbraň pozorovatele/střelce, nebo jako doplňková zbraň k hlavnímu kulometu Vickers.\n\nV roce 1917 Lewisovu zbraň převzala i americká armáda. Tyto kulomety používaly ráži .30-06 Springfield. Výroba probíhala v USA u firmy Savage. V září roku 1918 byly nahrazeny typem Browning.\n\nTyto zbraně se v průběhu první světové války vyráběly rovněž ve Francii u firmy Darne v počtu celkem 3266 kusů.\n\nOd roku 1921 byly kulomety Lewis exportovány do Japonského císařství, kde je císařské námořnictvo zařadilo do výzbroje jako 7,7mm kulomety typu RU. V roce 1932 zařadilo císařské námořnictvo do výzbroje upravenou variantu (mimo jiné došlo ke zkrácení hlavně z 87 na 80 ráží) jako 7,7mm kulomet typu 92. Kulomet používala i japonská císařská armáda.\n\nVe dvacátých letech 20. století vznikla verze M20 určená pro nizozemskou armádu vyráběná zbrojovkou v Hembrugu.\n\nLewisův kulomet byl období druhé světové války u pěchoty nahrazen modernějším lehkým kulometem Bren, ale byl často montován jako zbraň bočních střelců v bombardérech a na bojových vozidlech. Protože Británie čelila nedostatku materiálních zdrojů, rozhodla se využít i zásoby zbraní všude, kde to jen mělo smysl. Po pádu Francie byly kulomety předány jednotkám britské domobrany.\nPo válce byly Lewisy oficiálně vyřazeny a přenechaly tak místo kulometům Bren a Vickers.\n\n\n\n"}
{"id": "142782", "url": "https://cs.wikipedia.org/wiki?curid=142782", "title": "Kulturistika", "text": "Kulturistika\n\nKulturistika je individuální sport, jehož cílem je dosáhnout požadovaného vzhledu těla. Při tom se hodnotí např. mohutnost a vyrýsovanost svalstva - množství podkožního tuku, objem svalové hmoty, hloubka a tvrdost svalů, symetrie a estetičnost postavy apod. Zásadní partie jsou široká záda i ramena, úzký pas a mohutné nohy. Příprava probíhá posilováním doma i v posilovnách. Neméně důležitá je správná strava zaměřená na dostatečný přísun potřebných živin, zejména bílkovin a minimum cukru. Někteří kulturisté však urychlují nárůst svalové hmoty pomocí zakázaných látek (doping), jako jsou např. anabolické steroidy. Posledním faktorem důležitým pro dokonalý vzhled je dostatek odpočinku po namáhavém tréninku.\n\nTvarování těla prostřednictvím zdvihání závaží je známé již z antické doby, ale jako samostatný sport se kulturistika prosadila až koncem 19. století. Zpočátku byla rozšířena především v USA a do Evropy se dostala až po druhé světové válce. Mezinárodní asociace \"International Federation of Body Building\" (IFBB) byla založena bratry Benem a Joem Weiderovými již v roce 1946, uznání za oficiální sport se však kulturistika dočkala až v roce 1998. V současné době nese mezinárodní asociace název \"International Federation of Bodybuilding & Fitness\", ale původní zkratku IFBB používá stále.\n\nSe základy vlastní kulturistiky v dnešním pojetí se setkáváme v druhé polovině 19. století, kdy se začalo s vědeckým zkoumáním silových cvičení a s jejich systematickým řízením. V Evropě a v Americe vznikaly různé cvičební systémy a školy. Největší postavou z této doby a vlastním zakladatelem moderní kulturistiky je Eugen Sandow (1867-1925), původem Němec (vlastním jménem se jmenoval Müller). Jeho kniha Body-Building (vydaná v roce 1903 v Londýně) se stala základem dnešní kulturistiky v Evropě a v Americe. Název knihy dal jméno celému hnutí a v anglicky mluvících zemích je ho dosud oficiálně používáno.\n\nSandowým pokračovatelem s nemenšími zásluhami o rozvoj kulturistiky především v USA je John Grimek z rodiny slovenských vystěhovalců. Johna G. Grimka vystřídal na stupních vítězů Steve Reeves. Nástupcem Steve Reevese byl Larry Scott, první držitel nejvyššího zavedeného uznání Mr. Olympia.\n\nV ČSSR kulturistika vznikla v polovině šedesátých let 20. století, jak píše bývalý předseda komise kulturistiky Vojtěch Fiala. K vrcholným kulturistům této doby patří Juraj Višný, Juraj Pipasík a Milan Okša z Bratislavy, Josef Bartoš z Písku, Luděk Nosek z Mariánských Lázní, Rudolf Petr z Chomutova.\n\nKulturisté používají tři hlavní body pro svalovou hypertrofii:\n\n\n"}
{"id": "142783", "url": "https://cs.wikipedia.org/wiki?curid=142783", "title": "Serpuchov", "text": "Serpuchov\n\nSerpuchov ( ) je město v Moskevské oblasti, ležící 99 km jižně od metropole Ruska, na soutoku řek Nara a Oka. Žije zde obyvatel.\n\nMěsto bylo založeno v roce 1339 za účelem vytvoření snadno bránitelného místa jižním směrem od Moskvy. Od roku 1341 bylo na více než sto let centrem serpuchovského knížectví. Za vlády knížete Vladimira Andrejeviče Chrabrého tu vzniklo první opevnění. Knížectví však skončilo v roce 1456, když poslední kníže z rodu uprchl do Litvy. Od této doby patřil Serpuchov již ke knížectví moskevskému.\n\nVzhledem k častým útokům z východu tu vyvstala nutnost vybudovat kamenné opevnění; roku 1556 byl tedy dokončen místní kreml. V 17. a 18. století tu vzkvétal obchod, což přispívalo k rozvoji celého města, od 19. století se pak objevil i průmysl.\n\n8. listopadu 1917 tu svoji moc uchopili komunisté. V jejich časech tu vzniklo mnoho závodů, např. papírny, chemické závody, či strojírenské a textilní továrny. Významné historické stavby však zchátraly a i v dnešní době jsou stále ve velmi špatném stavu. Jako jedno z mála měst je Serpuchov napojen i na velmi malou ruskou dálniční síť; spojen je takto s Moskvou.\n\n\n"}
{"id": "142784", "url": "https://cs.wikipedia.org/wiki?curid=142784", "title": "Original video animation", "text": "Original video animation\n\nOriginal video animation (, \"oridžinaru bideo animéšon\"), zkráceně OVA (, \"óbuié\") a někdy jako OAV (), je termín, který se v Japonsku používá pro animované tituly, které jsou vydávány pro maloobchodní prodej bez předchozího uvedení do kin nebo v televizi. Původně byly OVA tituly k dispozici na VHS, později i na jiných typech médií jako je Laserdisc a DVD. OVA je někdy používané, možná nevhodně, pro velmi krátké anime série nebo speciály, bez ohledu na vydaný formát.\n\nStejně jako anime vytvářené pro televizní vysílání je i OVA rozděleno do epizod. OVA média (kazety, Laserdisky nebo DVD) jsou často prodávána po jednom dílu. Délka jedné epizody se liší titul od titulu, může být dlouhá jak pár minut, tak i dvě a více hodin. Obvykle trvá jeden díl 30 minut, ale není to pravidlem. Někdy se může dokonce délka jednotlivých dílů lišit. Například prvních 6 dílů OVA \"GaoGaiGar Final\" mělo kolem 30 minut a poslední dva díly zabíraly 40 a 50 minut. OVA série mohou být tvořeny pouze jednou epizodou (kdy jde v podstatě o direct-to-video film) stejně jako desítkami OVA částí. Pravděpodobně nejdelší OVA sérií byla Ginga Eijú Densecu ( 銀河英雄伝説), která obsahovala 110 hlavních dílů a 52 gaiden dílů.\n\nMnoho populárních anime začalo jako OVA a teprve později se stalo televizním seriálem nebo filmem. Kupříkladu Tenchi Muyo! bylo OVA, ale zrodila se z něj TV série, tři filmy a mnoho spin-offů. Další OVA mohou být vydávána jako sequely, spin-offy, soundtracky nebo speciální epizody, které navazují na existující TV sérii nebo filmy. Typickým příkladem je Love Hina Again či Wolf's Rain.\n\nOVA animace se těší dobré úctě pro svojí vysokou tvůrčí kvalitu. Obecně se OVA titulům dostává vysokého rozpočtu, díky čemuž je technická kvalita animace skoro vždycky vyšší než TV série a může se tak rovnat nebo dokonce převyšovat kvalitu filmů.\n\nOVA tituly jsou též známé pro detailní zápletku a dobře popsané postavy. Důvodem je pravděpodobně skutečnost, že formát nabízí autorovi a režisérovi mnohem větší tvůrčí svobodu než ostatní formáty. Jelikož OVA díly mohou mít různou délku, režisér může využít více času pro vyprávění příběhu. Otevírá se tak prostor pro ojedinělé dějové pozadí a charakterový/dějový vývoj, který je v ostrém kontrastu s TV sériemi, kde musí epizoda začít a vygradovat ve 22 minutách, nebo s filmy, jejichž délka vzácně přesáhne 2 hodiny. Stejně tak zde není tlak na vyplnění prostoru, který po sobě zanechává jednoduchá zápletka. Existují ještě další důvody: OVA jsou víceméně psaná pro umělecké důvody než pro požadavky konzumního trhu. Výrazná většina OVA titulů je zaměřena na specifické diváky, kdežto konzumní trh spolu s TV sériemi je připravován pro klasické diváky. Rovněž OVA vydání nejsou svázána obsahovými omezeními (např. cenzura zakazující násilí, nahotu či vulgární výrazy), která jsou tak často uplatňována na televizní seriály.\n\nOVA produkty se typicky zaměřují na mužské anime fanoušky, kteří mají peníze nazbyt. Od roku 2006 stojí jeden svazek běžně 5800–9800 jenů, což je cena vyšší než za jiná („normální“) anime DVD. Některé OVA tituly jsou však levnější. Kidó keisatsu patoreibá (機動警察パトレイバー) OVA (1988) stála 4800 jenů/svazek. OVA produktů zaměřených přímo na ženské publikum je málo, ale přesto existují. Earthian je typickým příkladem.\n\nVětšina OVA titulů čítá 4–8 dílů s tendencí ke komplikované ničím nepřerušované zápletce, kterou je nejlepší vidět najednou. To je v rozporu s TV seriály, které se častěji skládají z mnoha spolu souvisejících „mini-příběhů“ než z jednotného děje. OVA tituly mohou být také vnímány jako „dlouhé filmy“, které jsou pouze rozdělené do částí. Termíny vydání se liší, takže u některých sérií se mohou diváci dočkat 1–2 epizod za rok. Někdy OVA skončí nedokončené kvůli nedostatku zájmu fanoušků.\n\nExistuje také mnoho jedno-epizodních OVA. Obyčejně jde o OVA, které je pokračováním oblíbeného seriálu s odlišným dějem. Na počátku „\"pravé video animace\"“ nebyla jedno-epizodní OVA ojedinělá. Stovky mang, které byly oblíbené, ale ne dostatečně na to, aby se staly samostatným seriálem, získalo vlastní OVA díl.\n\nOVA pochází z konce 70. let 20. století. Jak se VCR stávalo stálou součástí japonských domácností, japonský anime průmysl rostl do gigantických rozměrů. Poptávka po anime byla natolik vysoká, že zákazníci byli ochotní koupit si nově vyšlé anime přímo v obchodech s videem. Zatímco v USA bylo „direct-to-video“ vnímáno negativně jako dílo, které nebylo schopno dostat se do kin nebo televize, v Japonsku šlo o nutnost vyvolanou příliš vysokou poptávkou. Mnoho oblíbených a významných sérií, jako Bubblegum Crisis a Tenchi Muyo!, bylo vydáno formou OVA.\n\nAčkoli se direct-to-video anime objevilo v brzké době, první opravdová OVA série Dallos byla uvedena až v roce 1983, režírována Mamoru Ošiim a vydána společností Bandai. Ostatní společnosti se rychle chytly tohoto nápadu a v půli 80. let byl trh zaplaven OVA tituly. V té době byla většina OVA sérií novými a samostatnými tituly.\n\nJak se japonská ekonomika v 90. letech zhoršovala, záplava nových OVA produktů pomalu mizela. OVA byla stále tvořena, ale v menším počtu. Anime série často obsahovaly ekonomických 13 epizod místo tradičních 26 nebo 52. Nové tituly byly navrhovány pro televizi za předpokladu, že upraví svou délku. Navíc, se zvyšující se oblibou kabelových a satelitních TV sítí (s jejich méně přísnými pravidly cenzury), běželo mnoho nových OVA na televizních obrazovkách, což bylo dříve díky cenzuře nemožné. Od té doby se násilí, ečči a fanservisové seriály staly řádnými TV sériemi. Během toho času byl obsah OVA limitován nutností spojitosti s již existujícím titulem.\n\nNicméně, od roku 2000 se trend samostatných OVA titulů vrátil zpět. TV seriály obsahují díl, který není vysílán klasickou cestou (TV), ale je k dostání pouze jako OVA. Příkladem budiž Love Hina, jejíž 25. díl byl jenom v DVD verzi. Nebo Oh! My Goddess, což je anime, které je distribuováno výhradně na DVD nosičích. Populární manga/anime Hellsing má počátky v OVA, ačkoli tentokrát je série silně spojena s mangou. Tento trend se stává zavedenou rutinou. Mimoto, velká část dnešních OVA sérií je upravenou verzí staršího seriálu, který tak může být nabídnut v lepší kvalitě (např. Neon Genesis Evangelion Remastered).\n\n"}
{"id": "142787", "url": "https://cs.wikipedia.org/wiki?curid=142787", "title": "32. století př. n. l.", "text": "32. století př. n. l.\n\n33. století př. n. l. – 32. století př. n. l. – 31. století př. n. l.\n\n\n\n"}
{"id": "142788", "url": "https://cs.wikipedia.org/wiki?curid=142788", "title": "Lõuna-Malusi", "text": "Lõuna-Malusi\n\nLõuna-Malusi (\"Jižní Malusi\") neboli Suur-Malusi (\"Velké Malusi\") je jeden z estonských ostrovů v Baltském moři.\n\nLõuna-Malusi se nachází na severním otevřeném okraji Kolžského zálivu, přibližně v polovině mezi Jumindským poloostrovem a ostrovem Rammu. Zeměpisné souřadnice středu ostrova jsou 59°36′05\" severní šířky a 25°19′30\" východní délky.\n\nOstrov má rozlohu 7,02 ha a dosahuje nadmořské výšky 6,1 m.\n\nLõuna-Malusi je největším a zároveň nejjižnějším ostrůvkem skupiny ostrůvků Malusid, k němuž patří ještě jen několik set metrů na sever vzdálené Vahekari a přibližně 2 km vzdálené Põhja-Malusi.\n\nOstrov má tvar podobný čtyřcípé hvězdě, jejíž cípy míří do čtyř světových stran. Jednotlivé výběžky ani mezi nimi se nacházející zálivy nemají ustálená pojmenování.\n\nPovrch ostrova je štěrkový až kamenitý, částečně porostlý travou, v jižní části též křovím a několika stromy. Na západním pobřeží se nachází význačný bludný balvan, chráněný přírodní výtvor \"Malusi rändrahn\" (\"Maluský bludný balvan\").\n\nOstrov je útočištěm mnoha druhů vodních ptáků a několika druhů tuleňů. Je součástí přírodní rezervace Kolžský záliv.\n\nOstrov v současnosti není osídlen, avšak v dřívějších dobách sloužil za útočiště rybářům, kteří zde měli své chýše, a za sraziště a překladiště pašerákům alkoholu. V letech 1820–1865 zde dokonce fungovala krčma, které využívali hlavně finští námořníci. Pravděpodobně však nebyla výdělečná, nýbrž sloužila jako zástupné zdůvodnění skladu alkoholu na ostrově.\n\n"}
{"id": "142791", "url": "https://cs.wikipedia.org/wiki?curid=142791", "title": "Neon Genesis Evangelion", "text": "Neon Genesis Evangelion\n\nNeon Genesis Evangelion (), zkráceně NGE, je oblíbené japonské anime, které vzniklo roku 1995. Anime bylo napsáno a režírováno Hideaki Annem a produkováno studii Gainax a Tacunoko Production. Jde o poapokalyptickou akční mecha sérii plnou odkazů na židovsko-křesťanské symboly z knihy Genesis a biblických apokryfů. Poslední epizody NGE se zaměřují na psychoanalýzu hlavních postav, která zobrazuje různé citové problémy a duševní nemoci. Psychologická stránka pořadu je založena na osobních zkušenostech režiséra Hideaki Anna, který se vyrovnával s depresí a podstupoval psychoterapii.\n\nDne 9. září 2006 Gainax potvrdil novou animovanou filmovou sérii tvořenou čtyřmi filmy, zvanou Rebuild of Evangelion (2007 – dosud). Zde se snaží obrovské mechanické stroje ovládané lidmi, ochránit zbytky lidstva. První dva filmy jsou více méně alternativním převyprávěním TV série (obsahujícím mnoho nových scén, lokací a postav). Třetí film se již od původní série odklonil dosti výrazně a čtvrtý film má být zcela novým zakončením příběhu.\n\nAčkoli je tento fakt vyřčen až v pozdější fázi seriálu, vše začalo roku 2000, kdy vědecká expedice na Antarktidě objevila velkého tvora neznámého původu, jehož vědci pojmenovali jako Adam nebo též první „Anděl“. Během jednoho z pokusů na neznámé bytosti se cosi nepovedlo a došlo k sebezničení tvora. To mělo za následek jak přeměnu bytosti do formy embrya, tak zkázu, která byla později pojmenována jako „Druhý dopad“. Antarktida byla během tohoto „dopadu“ skoro zničena a zemská osa se silou události posunula. To ovlivnilo klima a zapříčinilo celosvětovou destrukci, která zabíjela miliardy lidí i zvířat. Přesto mnohem vyšší počet životů zmařily války, které nastaly záhy poté. Po roce, během něhož vymřela polovina lidské populace, byl konečně nastolen mír. Pravda skrývající se za Druhým dopadem byla pečlivě utajována před veřejností v podobě oficiálního vysvětlení, v němž se tvrdilo, že katastrofu zapříčinil meteorit, který cestoval vesmírem rychlostí světla a dopadl na Antarktidu.\n\nSérie začíná v roce 2015, 15 let po „Druhém dopadu“. Během té doby se lidstvo zotavilo z neštěstí. Děj je zasazen do Tokya-3, vojenského a zároveň civilního města umístěného na jedné z posledních suchých pevnin Japonska. To je právě napadeno prvním z řady podivných stvoření, nazývaných Andělé. Běžné zbraně vůči nim byly shledány neefektivními. Přesto se polovojenské organizaci NERV podaří uspět ve vývoji biomechanického mecha, Evangelionu (Evy), který je schopen Anděly zastavil.\n\nJak se příběh prohlubuje, je odhalena skutečnost, že NERV je napojen na další tři organizace: GEHIRN, SEELE a Marduk Institut. Dokud je NERV pod kontrolou SEELu, je jeho prvotním úkolem ochrana Země před Anděly. Nicméně NERV má také vlastní tajný program, řízený lstivým velitelem Gendó Ikarim – tzv. Projekt lidské instrumentality. Tím je, podle slov Gendóa v 25. epizodě, cesta ke sjednocení všech lidských myslí do jedné duchovní entity. Úkolem Marduk Institutu, který operuje skrz 108 „pomocných“ organizací, je výběr pilotů pro Evy. Ti by měli pocházet z nejvíce nadaných dětí, počatých po Druhém dopadu (tj. 15letých). Představiteli institutu jsou velitel Gendó Ikari a hlavní vědecké poradkyně NERVu Ricuko Akagi.\n\nKaždá Eva má svého výhradního pilota a funguje na základě synchronizace s duší a myslí pilota uvnitř Evy. Čím vyšší synchronizační poměr pilota, tím lépe může pilot kontrolovat Evu a obratněji bojovat. Například pilotovi Šindžimu dělalo výrazné potíže pohybovat s Evou při 40 % synchronizace, ale s vyšší synchronizací dokázal provádět během souboje zblízka přímo akrobatické pohyby. 100% synchronizační poměr sebou přináší neuvěřitelné množství schopností Evy. Vyšší poměr, který je považován za nemožný, přesto může být piloty dosažen. Naneštěstí, když Šindži takového stavu dosáhne, stráví následující měsíc „rozpuštěn“ v Evě.\n\nHlavní postava, Šindži Ikari, je odcizeným synem Ikariho Gendó. Před počátkem série Gendó povolá Šindžiho, aby se stal pilotem poté, co je pilotka Jednotky 00, Rei Ajanami, zraněna. Nemajíc potuchy o tom, proč jej otec povolal, Šindži přijíždí do Tokia-3 právě ve chvíli, kdy na město zaútočí Třetí Anděl. Šindži zdráhavě přijímá a ujímá se řízení Jednotky 01. Zároveň začíná žít spolu s majorkou Misato Kacuragi. Spolu s Rei bojují proti Andělům, dokud se k nim později nepřipojí Asuka Langley Sórjú, pilotka Jednotky 02.\n\nKdyž se Ricuko na začátku děje zmíní o tom, že Evy obsahují nějaké ty biologické části, jejich rozsah není zpočátku příliš patrný. Jak se ale ukáže v 16. a 20. epizodě, Jednotka 01 je spojena s duší Jui Ikari, Gendóho zesnulou manželkou a Šindžiho matkou. Sama Rei je klonem Jui a duší Lilith, Druhého Anděla.\n\nPozději se ukáže, že Evy nejsou skutečnými „roboty“, ale spíše žijícími biomechanickými organismy. Na konci celého seriálu je odkryt fakt, že Evy jsou v podstatě klony Andělů (Jednotky 00, 02, 03 a 04 byly vytvořeny z Adama, Prvního Anděla a 01 z Lilith). Jejich mechanické součásti slouží jako omezení a kontrola. Že tato kontrola není perfektní se ukáže, když Jednotky 00 i 01 „zešílí“ a piloti nad nimi ztratí kontrolu.\n\nČasem se postavy začínají dozvídat o druhém cíli NERVu a SEELu, Projektu lidské instrumentality. Jejich úmyslem je napomoci lidské evoluci a tím lidstvo zachránit. Aby se tak stalo, naplánují prolomit obranu AT-štítů, které oddělují jednotlivce, a spojit tak všechny lidské duše. Pokud každý dosáhne takového stavu, již nikdy více nepocítí bolest ani osamění.\n\nNa konci děje se dostanou do sváru dvě rozdílné části o to, zda se připojit či nepřipojit k Instrumentalitě.\n\nV posledních dvou dílech seriálu zahájí Gendó s Rei Projekt lidské instrumentality a přinutí tak několik postav postavit se svým pochybnostem a strachu. Série se prvotně zaměřuje na Šindžiho, obzvláště v epizodě 26. Zpočátku se Šindži pokouší uniknout těmto vnitřním konfrontacím, ale nakonec sebe přijme takového, jaký je. Tento konec by také mohl znamenat Annovo odmítání otakuismu poté, co Šindži odmítl povrchní, prázdný a bolestný svět místo skutečného světa. Konec, vytvořený z retrospektivy zvláštních, útržkovitých kreseb a čistého textu, zanechal mnoho fanoušků zmatených a neuspokojených. Hlavní zápletka – boj proti Andělům – nebyl nikdy vyřešen a jediné, co mělo nějakou formu rozuzlení, byly Šindžiho osobní konflikty. O rok později bylo vydáno odlišné pompéznější zakončení v podobě filmu \"End Of Evangelion\". Tomuto filmu ještě předcházel \"Neon Genesis Evangelion: Death & Rebirth\", který byl vlastně velmi dynamickým sestřihem prvních 24 dílů seriálů doplněným o pár záběrů a propojovacích scén navíc (jeho druhá část tvoří první třetina \"End Of Evangelion\").\nPostavy z NGE stále zápasí se svým okolím, se svými vztahy, vnitřními démony a s traumatickými zážitky z minulosti. Vztahy mezi všemi postavami jsou značně spletité.\n\nRežisér Hideaki Anno popsal jednoho z hlavních hrdinů Šindžiho Ikariho jako kluka, který se „snaží utéct lidskému kontaktu“ a „přesvědčuje sebe samého o své naprosté zbytečnosti tak moc, že není ani schopen spáchat sebevraždu.“ Šindži a Misato Kacuragi se podle něj „nesmírně bojí být někým zraněni“ a jsou „nedostatečně pozitivně smýšlející na to, aby se dali nazývat dobrodružnými hrdiny“. Rei Ajanami spolu s Asukou Langley Sórjou, jinou hlavní protagonistkou, mají podobné vady a obtížně navazují vztahy s druhými.\n\nK popularitě Neon Genesis Evangelionu nepochybně přispěl i vzhled postav. Atraktivní zevnějšek tři hlavních ženských postav – Asuky, Rei a Misato – byl zvěčněný v dódžinši komunitě formou miniatur a inspiroval tak další anime (např. Burst Angel).\n\n\"Evangelion\" je plný narážek na biologická, vojenská, náboženská a psychologická témata. I když náboženské a biologické téma je někdy (možná záměrně) pojato odlišně oproti pojetí současného křesťanství nebo biologii. Annovo použití Freudovského slangu a psychoanalytické teorie je zde velmi přesné.\n\nVýklad symbolů se různí. Není úplně jasné, kolik z nich je záměrných či smysluplných, ani které jsou čistě dílem náhody. Jak sám Anno řekl, „Mohla by to být sranda, kdyby si někdo našel čas a prozkoumal je.“\n\nUmístění symbolů je obsaženo i v anglickém DVD komentáři k \"Death and Rebirth\" a \"End of Evangelion\".\n\nMnoho postav sdílí stejná jména s japonskými loděmi (a dokonce jednou americkou) z druhé světové války. Například Asuka Langley Sórjú či Akagi Ricuko. Shoda je však pouze ve výslovnosti, znaky, jimiž jsou jména zapsána, jsou jiné.\n\nNěkolik frází užitých v názvech epizod a hudebních kulisách pochází z prací Sigmunda Freuda. Mezi ně patří „Thanatos“, „Orální období,“ „Strach z odloučení“ a „Matka je první další“ (matka jako prvotní objekt dětské lásky je základem Oidipova komplexu). Spojení mezi Evami a jejich piloty, stejně jako konečný cíl Projektu lidské působnosti, se silně podobá Freudovským teoriím o vnitřním konfliktu a mezilidské komunikaci.\n\nJežkovo dilema je pojem, popsaný filosofem Arthurem Schopenhauerem a později převzatý Freudem. Je to také podtitul čtvrtého dílu a zmíněn Misato Kacuragi jako popis vztahu Asuky se Šindžim.\n\nÚstřední symbolika čerpá inspiraci z židovsko-křesťanských zdrojů. Často také bylo využito ikonografie a témat judaismu, křesťanství, gnosticismu a v některých případech i Svobodného zednářství.\n\nVýčet odkazů, které se objevují v sérii a které jsou přijatelnou a věrohodnou interpretací.\n\n\"Nová geneze evangelia\" a zejména Projekt lidské instrumentality vykazuje silné ovlivnění novelou Arthur C. Clarka \"Konec dětství\".\n\n\n"}
{"id": "142793", "url": "https://cs.wikipedia.org/wiki?curid=142793", "title": "Sopwith 5F.1 Dolphin", "text": "Sopwith 5F.1 Dolphin\n\nSopwith 5F.1 Dolphin byl britský jednomístný dvouplošný stíhací letoun vyráběný firmou Sopwith Aviation Company a používaný v první světové válce i krátce po ní.\n\nZáměrem vývoje nového stíhacího letounu \"Dolphin\" (Delfín) bylo u některých britský jednotek nahradit dosud používané SPADy S.VII/S.XIII, při té příležitosti posílit výzbroj, vyřešit nepříjemný gyroskopický moment rotačních motorů a také zlepšit výhled pilota. Těmto požadavkům bylo podřízeno i řešení konstrukce nového letadla. Horní křídlo se téměř dotýkalo trupu a díky tomu měl pilot výborný výhled. Dolní křídlo bylo předsunuto vpřed (podobně jako u Airca D.H.5). Vysokou obratnost \"Dolphina\" mělo zaručit soustředění hmoty co nejblíže k těžišti, podobně jako tomu bylo u staršího \"Camelu\". \"Delfín\" však neměl zákeřné letové vlastnosti \"Velblouda\". Příjemně se pilotoval a jeho motor, reduktorový vodou chlazený osmiválec Hispano-Suiza 8Ba s výkonem 200 k, mu dával dostatečný výkon ve výškách. První prototyp měl čelní automobilový chladič, který se však příliš neosvědčil a byl nakonec nahrazen dvěma chladiči na bocích trupu za kokpitem. Sopwith 5F.1 Dolphin zbořil několik konstrukčních klišé Sopwithovy továrny - byl první stíhačkou Sopwith, která měla vodou chlazený motor. Stroj měl kromě běžně používaných synchronizovaných kulometů Vickers dva kulomety Lewis, připevněné na předním nosníku horního křídla namířené šikmo vzhůru, které se daly nabíjet za letu. Díky této výzbroji byl \"Dolphin\" ve své době nejlépe vyzbrojenou stíhačkou. Již na jaře roku 1917 byly vyrobeny první čtyři prototypy a 23. května proběhly první tovární testy. Následující měsíc přelétl jeden z prototypů ke generálnímu velitelství Royal Flying Corps aby proběhly zkoušky armádními piloty. Po úspěšném představení následovala objednávka na prvních 500 kusů a první čtyři prototypy obdržela 19. peruť operující ve Francii. Po vyřešení několika malých problémů, obvyklých u každého nového letounu, se na podzim roku 1917 rozběhla sériová výroba.\n\nV prosinci první sériové kusy obdržela 19. peruť RFC jako náhradu za francouzské SPADy, další stroje ještě v tomtéž měsíci směřovaly k 79. peruti. Jednotky, které byly vyzbrojeny \"Dolphiny\" měly připomínky snad jen k poruchovým reduktorům francouzských motorů, jinak se nový typ plně osvědčil a rychle překonal první nedůvěru kvůli své podobnosti s nechvalně proslulým D.H.5. \"Dolphin\" byl také používán k bitevním náletům na frontě, kdy byl vybaven čtyřmi 11kg bombami, i když mu jeho výkony umožňovaly vyniknout především v bojích ve vysokých výškách. Továrna stačila letadla vyrábět v dostatečném počtu, ale přezbrojování probíhalo záhadně pomalu, takže nakonec perutě létající na nešťastných D.H.5 byly přezbrojeny až po lednu 1918.\n\nPiloti u 87. perutě, kteří \"Dolphiny\" používali jako bitevníky, se často kvůli váze zbavovali jednoho, nebo dokonce obou Lewisů, popřípadě si je přemístili na spodní křídla - i když za cenu ztráty možnosti znovunabití. Jako Dolphin III byla značena varianta stroje poháněného motorem Hispano-Suiza 8B s přímým náhonem bez reduktoru - zdroje problémů, s výkonem zvýšeným na 220 k a opačným směrem otáčení vrtule. Tato verze se ovšem nedostala k jednotkám před příměřím. Americký expediční sbor si objednal a dostal pět 5F.1 s ještě výkonnějším motorem Hispano-Suiza 8C o 300 k (Dolphin II).\n\nV boji si nové stíhačky vedly dobře a byly oblíbené. Nejvíce sestřelů do konce války na \"Dolphinu\" dosáhl Američan Frederick Gillet (britská 79. peruť) - celkem 14 letadel a 3 balony. Jako jednotka nejvíc skórovala 87. peruť - 89 vítězství.\n\nI když poslední 5F.1 používala ještě polská armáda v roce 1920 proti Rusům, většina \"Dolphinů\" se ze skladů k bojišti nepřiblížila a ty, které se k pouhým čtyřem perutím během bojů dostaly, byly záhy po skončení války vyřazeny. \"Dolphiny\" byly také prvními stroji samostatného kanadského letectva RCAF. I s několika dvoumístnými cvičnými letouny bylo nakonec vyrobeno 1778 kusů všech variant tohoto typu letounu.\n\n\n\n\n\n\n\n\n"}
{"id": "142796", "url": "https://cs.wikipedia.org/wiki?curid=142796", "title": "Malusid", "text": "Malusid\n\nMalusid nebo Malusi saared (tzn. \"ostrovy Malusi\") je jméno skupiny estonských ostrovů v Baltském moři.\n\nMalusid územně patří k obci Jõelähtme. Jsou to tři ostrůvky a dvě štěrkopískové výspy o celkové rozloze přibližně 12 ha, nacházející se na otevřeném severním okraji Kolžského zálivu, přibližně v polovině mezi Jumindským poloostrovem a ostrovem Rammu. \n\nOstrovy Malusi jsou rozloženy v severojižním směru. Nejjižnějším a zároveň největším ostrůvkem je Lõuna-Malusi, nejsevernějším a druhým největším Põhja-Malusi, ležící přibližně o 2 km severněji. Přibližně ve třetinové vzdálenosti od Lõuna- k Põhja-Malusi se nachází Vahekari. Obě bezejmenné výspy leží v blízkosti Vahekari, jedna při jeho východním pobřeží, druhá asi 300 m na sever od jeho severního výběžku.\n\nPodrobnosti o jednotlivých ostrovech jsou pojednány v samostatných článcích.\n\n"}
{"id": "142800", "url": "https://cs.wikipedia.org/wiki?curid=142800", "title": "Sanitář", "text": "Sanitář\n\nSanitář je pomocný zdravotnický pracovník. Vykonává pomocné a obslužné činnosti nutné pro poskytování ošetřovatelské péče, preventivní, léčebné a diagnostické péče, většinou pod dozorem zdravotní sestry nebo jiného odborného zdravotnického pracovníka způsobilého k výkonu povolání bez odborného dohledu. V České republice sanitáři vykonávají svou činnost podle zákona č. 96/2004 Sb. a vyhlášky č. 424/2004 Sb. – uvedené předpisy jsou v souladu s právem Evropských společenství.\n\nObčas toto povolání bývá nesprávně zaměňováno se zdravotnickým záchranářem.\n\nNáplň práce sanitářů se liší podle konkrétního pracovního zařazení (podle vyhlášky 242/2004):\n\nPodle § 42 zákona 96/2004 Sb. se v České republice odborná způsobilost k výkonu povolání sanitáře získává absolvováním akreditovaného kvalifikačního kurzu v oboru podle výše uvedeného pracovního zařazení. Odbornou způsobilost k výkonu zdravotnického povolání sanitáře mají také osoby, které absolvovaly část studia na středních nebo vyšších zdravotnických školách nebo v akreditovaných zdravotnických studijních programech uskutečňovaných vysokými školami - podrobnosti uvádí zákon.\n\n"}
{"id": "142803", "url": "https://cs.wikipedia.org/wiki?curid=142803", "title": "Signály pro tramvaje a veřejnou dopravu", "text": "Signály pro tramvaje a veřejnou dopravu\n\nSignály pro tramvaje a pro trolejbusy nebo autobusy MHD ve vyhrazených jízdních pruzích jsou signály světelného signalizačního zařízení (semaforu) určené speciálně pro tramvaje. Mohou být užity též pro autobusy městské hromadné dopravy nebo trolejbusy ve vyhrazeném jízdním pruhu.\n\nSignály pro tramvaje se používají zejména na křižovatkách pozemních komunikací s tramvajovým provozem, v místech přejezdu pozemní komunikace přes tramvajovou dráhu, odbočení tramvajové dráhy z pozemní komunikace nebo vyústění na ni, v místech přechodu pro chodce přes tramvajovou dráhu. Trvalým signálem „jízda přímo“ pro tramvaje bývá doplněna i signalizace u takzvaného časového ostrůvku, tedy v místech, kde je při příjezdu tramvaje automaticky zastaven provoz silničních vozidel kolem zastávky. V nebezpečných úsecích se signály pro tramvaje používají k tomu, aby další tramvaj do úseku vpustily až poté, co jej opustí předchozí tramvaj. V některých zemích a městech se signály používají i k řízení provozu podle jízdního řádu, například i pro signalizaci odjezdu z konečné zastávky.\n\nV Česku, Slovensku, Nizozemsku, Polsku, Rusku a Velké Británii se používají „čočková“ návěstidla, kdy signál pro všechny směry je tvořen určitými sestavami světelných bodů, v Nizozemsku navíc rozlišených barevně. V Německu, Dánsku a Belgii se používá pro každý směr samostatná sada návěstidel, z nichž každá je uspořádaná obdobně jako semafory pro silniční provoz, avšak signály jsou rozlišeny tvarově a nikoliv barevně.\n\nBelgie, Estonsko, Finsko, Francie, Itálie, Německo, Maďarsko, Nizozemsko, Polsko, Spojené království, Španělsko, Švédsko a Švýcarsko používají signály pro tramvaje nejrůznějších soustav, které však údajně vždy zahrnují i signál „pozor“. V Rakousku, které je jednou z mála zemí, kde pro tramvaje není samostatný signál „pozor“, je používání předvěstí (předsignálů) v místech s vyšší povolenou rychlostí povinné. V Česku a Slovensku signál pozor součástí běžné signalizace není, ale už jsou snahy i reálné pokusy o jeho zavádění.\n\nU tramvají lze dynamické řízení signalizace realizovat snadněji než u silničních vozidel. V některých městech se kromě pasivní detekce používá i aktivní detekce tramvají, například formou inframajáku u trati a radiosignálu, jímž komunikuje palubní počítač tramvaje s počítačem signalizačního zařízení. Systém tak může zohlednit nejen směr jízdy tramvaje, ale i identifikovat spoj a polohu tramvaje vzhledem k jízdnímu řádu (zpoždění, nadjetí) a tomu přizpůsobit naléhavost preference.\n\nSignály pro řízení provozu na jednokolejných tramvajových tratích a splítkách se začaly používat mnohem dříve než pro řízení silničního nebo tramvajového provozu na uličních křižovatkách. Od roku 1911 byla zaváděna drážní SSZ Elektrických\npodniků hl. m. Prahy na jednokolejkách a splítkách například v ulicích U kasáren, Celetná, Letenská, Křižovnická (Karlovy lázně), Radlická. První křižovatkové SSZ pro automobily i tramvaje, vyrobené ČKD Praha, bylo v Praze zřízeno v roku 1927 na křižovatce ulic Hybernská, Dlážděná a Havlíčkova.\n\nV počátcích uliční světelné signalizace se chodci i řidiči tramvají řídili stejnými semafory jako řidiči automobilů. V Československu se začala speciální světelná signalizace pro tramvaje používat v roce 1967 v rámci dodávky moderních světelných signalizačních zařízení pro Prahu od firmy Signalbau Huber z Mnichova. V té době byla, nejprve v Praze, postupně zaváděna světelná návěstidla pro tramvaje o rozměru 200 × 200 mm se čtyřmi světelnými body, slangově nyní nazývaná čočky, v Ostravě kuličky. V Česku a Slovensku se používají dosud.\n\nOd 1. ledna 1967 vstoupila v účinnost nová vyhláška č. 80/1966 Sb., o pravidlech silničního provozu. Ta poprvé zavedla speciální světelné signály pro chodce a směrové světelné signály. Signalizace pro tramvaje byla však pravidly silničního provozu zlegalizována teprve s účinností od 1. července 1971 v čl. 1 bodu 12 novelizující vyhlášky č. 42/1971 Sb.\n, jímž byl do § 40 pravidel silničního provozu přidán nový odst. 9, který umožnil zavedení zvláštních světelných znamení pro tramvaje Pravidly technického provozu městských drah (PTP MD) a stanovil, že v případě jejich použití se na řidiče tramvaje nevztahují dosavadní světelná znamení. PTP MD z roku 1970, jako prováděcí předpis k § 4 zákona o drahách č. 51/1964 Sb., s účinností od 1. ledna 1971 zavedla světelná návěstidla pro řízení provozu tramvají v § 116 a v příloze č. 2, obr. 38 a–f. Současně byla připravována ČSN 73 6021 \"Světelné signalizační zařízení silniční a městské dopravy – provedení a umístění návěstidel.\" Do vyhlášky 100/1975 Sb. již byly světelné signály pro tramvaje s účinností od 1. ledna 1976 přímo zapracovány (§ 39 odst. 14 a v příloze pod označením S 9a až S 9g), se stejným označením zůstaly i ve vyhlášce č. 99/1989 Sb. Od 1. prosince 1995 byla Stavebním a technickým řádem drah (vyhl. č. 177/1995 Sb.) PTP MD zrušena. Dopravní řád drah (vyhl. 173/1995 Sb.), jímž byla PTP MD nahrazena, již světelné signály k řízení provozu tramvají jako drážní návěstidla neuvádí. Ve vyhlášce č. 30/2001 Sb. jsou signály pro tramvaje z předchozí vyhlášky beze změny převzaty, tentokrát pod označením S 15a až S 15g.\n\nPravidla silničního provozu stanoví závaznost signálů pro tramvaje jen v úsecích, kde je tramvajová dráha vedena po pozemní komunikaci. Do konce listopadu 1995 byly tyto signály zároveň i drážními návěstmi podle PTP MD. Pro samostatné úseky tramvajové dráhy Dopravní řád drah (vyhláška č. 173/1995 Sb.) tyto signály jako návěsti nestanoví – pokud jsou použity, měly by tedy být stanoveny provozním předpisem konkrétního provozovatele dráhy, což například v Praze nejsou.\n\nTechnické požadavky na zařízení a signální plán upravuje ČSN 36 5601 \"Světelná signalizační zařízení\". Podrobnější požadavky jsou uvedeny v technických podmínkách TP 81 \"Navrhování světelných signalizačních zařízení pro řízení provozu na pozemních komunikacích\", jejichž první vydání schválilo Ministerstvo dopravy v roce 1996 a druhé vydání v roce 2006.\n\nV horní řadě jsou umístěny tři světelné body, v dolní řadě jeden světelný bod uprostřed. Návěstidlem lze dávat tyto signály:\n\nNa některých křižovatkách se používá ve významu „Jízda všemi směry“ rozsvícení všech čtyř světelných bodů návěstidla. Tento signál však Pravidly silničního provozu nikdy nebyl ani není zaveden. Původně podle \"Pravidel technického pro provozu městských drah\" z roku 1970 však bylo možné základní signály kombinovat i tímto způsobem.\n\nV PTP MD z roku 1970 (obr. 38b v příloze č. 2) byl ještě signál, při němž svítilo pouze prostřední pole v horní řadě. Tento signál se nazýval „základní signál při použití tramvajového detektoru“. Tento signál nebyl do Pravidel silničního provozu převzat a nijak významně nebyl nikdy používán.\n\nPředvěst zavádí pro tramvajové a trolejbusové dráhy Dopravní řád drah (vyhláška č. 173/1995 Sb.). Je obdobná signalizačnímu zařízení pro signály S 15a až S 15g podle vyhlášky č. 30/2001 Sb., pod deskou s návěstními světly je však ještě žlutá bíle orámovaná tabulka tvaru obdélníku postaveného na výšku s černým písmenem P. Toto zařízení dává signály:\n\nV některých zemích signalizace pro tramvaje neobsahuje signál „Pozor“. Vzhledem k brzdným vlastnostem tramvají tak smí tramvaj z plné rychlosti projet signalizaci i kolem 7 sekund po skončení signálu povolujícího jízdu v příslušném směru (pro silniční vozidla obvykle postačí signál „pozor“ na dobu 3 sekundy). Vyklizovací doby tomu však často nejsou přizpůsobeny, takže řidič tramvaje je v zájmu bezpečnosti provozu v praxi nucen změnu signalizace předvídat například ze stavu signálů, které nejsou určeny pro něj (například signál „Stůj“ na souběžném přechodu pro chodce). Předvěsti mohou chybějící signál „pozor“ kompenzovat.\n\nTelevize Nova ve dnech 12. a 13. srpna 2006 odvysílala v Televizních novinách reportáže o tom, že řidiči tramvají často projíždějí signalizaci na signál „stůj“. Následně uspořádalo odborové sdružení OSPEA petici za bezpečné světelné návěsti pro tramvaje, kterou podepsalo kolem 1500 řidičů tramvají z Prahy, Brna a Ostravy.\n\nU některých semaforů se používají ještě doplňková tzv. výzvová návěstidla, která informují řidiče tramvaje o tom, do kterých směrů je aktuálně zařazen požadavek signálu pro volno, a blikáním upozorňují na blížící se signál pro jízdu. Používají se zejména na těch místech, kde je signální cyklus dynamicky ovlivňován detekcí vozidel, tlačítkovou volbou atd.\n\nNynější signalizace pomocí čtyřbodového návěstidla (čoček, kuliček) je považováno za čím dál méně vyhovující. Jeho nevýhodami je špatná čitelnost na zábrzdnou vzdálenost, absence signálu „pozor“ před změnou signálu na „stůj“, absence funkce výzvového návěstidla (t. j. signálu „pozor“ před změnou signálu na „volno“. Obtížně se u něj detekují chybné signální obrazy a v případě prasknutí žárovky je signál neurčitý. Legislativním nedostatkem je, že Zákon o silničním provozu ani jeho prováděcí vyhláška nestanoví dostatečně přesně povinnosti, které z jednotlivých druhů signálů plynou pro řidiče tramvaje.\n\nPro doplnění chybějících funkcí se v některých místech začaly používat návěsti „předvěst“, zavedené Dopravním řádem drah, a výzvová návěstidla, jejichž význam je definován pouze v dopravních a návěstních předpisech jednotlivých provozovatelů tramvajových sítí a které informují o směrech nárokovaných v signálním plánu a blikáním o tom, že se volno pro některý směr blíží.\n\nDva různé návrhy podoby nových návěstidel se objevily v srpnu a září 2006 na stránkách odborové organizace OSPEA. Návěstidlo podle prvního návrhu se podobalo nizozemskému „devítioku“, avšak s jinými signály. Začátkem června 2008 se dostala na veřejnost společná prezentace Dopravního podniku hl. m. Prahy a. s. a firmy Eltodo Dopravní systémy s návrhem nových návěstidel, která jsou inspirována výhybkovými návěstidly Hanning & Kahl, která se v Praze objevila v roce 1992, ale využívají navíc červené barvy – modifikace pro řízení provozu pochází z Dubova návrhu ze září 2006. Nad sebou by v návěstidle bylo umístěno tolik kruhových signálů, pro kolik směrů signalizace platí, přičemž v každém kruhovém signálu by se střídaly diodově vytvářené tvarové symboly tříbarevné soustavy. V roce 2009 byly dva typy nově navržených návěstidel umístěny na dvou místech na samostatných úsecích tramvajových tratí v Praze: u odbočení z průběžné trati do smyčky Braník jsou umístěna návěstidla vycházející z návrhu Ing. Duba (tzv. barevná) a u podjezdu u zastávky Třebenická na sídlišti Ďáblice jsou umístěna tzv. pražcová návěstidla podle návrhu Ing. Šurovského, který vychází z dřívějšího návrhu Josefa Koupila a návěstidel německého typu. Od 25. června 2009 je účinná směrnice generálního ředitele, která umožňuje zkušební provoz těchto návěstidel.\n\nNa křižovatkách, přechodech, přejezdech a dalších místech se u novějších signalizačních zařízení zpravidla používá automatická pasivní detekce přijíždějících tramvají, zpravidla pomocí trolejových kontaktů reagujících na elektrický sběrač. Signální cyklus je někdy přizpůsobován i podle aktuálního stavu elektricky přestavitelné výhybky. V Praze je těmito způsoby preferována tramvajová doprava přibližně na polovině míst se světelnou signalizací.\n\nV Praze v některých místech pro jízdu do směru, kudy nejsou vedeny pravidelné linky, musí řidič tramvaje vystoupit a požadavek přihlásit tlačítkem (podobným tlačítku pro chodce) nebo signálním zámkem ovladatelným univerzální čtyřhrannou kličkou, jinak signál pro tento směr není vůbec v cyklu zařazen.\nPředpisy jednotlivých provozovatelů dráhy zavádějí i další signály pro tramvaje, například o postavení, uzamčení a obsazení výhybky, o tom, zda je obsazen následující traťový úsek předchozím vlakem atd.\n\nVývoj signálního a zabezpečovacího zařízení pro jednokolejné tratě v Liberci započal na městské trati kolem roku 1970 a na meziměstské se na její přípravě začalo pracovat v roce 1985.\n\nNa některých křižovatkách a přejezdech přes trať jsou použity klasické signály pro tramvaje podle pravidel silničního provozu, tzv. čočky. Zpravidla jsou s absolutní preferencí, t. j. pouze ubezpečují řidiče tramvají o tom, že provoz silničních vozidel je signalizací tříbarevné soustavy nebo přejezdovou signalizací zastaven.\n\nPro řízení odjezdu tramvají z výhyben a z obratišť je použita signalizace podobná železniční: návěstidlo má čtyři plná kruhová světla, v pořadí shora oranžové, červené, zelené a bílé. Používají se tyto signály:\n\nPokud tramvaj vjede do obsazeného úseku, dojde automaticky k vypnutí trakčního proudu v úseku. Tvůrci této návěstní a zabezpečovací soustavy byli Vladimír Paleček, František Zikmund, Josef Semirád a Jan Kovač.\n\nV Rusku se pro veřejnou linkovou dopravu (tramvaje, trolejbusy, autobusy) používají na základě \"Pravidel drážního provozu\" obdobná signalizační zařízení jako v Česku a na Slovensku. Nazývají se \"Т-образный светофор\" (\"T-obráznyj světafór, semafor v podobě T\").\n\n\nV místech, kde se tramvajová doprava nestýká se silniční, mohou být použita pro tramvaje běžná červená a zelená světla dvojbarevné soustavy.\n\nV Polsku se používají oba systémy, jak semafory podobné severoevropským, tak čočkový systém.\n\nVe Velké Británii se používají podobné signály jako v Česku, ale s více světelnými body.\n\nNapříklad v tramvajové síti Supertram v anglickém městě Sheffield se používají tyto signály:\nV Nizozemsku signalizační zařízení pro veřejnou dopravu sestává z maximálně devíti světelných bodů uspořádaných do čtverce, tří sloupců a tří řad. V prostřední řadě je prostřední bod oranžový a krajní červené, v horní a dolní řadě jsou všechny bílé. Podle počtu bodů se tomuto semaforu říká \"negenoog\" („devítioko“).\n\nV Německu a několika dalších zemích severní Evropy (Dánsko, Belgie…) je pro každý směr určena samostatná sada návěstidel, z nichž každá je uspořádaná obdobně jako semafory pro silniční provoz, avšak signály jsou všechny bílé a jsou rozlišeny tvarově a nikoliv barevně.\n\nV Německu tyto signály stanoví \"Stavební a provozní řád tramvajových drah (Verordnung über den Bau und Betrieb der Straßenbahnen)\".\n\nZákladní proužkové signály znamenají:\n\nV některých městech v Německu jsou těmito návěstidly dávány i další signály, například:\n\nVe Švýcarsku se pro tramvaje používá jednoduché oranžové světlo. Pokud svítí nepřetržitě, znamená stůj. Bliká-li, povoluje jízdu. \n\n\n"}
{"id": "142805", "url": "https://cs.wikipedia.org/wiki?curid=142805", "title": "Transgender", "text": "Transgender\n\nTransgender (či zkráceně jen trans) je adjektivum používané pro označení lidí, jejichž genderová identita není v souladu s pohlavím, které jim bylo určeno při narození. Pokud tito lidé touží po chirurgické tranzici („změně pohlaví“), mohou se identifikovat jako \"transsexuálové\", mnoho samotných trans lidí má však s tímto výrazem problém, kvůli jeho mylné vazbě na sexualitu, a upřednostňuje proto označení transgender muž/žena či jen zkráceně trans muž/žena. Termín \"transgender\" je současně zastřešujícím označením pro osoby, které se neidentifikují výlučně maskulinně či femininně, tj. vymykají se klasickému binárnímu rozdělení muž a žena (genderqueer nebo nebinární), a velmi zřídka též crossdressery. Výhradně však nezahrnuje \"intersexuály\", tj. lidi, jejichž vnitřní nebo vnější pohlavní orgány jsou odlišné od typicky mužských či ženských, kteří tvoří samostatnou kategorii.\n\nTransgenderová identita nemá vliv na sexuální orientaci; trans lidé se mohou identifikovat jako heterosexuální, homosexuální, bisexuální nebo asexuální. Protikladem termínu \"transgender\" je \"cisgender\", tedy osoba, jejíž genderová identita odpovídá pohlaví, které jí bylo určeno při narození.\n\nNěkteří trans lidé se potýkají s tzv. genderovou dysforií, tj. diskomfortem, způsobovaným rozporem mezi pohlavní identitou a pohlavím biologickým, a někteří z tohoto důvodu vyhledávají léčebné procedury, jakými jsou hormonální substituční léčba, chirurgický zákrok nebo psychoterapie. Ne všichni trans lidé ale po těchto procedurách touží, někteří je nemohou podstoupit z finančních nebo lékařských důvodů.\n\n\n"}
{"id": "142806", "url": "https://cs.wikipedia.org/wiki?curid=142806", "title": "Přejezd", "text": "Přejezd\n\nSlovo přejezd může jako termín znamenat\n\nObecně slovo přejezd znamená: \n"}
{"id": "142807", "url": "https://cs.wikipedia.org/wiki?curid=142807", "title": "Kolektivní vina", "text": "Kolektivní vina\n\nKolektivní vina je předpoklad, že odpovědnost za činy společenství nesou všichni jeho členové. Kolektivní vina bývá běžně uplatňována především ve válce, v armádě, škole, v kolektivech, které se skládají z menších celků. Na základě kolektivní viny jsou snadno perzekvovány a kriminalizovány celé skupiny osob.\n\nKolektivní odpovědnost vzniká na základě toho, že se jednotlivci jako celek společně na něčem podílí. Nicméně jde mnohdy o zavádějící předpoklad a jediným důvodem ukládání kolektivních trestů je často jen přimět celek, aby nějak působil na jedince, kteří se mu mohou být nějakým způsobem vymykat. V některých situacích je však použití kontraproduktivní, avšak někteří jedinci mohou skupinu ovlivňovat nebo si podřídit takovým způsobem, že ukládání kolektivního trestu vede k opačnému efektu a vede i k vydělení celé skupiny proti vyšší autoritě nebo jinému celku. Ale obvykle bývá tento způsob trestu technicky účinný, ačkoliv je morálně a psychologicky problematický.\n\nOznačování skupin jako zodpovědných za jednání jednotlivců je obvykle špatným zvykem. Nicméně někdy jsou skupiny stmelovány na základě právně a morálně závadného chování, závadných činů a ideologického přesvědčení, které je typické deformovanou logikou nebo silnou vírou. V civilizovaných společnostech by měl princip viny být uplatňován vždy pouze na konkrétní osobu. Označování celých národů za vinné nějakými činy a nabádání ke kolektivnímu trestu (Němec = nacista, Židi do plynu, mrtvý Indián - dobrý Indián, pověste komunisty) je tedy politický stereotyp používaný k manipulaci davu.\nPři posuzování kolektivní viny (a případného kolektivního trestu) bývá zkoumána míra kolektivní odpovědnosti. Kolektivní odpovědnost vzniká na základě toho, že se společně na něčem podílíme. Každý občan státu (ale i člen politické strany, církve, spolku apod.) se nějakým způsobem podílí na jeho existenci.\n\nModerní trestní právo je založeno na individuální odpovědnosti. V minulosti byl princip kolektivní viny uplatňován v daleko větší míře než v současnosti. To však neznamená, že v dnešní době zcela vymizel. Stále se objevují pokusy obvinit skupinu obyvatel za konání její části (např. teze: „Arabové jsou zodpovědní za teroristické útoky,“ „Srbové jsou zodpovědní za problém v Kosově,“ „Všichni Židé jsou zodpovědní za politiku Státu Izrael,“ apod.). Přitom uplatňování principu kolektivní viny bylo a stále je podřízeno „vyšším cílům,“ kterým je např. udělení exemplárního trestu z toho důvodu, aby se nepřípustné jednání znovu neopakovalo, či zajištění bezpečnosti v určité oblasti.\n\nV politickém žargonu německé pravice se „kolektivní vina“ stala politickým označením pro tvrzení o kolektivní vině Němců za zločiny nacionálního socialismu.\n\nDle Karla Jasperse, jenž rozebírá vinu za válku v knize \"Otázka viny\", nese německý národ jako celek politickou odpovědnost, ne však kriminální vinu.\n\n"}
{"id": "142808", "url": "https://cs.wikipedia.org/wiki?curid=142808", "title": "Seznam kostelů a modliteben v Českých Budějovicích", "text": "Seznam kostelů a modliteben v Českých Budějovicích\n\nJako významné královské město, sídlo většího počtu klášterů a později centrum českobudějovické diecéze a krajské město měly České Budějovice rozsáhlé možnosti k vybudování celé řady kostelů a modliteben, z nichž většina přetrvala do dnešních dob a stále slouží svému původnímu účelu.\n\nVětšina náleží katolíkům (České Budějovice zůstaly nepokořenou baštou katolicismu i za husitských válek), z pozdějších dob pocházejí kostely a modlitebny československé církve husitské a dalších protestantských církví a denominací. Dva nejstarší kostely (katedrála svatého Mikuláše a klášterní kostel Obětování Panny Marie) náleží k nejvýznamnějším historickým a kulturním památkám České republiky.\n\nČasto se mezi budějovické kostely uvádí i katolický poutní kostel Panny Marie Bolestné v Dobré Vodě. Dobrá Voda byla ve druhé polovině 20. století součástí Českých Budějovic. Dnes je však samostatnou obcí, takže toto zařazení je sporné.\n\n\n"}
{"id": "142810", "url": "https://cs.wikipedia.org/wiki?curid=142810", "title": "Sean Connery", "text": "Sean Connery\n\nSir Thomas Sean Connery (* 25. srpna 1930, Edinburgh) je skotský herec, producent. Je držitelem ceny Akademie (tj. oskara), dvou cen BAFTA a tří zlatých glóbů. Proslavila ho role Jamese Bonda, kterého ztvárnil ve filmech – Dr. No (1962), Srdečné pozdravy z Ruska (1963), Goldfinger (1964), Thunderball (1965) a Žiješ jenom dvakrát (1967). Poté se objevil ještě v bondovkách Diamanty jsou věčné (1971) a Nikdy neříkej nikdy (1983). Všech sedm filmů bylo komerčně úspěšných.\nV roce 1988 získal Connery oskara pro nejlepšího herce ve vedlejší roli za film Neúplatní (1987), kde si zahrál po boku Kevina Costnera, Andyho Garcii a Roberta De Nira. Mezi jeho další filmy patří Marnie (1964), Liga výjimečných (2003), Indiana Jones a poslední křížová výprava (1989), Hon na ponorku (1990), Highlander (1986), Vražda v Orient Expresu (1974), Dračí srdce (1996) a Skála (1996).\n\nDo šlechtického stavu byl povýšen v červenci 2000 a může užívat titul Sir. Connery je přezdíván jako Největší žijící Skot. V roce 1989 byl vyhlášen časopisem People Nejsexy žijícím mužem a v roce 1999 ve věku 69 let Nejsexy mužem století.\nV současnosti žije v USA, kde má za sebou natáčení desítek filmových rolí.\n\n"}
{"id": "142812", "url": "https://cs.wikipedia.org/wiki?curid=142812", "title": "Tramvajová doprava v Alicante", "text": "Tramvajová doprava v Alicante\n\nŠpanělské město Alicante má vlastní síť tramvajové dopravy, kterou tvoří jedna trať o rozchodu 1000 mm a délce 93 km. Jedná se o tramvajový provoz rychlodrážního typu, který provozuje společnost FGV Alicante.\n\nModerní systém tramvajové dopravy v Alicante, který byl otevřen 15. srpna 2003, nahradil předešlou síť úzkorozchodnou z roku 1914 s názvem \"\" (rekonstrukce původních úseků probíhaly již od roku 1999). Mezi součásti postupné přestavby, která byla rozvržena do několika etap, patří například zelektrifikování určitého úseku železnice, po kterém tramvaje obsluhují okolní obce, či pronájem nových tramvají typu Combino z Německa; do provozu však jsou nasazovány vozy nové, 37 m dlouhé s kapacitou 303 cestujících. Tramvaje se vyrábějí v závodu Siemensu ve Valencii.\n\nPo dokončení posledních etap výstavby tramvaj obslouží pobřeží, centrum města, univerzitu, nemocnici a nádraží (podpovrchovým úsekem), či vzdálená města Benidorm a Denia, kam bude doprava zajištěna po železniční trati. Rozšiřováním sítě v centru Alicante vznikne místo jedné trasy skutečná síť tramvajové dopravy. Do roku 2020 má klesnout podle plánů podíl individuální automobilové dopravy na třetinu.\n\nJako vozovna sloužily alicantským tramvajím původní železniční dílny \"La Marina\", v současné době však funguje již vozovna nová s názvem \"Poble Espanyol\".\n\n"}
{"id": "142813", "url": "https://cs.wikipedia.org/wiki?curid=142813", "title": "Zuzana Šulajová", "text": "Zuzana Šulajová\n\nZuzana Šulajová (* 14. července 1978, Martin) je slovenská herečka a fotografka. Dcera scenáristy a pedagoga Ondreje Šulaje a herečky Anny Šulajové, sestra Kataríny Šulajové.\n\nVystudovala fotografii na bratislavské Škole užitkového výtvarnictví v roce 1997 a na pražské Vysoké škole uměleckoprůmyslové. Ve fotografické tvorbě se věnuje zejména módě, portrétu a filmové fotografii. Ve filmu debutovala v roce 1985.\n\nJejím partnerem je herec a tanečník Jan Révai. Mají dva syny, Jakuba (* 3. ledna 2011) a Matěje (* 29. prosince 2013).\n\n"}
{"id": "142814", "url": "https://cs.wikipedia.org/wiki?curid=142814", "title": "Seznam osobností Českých Budějovic", "text": "Seznam osobností Českých Budějovic\n\nZde je seznam známých a významných postav, které se v Českých Budějovicích narodily, prožily zde významnou část svého života nebo jsou něčím enormně důležité pro město.\n\nMezi nejdůležitější duchovní a náboženské postavy spjaté s Českými Budějovicemi patří především českobudějovičtí biskupové, sídlící ve městě od zřízení českobudějovické diecéze v roce 1785. Zvláštní pozornost si zaslouží tři z nich:\nS Českými Budějovicemi jsou dále spjata jména několika slavných kněží a řeholníků. V prvé řadě je to sv. Jan Nepomuk Neumann (1811 Prachatice – 1860 Filadelfie), který v budějovickém Biskupském semináři studoval kněžství. Poté odjel jako misionář do USA, kde se stal redemptoristou a později 4. biskupem filadelfským. Papež Pavel VI. jej prohlásil za svatého. Dalším známým řeholníkem je Václav Klement Petr (1856 Sušice – 1901 České Budějovice), zakladatel petrinů. Jím vybudovaný hlavní klášter řádu se nachází na Žižkově třídě. V Českých Budějovicích maturoval a v biskupském semináři studoval též kněz Karel Traxler, jeden z nejlepších českých šachistů na přelomu 19. a 20. století.\n\nK petrinům náležel i vědec a spisovatel Josef Petr Ondok (1926 Mydlovary – 2003 České Budějovice), který otevírá skupinu vědců a teologů spojených s Teologickou fakultou Jihočeské univerzity, založenou spolu s celou univerzitou v roce 1991. Té vévodí především dva přední čeští teologové, Karel Skalický (* 1934 Hluboká nad Vltavou, děkan TF JU v letech 1996–1999) a salesián Josef Dolista (* 1954, děkan TF JU v letech 1999–2002, od roku 2004 rektor VŠERS).\n\nDalší je kněz a spisovatel Františka Hobizala (1933 České Budějovice – 2001 Bavorov), který je mimo jiné autorem tzv. \"Českobudějovické trilogie\".\n\nV Českých Budějovicích působil v letech 2003–2008 jako generální vikář českobudějovické diecéze Jan Baxant (* 1948 Karlovy Vary), současný biskup litoměřický. Spirituálem místního Biskupského gymnázia je kněz Josef Prokeš (* 1980).\n\nV Budějovicích se rovněž narodil a nějakou dobu působil kněz a lidovecký politik Josef Plojhar (1902 České Budějovice – 1981 Praha), jehož příjmení se stalo v českých zemích synonymem pro zrádce a odpadlíka.\n\n\n\nV Českých budějovicích mají ve 20. století ze sportů nejsilnější pozici hokej, fotbal a volejbal.\n\n\n\n\n\n\n\n\nBudějovice se na konci 20. století staly významným centrem výzkumu v České republice, neboť sem byla přesunuta biologická pracoviště Akademie věd ČR. Ta spolu s už dříve zde působícím výzkumem v oblasti potravinářství a zemědělství učinila město velmocí v oblasti biologického, chemického a zemědělského bádání. Na zdejších vědeckých pracovištích a později i Jihočeské univerzitě působí řada věhlasných vědců. Mimo teology, zmíněné už výše v sekci duchovní, sem patří např. entomologové František Sehnal (ředitel Entomologického ústavu AV ČR a čestný člen \"The Entomological Society of America\") a Petr Švácha, algolog Jiří Komárek, zoolog a velký popularizátor evoluční biologie Jan Zrzavý či potravinářský chemik Pavel Kalač. Jako externí přednášející zde působil zoolog a etolog Zdeněk Veselovský (1928–2006).\n\n\n\n\n"}
{"id": "142829", "url": "https://cs.wikipedia.org/wiki?curid=142829", "title": "Bernoulliho diferenciální rovnice", "text": "Bernoulliho diferenciální rovnice\n\nBernoulliho diferenciální rovnice je v matematice obyčejná diferenciální rovnice tvaru:\n\nkde formula_2 je reálná konstanta. Pro formula_3 přejde Bernoulliho rovnice na nehomogenní lineární rovnici, pro formula_4 na homogenní lineární rovnici. Rovnice je pojmenována po Jacobu Bernoullim, který ji popsal v roce 1695. Význam Bernoulliho diferenciální rovnice tkví v tom, že se jedná o nelineární diferenciální rovnice, u kterých je známo přesné řešení. Speciálním případem Bernoulliho rovnic je logistická diferenciální rovnice.\n\nPro formula_5 a formula_6 je Bernoulliho rovnice lineární. Pro formula_7 a formula_8 převádí substituce formula_9 libovolnou Bernoulliho rovnici na lineární diferenciální rovnici.\n\nNapříklad:\n\nUvažujme následující diferenciální rovnici: formula_10\n\nPřepíšeme ji do Bernoulliho tvaru (pro formula_11): formula_12\n\nOdtud substitucí formula_13 dostaneme formula_14, což je lineární diferenciální rovnice.\n\nNechť formula_15 a\nje řešením lineární diferenciální rovnice\nOdtud plyne, že formula_18 je řešením rovnice\na pro každou takovou diferenciální rovnici a pro všechna formula_20 je formula_21 řešením pro formula_22.\n\nUvažujme Bernoulliho rovnici (v tomto případě Riccatiho rovnici).\nNejprve si všimněme, že jedním řešením je formula_24.\nVydělením formula_25 dostáváme\nSubstitucí proměnných\ndostáváme rovnici\nkterou lze řešit metodou integračního faktoru\nvynásobením formula_32 dostaneme\nvšimněme si, že levá strana je derivací výrazu formula_34. Integrováním obou stran podle formula_35 dostáváme rovnici\nTedy řešení pro formula_39 je\n\n\n\n"}
{"id": "142831", "url": "https://cs.wikipedia.org/wiki?curid=142831", "title": "Podklášteří", "text": "Podklášteří\n\nPodklášteří je část města Třebíče, ve které leží bazilika svatého Prokopa, která je zapsaná v seznamu UNESCO, a Muzeum Vysočiny Třebíč. V části obce žije obyvatel.\n\nPodklášteří se nachází poblíž centra města, na levém břehu řeky Jihlavy. Ze severu je ohraničeno ulicí Lesní, ze západu ulicí Lesní a Za Plovárnou, z jihu řekou Jihlavou a z východu ulicí 9. května.\n\nPodklášteří patří k širšímu středu města, je starší místní částí. Původně bylo samostatnou vesnicí a součástí Třebíče se stalo až na počátku 20. století. Také se v Podklášteří nacházel lihovar, ze kterého byl v devadesátých letech kultovní třebíčský hudební klub. Jsou zde i stáje a výběh pro koně.\n\n\n\n"}
{"id": "142839", "url": "https://cs.wikipedia.org/wiki?curid=142839", "title": "Blud", "text": "Blud\n\nBlud je nepravdivé a nevývratné přesvědčení založené na nesprávném odvození závěru ze zevní reality. Jsou to myšlenkové představy, o správnosti je nemocný zcela přesvědčen (vznešený původ, žárlivost)\n\nBlud musí splňovat tyto charakteristiky:\n\nBlud může být individuální či kolektivní (pak jej sdílí více lidí). Zvláštním případem je tzv. folie à deux (franc. \"šílenství ve dvou\"), což je označení situace, kdy se stejná duševní choroba projeví ve stejném okamžiku u dvou navzájem si blízkých osob.\n\n\n\n\n"}
{"id": "142842", "url": "https://cs.wikipedia.org/wiki?curid=142842", "title": "Paradoxy naivní teorie množin", "text": "Paradoxy naivní teorie množin\n\nParadoxy naivní teorie množin jsou důkazy sporu v původní Cantorově naivní teorii množin. Všechny tyto důkazy mohou být převedeny na pouhé paradoxy volbou nějaké axiomatizace teorie množin.\n\nObjevení paradoxů v naivní teorii množin na přelomu 19. a 20. století zapříčinilo prudký rozvoj matematické i obecné logiky a samozřejmě také samotné teorie množin.\n\nRussellův paradox byl poprvé popsán Bertrandem Russellem v roce 1901. Je to nejdůležitější ze všech paradoxů naivní teorie množin, neboť na rozdíl od ostatních, které pracují s poměrně složitými pojmy (prostá zobrazení, Cantorova věta, dobré uspořádání) a mohly by tedy teoreticky být vyřešeny upřesněním definicí těchto pojmů, lze Russellův paradox vyjádřit pouze za použití nejelementárnějších prostředků teorie množin, a tedy ukazuje, že chybně definován je již samotný pojem (intuitivní) množiny. Russelův paradox spočívá v tom, že pro množinu \"M\" všech množin \"x\" takových, že formula_1 nemůže nastat ani jedna z možností formula_2 , formula_3, protože z libovolné z nich již plyne i druhá, která je její negací. Již krátce po objevení tohoto paradoxu bylo navrženo několik jeho možných řešení (jedno z nich samotným Russellem - to se však pro svoji přílišnou složitost neujalo). V současné době se tento problém řeší vhodnou axiomatizací teorie množin, v níž je možné dokázat, že uvedený objekt \"M\" není množinou ale takzvanou vlastní třídou.\n\nCantorův paradox byl objeven Georgem Cantorem v roce 1899. Spočívá v tom, že pro množinu \"V\" všech množin nelze dle Cantorovy věty množinu \"P(V)\" všech podmnožin \"V\" prostě zobrazit do \"V\". Ale protože každý prvek \"P(V)\" je množina, je identické zobrazení na \"P(V)\" prostým zobrazením \"P(V)\" do \"V\". Řešení tohoto paradoxu je obdobné jako v případě paradoxu Russellova - V se nepřipustí jako množina, ale pouze jako vlastní třída.\n\nBurali-Fortiho paradox byl publikován roku 1897. Spočívá v tvrzení, že množina \"On\" všech ordinálních čísel je také ordinálním číslem ale větším než všechna ordinální čísla, tedy ordinální číslo \"On\" je větší než ono samo a proto formula_4. Řešení tohoto paradoxu je obdobné jako u paradoxů uvedených výše - \"On\" není množina, ale vlastní třída.\nRichardův paradox je paradox ležící na rozhraní mezi paradoxy naivní teorie množin a paradoxy logickými. Jeho podstatou je tvrzení, že všech možných vlastností přirozených čísel definovatelných v nějakém přirozeném jazyce (například v češtině) je pouze spočetně mnoho. Proto lze tyto vlastnosti přirozenými čísly očíslovat. Potom vlastnost \"V\" = \"Být přirozeným číslem, které nemá vlastnost, jejímž je číslem (v daném očíslování vlastností)\" je také vlastnost přirozených čísel, tedy má (v daném očíslování) nějaké číslo \"n\". Pak každá z možností „\"n\" má vlastnost \"V\"“ i „\"n\" nemá vlastnost \"V\"“ implikuje i možnost druhou, která je její negací. Řešení tohoto paradoxu je čistě logické a vychází z rozdělení obecného jazyka na jazyk formální a takzvaný metajazyk.\n\nSkolemův paradox je opět paradox ležící na rozhraní mezi paradoxy naivní teorie množin a paradoxy logickými. Spočívá v tom, že podle Löwenheim-Skolemovy věty existuje spočetný model teorie množin, a to přesto, že v teorii množin, a tedy v každém jejím modelu, existují nespočetné množiny. Řešení tohoto paradoxu spočívá opět v rozlišení dvou úrovní jazyka a konkrétně mezi dvěma pojmy spočetnosti - „absolutním“ a „v rámci modelu“. Pak v daném spočetném modelu existují množiny, které jsou nespočetné „v rámci modelu“, ale spočetné „absolutně“.\n\n"}
{"id": "142843", "url": "https://cs.wikipedia.org/wiki?curid=142843", "title": "Ole Beich", "text": "Ole Beich\n\nOle Beich (1955, Esbjerg – 16. října 1991, Kodaň) byl dánský kytarista a baskytarista. \n\nV Dánsku byl kytaristou a baskytaristou několika kapel a později se rozhodl přesunout do Los Angeles. Tam se stal baskytaristou L. A. Guns a později zakládajícím členem Guns N' Roses, se kterými odehrál několik koncertů v roce 1985, ale brzy z kapely odešel a nahradil jej Duff McKagan. Hrál na EP L. A. Guns \"Collector's Edition No. 1\". Zemřel v roce 1991, za nejasných okolností se utopil v jezeru Sct. Jørgens v centru Kodaně.\n"}
{"id": "142848", "url": "https://cs.wikipedia.org/wiki?curid=142848", "title": "Éioneus", "text": "Éioneus\n\nÉioneus (latinsky \"Eioneus\") v řecké mytologii mnoho místa nezabírá. \n\nJeho dcera Dia se měla provdat za Ixióna, syna lapithského krále Flegya. Budoucí zeť slíbil za nevěstu bohaté dary, avšak když pozval Éionea na hostinu a k vyzvednutí darů, přichystal na něj past: před palácem vykopal jámu, do ní navršil hromadu žhavého dřevěného uhlí, do té jámy Éioneus spadl a uhořel. \n\nTo vyvolalo velký hněv bohů, včetně nejvyššího boha Dia. Ten mu však chtěl dát ještě šanci k očištění od viny a pozval ho k sobě do paláce. Jenže Ixión se nemínil kát, naopak chtěl svést Diovu manželku Héru. Zeus prohlédl jeho úmysly, nastražil léčku v podobě oblaku s Héřinou podobou a pak Ixióna přichytil přímo při činu. Následoval tvrdý trest - Ixióna svrhli do Tartaru, vpletli jej do kola, které se stále otáčí. Tak se připojil ke známým mučedníkům Sisyfovi a Tantalovi. \n\nŘíká se, že z oblaku byla bohyně Nefelé, která z tohoto příběhu porodila prvního Kentaura. \n\n"}
{"id": "142851", "url": "https://cs.wikipedia.org/wiki?curid=142851", "title": "Antonio Canova", "text": "Antonio Canova\n\nAntonio Canova (1. listopadu 1757 Possagno, Veneto — 13. října 1822 Benátky) byl italský sochař, hlavní představitel italského klasicismu.\n\nNarodil se na úpatí Alp nedalko Trevisa v benátském kraji. Když mu byly tři roky, zemřel mu otec (kamenosochař komorních plastik), matka se znovu vdala a Antonio zůstal na vychování u prarodičů, několik let bydleli v Possagnu. Pod vedením dědečka, kamenosochaře Pasiniho Canova odmala kreslil, v devíti letech vytesal z carrarského mramoru první dvě díla (dodnes dochované skříňky). Od té doby jej dědeček již stále zaměstnával sochařskou prací. Rovněž jej seznamoval se sbírkami sochařství v Benátkách a v Římě. Po jeho smrti Canova přešel do ateliéru svého strýce.\n\nCanova rovněž maloval. Byl velmi zbožný a celý život zasvětil pouze umělecké tvorbě, nikdy se neoženil a neměl děti.\nJe pohřben v rodném Possagnu; jeho srdce je uloženo v kenotafu v jeho oblíbené bazilice Santa Maria gloriosa dei Frari v Benátkách.\n\nPrvními příznivci Canovovy sochařské tvorby byla rodina senátora Faliera v Benátkách, s jehož synem Giuseppem se Canova spřátelil. Tito mecenáši financovali Canovovi vyučení u kamenosochaře Giuseppe Torrettiho v rezidenci Pagnano, kam odešel jako třináctiletý. Po absolutoriu se Canova roku 1775 osamostatnil, díky mnichům si v Benátkách zřídil ateliér v opuštěné cele kláštera, kde pracoval s neuvěřitelnou pílí čtyři roky a současně navštěvoval benátskou Akademii a oblíbil si kurs anatomie.\n\nPro Faliera vytvořil první monumentální díla, jako např. Orfeus a Eurydika z roku 1776 (dnes v Museo Correr). Také další práce objednávali benátští patricijové. Vyznamenán několika cenami Akademie roku 1779 Canova získal studijní stipendium ve výši 300 dukátů a 28. prosince 1780 odejel do Říma, kde byl hostem benátského vyslance Zulianiho. Tam studoval římské antické sochařství a vytvořil díla s převážně antickými a mytologickými náměty, jako Psyché a kupido, Daidalos a Ikaros, Minotaurus, či Théseus zabíjející kentaura (od 1804). Po obsazení Říma francouzskou armádou v roce 1798, se vrátil do Benátska. Od roku 1802 byl vrchním kustodem uměleckých sbírek Papežského církevního státu a roku 1815 z titulu své funkce spiritus agens organizoval návrat uloupených uměleckých pokladů zpět. Jeho zákazníky a patrony se v tomto mezidobí stali příslušníci rodiny Bonaparte. Později byl Canovovým významným klientem a ochráncem papež Klement XIV., pro něhož vytvořil figurální náhrobek, a VI. vévoda z Bedfordu.\n\nNahota je v dílech Canovy, umělce výrazně ovlivněného řeckou plastikou, naprosto běžná. Když však jeho modelem byla Pauline Bonaparte, mladší sestra Napoleona Bonaparte, tehdy již císaře Napoleona I., zcela neoděná, vyvolala tato událost společenský skandál.\n\nPortréty a pomníky:\nModely:\n\n"}
{"id": "142852", "url": "https://cs.wikipedia.org/wiki?curid=142852", "title": "Fastiv", "text": "Fastiv\n\nFastiv () je město, které se nachází na střední Ukrajině v Kyjevské oblasti, 64 km jižním směrem od metropole. Je centrem svého rajónu, v současné době zde žije 50 000 obyvatel.\n\nFastiv je historické město, které přežilo bouřlivé období kozáckých válek, v nichž bylo zničeno a později znovu vybudováno. První zmínky jsou z roku 1390. Až do 30. let 20. století bylo město relativně malé, pak zažilo díky železnici velký růst; status města mu byl oficiálně udělen až roku 1938. Mezi památky patří například pravoslavný kostel \"Cerkva Palija\" ze 17. století a novogotický katolický kostel.\n\nDnešní význam Fastivu spočívá v dopravě; město leží na významném železničním uzlu, ze kterého vycházejí tratě do Střední Evropy (směr Vinnycja - Lvov), Asie a Východní Evropy (směr Kyjev - Rusko a Dnipro - Donbas - Rusko). Kromě toho je zde rovněž význačný strojírenský závod a pivovar.\n"}
{"id": "142855", "url": "https://cs.wikipedia.org/wiki?curid=142855", "title": "Dálnice D55", "text": "Dálnice D55\n\nDálnice D55 (do 31. prosince 2015 rychlostní silnice R55) je dálnice, která v budoucnu povede z Olomouce přes Přerov, Hulín, Otrokovice, Uherské Hradiště a Hodonín do Břeclavi (v úseku Přerov – Hulín peážně s dálnicí D1), její celková délka bude 101 km. V současnosti jsou zprovozněny tři úseky: první o délce 1,234 km u Olomouce na křížení s dálnicí D35 (tento čtyřpruhový úsek je značen jako silnice I/55, zprovozněn byl 8. listopadu 2002), druhý mezi Hulínem (křižovatka s dálnicí D1 a v budoucnosti i s dálnicí D49) a Otrokovicemi o délce 13,300 km (otevřen 3. prosince 2010) a třetí navazující severovýchodní obchvat Otrokovic (délka 3,030 km) uvedený do provozu 27. října 2006.\n\n\nDálnice byla naplánována přes Bzenec Přívoz, kde jsou však chráněné oblasti Strážnické Pomoraví a Váté písky. Některé organizace pro ochranu přírody proto předkládají návrh, aby trasa dálnice vedla na Blatnici, Kozojídky atd., což však odmítá Ministerstvo životního prostředí.\n\nPodle organizace Děti Země je viníkem problémů bývalé vedení ministerstva v čele s Liborem Ambrozkem, které 4. července 2006 souhlasilo s trasou přes chráněnou ptačí oblast Bzenecká Doubrava – Strážnické Pomoraví, a vedení Jihomoravského kraje v čele s Stanislavem Juránkem, které 23. září 2004 přes upozornění MŽP v územním plánu kraje ignorovalo možnou trasu D55 mimo chráněnou oblast. Evropská komise v dopise z června 2008 odmítla pokus bývalého hejtmana Zlínského kraje Libora Lukáše (ODS) zdůvodnit neposouzení alternativního řešení bez poničení chráněné oblasti.\n\nV roce 2009 byla zveřejněna dokumentace vlivu případné stavby dálnice na životní prostředí (EIA), která však podle České společnosti ornitologické a sdružení Děti Země nebyla zpracována ve variantách. Dokumentace obsahuje pouze návrh na výstavbu dvou zahloubených tunelů délky 8,4 km v ptačí oblasti Bzenecká Doubrava – Strážnické Pomoraví, ale nikoli zbývajících 40 % trasy plánované v chráněné oblasti.\n\n"}
{"id": "142856", "url": "https://cs.wikipedia.org/wiki?curid=142856", "title": "Camille Claudelová", "text": "Camille Claudelová\n\nCamille Claudelová (8. prosince, 1864 – 19. října, 1943) byla francouzská sochařka a grafička, starší sestra francouzského básníka a diplomata Paula Claudela.\n\nNarodila se v Fère-en-Tardenois, departement Aisne, v severní Francii, jako druhorozené dítě v rodině venkovského šlechtice Louise Prospera, zabývajícího se hypotékami a obchodem s bankovními transakcemi. Matka rozená Louise Athanaïse Cécile Cerveaux, pocházela z Champagne z rodiny katolických kněží a sedláků. Když byla Camille ještě dítětem, rodina se přestěhovala do Villeneuve-sur-Fère. Zde se také v roce 1866 narodil její mladší bratr Paul Claudel. V roce 1870 se přestěhovali do Bar-le-Duc, v roce 1876 do Nogent-sur-Seine a v 1879 do Wassy-sur-Blaise, ačkoliv letní období rodina vždy trávila v Villeneuve-sur-Fère, jejíž přísná krajina v dětech vyvolávala hluboké dojmy. Camille nakonec v roce 1881 spolu se svou matkou, bratrem a mladší sestrou začala bydlet v pařížské čtvrti Montparnasse, zatímco jejich otec zůstal v původním místě, aby mohl finančně podporovat rodinu.\n\nUchvácena kamenem a zemí studovala na Colarossiho akademii se sochařem Alfredem Boucherem. (Tou dobou prestižní výtvarná škola École des Beaux-Arts neumožňovala přijetí žen ke studiu.) V roce 1882 si Claudelová pronajala dílnu společně se skupinou žen, z nichž většinu tvořily Angličanky, mimo jiné s Jessie Lipscombovou. V roce 1883 se setkala s Augustem Rodinem, který Camille a její přátele vyučoval sochařství.\n\nKdyž kolem roku 1884 začala Claudelová pracovat v Rodinově dílně, stala se jeho zdrojem inspirace, modelkou, důvěrnou přítelkyní a milenkou. Nikdy nežila s Rodinem společně, neboť ten nebyl ochoten ukončit dvacetiletý vztah s Rose Beuretovou. Camille nikdy Rodinovi neporodila dítě, ačkoliv s ním byla těhotná. Podle knihy spisovatelky Anne Delbée \"Camille Claudel: Une Femme\" (San Francisco: Mercury House, 1982) své nenarozené dítě ztratila při nehodě; tato tragédie ji uvrhla do hluboké deprese. Aféra také rozrušila její rodinu, hlavně pak matku, která nikdy bezvýhradně nesouhlasila s Camillinou uměleckou kariérou. Pod vlivem rozepří Claudelová opouští rodinný dům. V roce 1892, snad po nechtěném potratu, Claudelová ukončuje své intimní vztahy s Rodinem, ačkoliv se stále až do roku 1898 pravidelně vídají.\n\nPočátkem 1903 vystavuje své dílo na Salonu. Bylo by chybou domnívat se, že renomé Claudelové vyvěralo jen a pouze z jejího spojení s Rodinem. Ve skutečnosti byla stejně tak skvělá sochařka jako nejlepší z jejích uměleckých vrstevníků. Její práce byla podobná svým duchem Rodinovým dílům, ale odhalovala její niternou lyriku a imaginaci – zejména pak ve známých sochách \"Bronzovém valčíku\" (1893) a \"Věku dospělosti\" (1900) je zřetelná mocná alegorie jejího odpoutání od Rodina. Její onyxová a malá bronzová \"Vlna\" (1897) byla vědomým zlomem jejího období inspirovaného Rodinem, s výtvarnou kvalitou zcela odlišnou od „heroického“ cítění jejích předešlých prací. S Rodinem naposledy spolupracovala na pomníku spisovatele Balsaca. Uvádí se, že obléct sochu do mnišského roucha byl její nápad. Na počátku 20. století Claudelová přitahovala mecenáše, obchodníky a zažívala obchodní úspěch – nepotřebovala se slunit ve světle odraženém od Rodina. Avšak tento úspěch neměl dlouhého trvání.\n\nOd roku 1905 se Claudelové duševní zdraví mění k horšímu. Zničí mnoho ze svých soch, mizí na dlouhé období a je pronásledována paranoiou. Obviňuje Rodina z krádeže nápadů a z přípravy své úkladné vraždy. V roce 1906 po svatbě svého bratra (jenž ji doposud podporoval) a po jeho návratu do Číny žila osamocena ve své dílně.\n\nJejí otec, který schvaloval její uměleckou kariéru a snažil se jí všemožně pomáhat a finančně ji podporoval, zemřel 2. března 1913. Claudelovou o jeho smrti nikdo neinformoval. Dne 10. března 1913 po zásahu své matky byla ve svěrací kazajce umístěna na psychiatrické klinice v Ville-Évrard v departamentu Neuilly-sur-Marne. Ačkoliv v protokolu o přijetí je psáno, že byla hospitalizována na základě vlastní žádosti, je formulář podepsán jen lékařem a matkou.\n\nV roce 1914 z důvodu evakuace před postupujícími německými jednotkami se nemocnice přemisťuje do Enghien; 7. září 1914 je Camille spolu s množstvím dalších žen přemístěna do ústavu pro choromyslné Montdevergues v Montfavet, šest kilometrů od Avignonu. V protokolu o přijetí do ústavu podepsaném 22. září 1914 je zaznamenáno, že pacientka trpí „soustavným deliriozním stihomamem založeným na mylném chápání skutečnosti a imaginace “.\n\nMatka zakazuje, aby její dcera dostávala jiné dopisy než od bratra. S postupem času personál léčebny pravidelně doporučuje Claudelovou k propuštění, ale matka neoblomně pokaždé odmítá. Dne 1. června 1920 psychiatr Dr. Brunet posílá matce dopis s doporučením, aby se pokusila dceru včlenit do rodiny, dopis zůstává bez odpovědi.\n\nPaul Claudel, její bratr, ji každých několik let navštěvuje, ale o své sestře mluví jen v minulém čase. V roce 1929 ji navštíví Jessie Lipscombová.\n\nCamille Claudelová umírá 19. října 1943 poté, co v léčebně Montfavet (známé jako \"Asile de Montdevergues\", nyní moderní klinika \"Centre Hospitalier de Montfavet\") prožila 30 let. Matka, která umírá 20. června 1929, dceru ani jednou nenavštívila. (Některé biografie uvádějí, že matka zemřela v roce 1920). Camille Claudelová je pohřbena na hřbitově v Monfavet, nedaleko ležícího Avignonu.\n\nAčkoliv Claudelová mnoho svých děl zničila, zachovalo se asi 90 jejích soch, náčrtů a kreseb.\n\nV roce 1951 její bratr zorganizoval výstavu v Musée Rodin, kde jsou nyní k vidění některé její práce. Velká výstava jejích děl zde byla také uspořádána v roce 1984. V roce 2005 byla konána velká výstava prací Rodina a Claudelové v Quebeku v Kanadě a Detroitu v USA.\n\nPo vydání několika jejích biografií v 80. letech 20. stol. se veřejnost začala více zajímat o její dílo.\n\nŽivotopisný film \"Camille Claudel\" byl uveden v roce 1988 (Isabelle Adjani v roli Claudelové a Gérard Depardieu v roli Rodina). V roce 1989 byl film nominován na dvě ceny Akademie.\n\n"}
{"id": "142860", "url": "https://cs.wikipedia.org/wiki?curid=142860", "title": "Fenol", "text": "Fenol\n\nFenol (též známý jako kyselina karbolová, hydroxybenzen, karbol, benzenol) je jedovatá bezbarvá krystalická pevná látka sladkého dehtového zápachu, často označovaného jako „vůně nemocnice“. Chemický vzorec fenolu je CHOH a jeho molekula obsahuje hydroxylovou funkční skupinu (-OH) vázanou na benzenové jádro, jde tedy o aromatickou sloučeninu.\n\nSlovo fenol se používá také pro jakoukoli sloučeninu, která obsahuje šestičlenný aromatický kruh s přímo navázanou hydroxylovou skupinou (-OH). Proto se jako fenoly označuje třída organických sloučenin, jejímž nejjednodušším členem je fenol, jímž se zabývá tento článek.\n\nFenol se omezeně rozpouští ve vodě (8,3 g/100 cm); zároveň je voda omezeně rozpustná ve fenolu (přibližně 28 g/100 cm), tedy v poměrech mezi 8,3 g/100 cm a 72 g/100 cm jsou za běžné teploty voda s fenolem nemísitelné, oddělují se fáze roztoku vody ve fenolu (těžší) a roztoku fenolu ve vodě (lehčí). Při teplotách nad 68,8 °C je fenol s vodou mísitelný v každém poměru. Při teplotách mezi běžnou a 68,8 °C se stoupající teplotou rozpustnost fenolu ve vodě i rozpustnost vody ve fenolu stoupá, oba roztoky však zůstávají navzájem nemísitelné. Je mírně kyselý (je to silnější kyselina než voda (podle kyselosti: alkoholy < voda < fenoly < karboxylové kyseliny): molekula fenolu má mírnou tendenci odštěpovat iont H z hydroxylové skupiny, čímž vzniká ve vodě velmi rozpustný fenoxidový (též fenolátový) aniont CHO. V porovnání s alifatickými alkoholy je fenol mnohem kyselejší; dokonce ve vodném roztoku reaguje s NaOH za ztráty H, kdežto alifatické alkoholy nikoli. Jedním z vysvětlení zvýšené kyselosti je rezonanční stabilizace fenoxidového anionu aromatickým kruhem. Takto je záporný náboj kyslíku sdílen uhlíkovými atomy orto a para. Podle jiného vysvětlení je zvýšená kyselost výsledkem přesahu orbitalů mezi volnými páry kyslíku a aromatickým systémem. Třetím, dominantním účinkem je indukce hybridizovaných uhlíků; výrazně silnější indukční úbytek elektronové hustoty, který poskytuje systém sp² oproti systému sp³, umožňuje dobrou stabilizaci oxyanionu. Pro takový závěr lze vzít pK enolu acetonu, která je 10,9, v porovnání s fenolem majícím pK rovnu 10,0.\n\nFenol je významnou složkou aromatu skotské whisky z Islay.\n\nPoločas rozpadu fenolu v povrchových vodách je 55 hodin, v podzemních vodách 12-168 hodin, v sedimentech a plaveninách 550 hodin.\n\nFenol se vyrábí částečnou oxidací benzenu nebo redukcí kyseliny benzoové kumenovou metodou nebo Raschigovým procesem. Lze jej také získat jako jeden z mnoha produktů při oxidaci uhlí.\nNejvětší množství fenolu se vyrábí oxidací kumenu peroxidem vodíku za vzniku kumylhydroperoxidu. Ten přesmykuje v kyselém prostředí na fenol a aceton.\n\nFenol má antiseptické vlastnosti a byl použit Josephem Listerem (1827-1912) v jeho průkopnické metodě antiseptické chirurgie. Podráždění kůže způsobované nepřetržitou expozicí fenolu nakonec vedlo k náhradě této metody aseptickou chirurgií. Lister usoudil, že i samotné rány musí být důkladně čištěny. Proto je pokrýval kusem „hadru“ nebo „cupaniny“ namočeným v kyselině karbolové. Fenol je stále aktivní složkou některých orálních anestetik, například přípravku Chloraseptic. Byl též hlavní součástí karbolové dýmové koule, prodávané v Londýně v 19. století pro ochranu proti chřipce a dalším nemocím. Na začátku 20. století byl v Battle Creek Sanitarium nanášen na klitoris pro zamezení ženské masturbaci.\n\nFenol se používá také pro výrobu léčiv (je počáteční surovinou pro průmyslovou výrobu kyseliny acetylsalicylové), herbicidů a syntetických pryskyřic (bakelit, první vyrobená syntetická pryskyřice, je polymer fenolu s formaldehydem). Expozice kůže koncentrovaným roztokem fenolu může způsobit vážné poleptání. Při používání fenolu v laboratoři se obvykle doporučuje mít k dispozici roztok polyethylenglykolu jako oplach při polití fenolem. Nezbytné je opláchnutí velkým množstvím vody a odstranění kontaminovaného šatstva a v závažnějších případech okamžitá lékařská pomoc. Toto je zvlášť důležité, pokud je fenol smíchán s chloroformem (směs často používaná v molekulární biologii k čištění DNA a RNA od bílkovin).\n\nDalším použitím fenolu je výroba kosmetiky včetně opalovacích přípravků, barev na vlasy a přípravků pro bělení kůže. Sloučeniny obsahující fenolické báze lze použít k ochraně vlasů a kůže proti ultrafialovému záření, protože aromatický kruh fenolu způsobuje velkou pohltivost tohoto záření. Tyto sloučeniny mohou vystupovat též jako antioxidanty (pro eliminaci volných radikálů) a mohou poskytovat ochranu proti předčasnému stárnutí a rakovině způsobené oxidačním stresem.\n\nFenol se využívá také v kosmetické chirurgii jako exfoliant, k odstranění vrstev mrtvé kůže. Jedním z použití je fenolizace, chirurgická procedura používaná při léčbě zarostlých nehtů, kdy se fenol aplikuje na prst, aby se zabránilo opětovnému zárůstu nehtu. Pětiprocentní roztok fenolu se někdy vstřikuje blízko senzorického nervu k dočasnému (do 1 roku) zastavení přenosu impulsů v některých úporných případech chronické neuropatické bolesti.\n\nInjekce fenolu se občas používaly pro rychlou popravu. Zejména byly používány nacisty za druhé světové války. Původně se tato metoda používala ve 30. letech jako součást programu eutanazie. Fenol, levný a rychle účinkující, byl v podobě injekcí volen hlavně v posledních dnech války. I když se k usmrcování větších skupin lidí používaly plynové komory (a v nich Cyklon B), shledali nacisté jako ekonomičtější u menších skupin usmrcovat každou osobu samostatně injekcí fenolu. Tyto injekce byly podány tisícům lidí v koncentračních táborech, zvláště v Osvětimi. Přibližně jeden gram fenolu je dostatečný k usmrcení. Injekce byly podávány lékaři, jejich asistenty, někdy též lékaři-vězni. Tyto injekce byly původně vstřikovány nitrožilně, nejčastěji do paže, ale později bylo preferováno vstříknutí přímo do srdce, které způsobilo téměř okamžitou smrt. Jedním ze známých vězňů z Osvětimi, který byl usmrcen injekcí fenolu, byl Maxmilián Kolbe, katolický kněz, který dobrovolně tři týdny trpěl hladem a žízní místo jiného vězně, a byl nakonec zabit injekcí fenolu, aby nacisté uvolnili místo v cele.\n\nV laboratorních podmínkách napodobujících hydrotermální cirkulaci (voda 200 °C, 1,9 GPa) se fenol tvoří z hydrogenuhličitanu sodného a železného prášku (výtěžnost 1,8 %). Tento objev z roku 2007 může být relevantní pro otázku původu života, protože fenol je fragmentem biomolekuly tyrosinu, ovšem je známo, že tyrosin v moderních biologických systémech vzniká přímo hydroxylací fenylalaninu.\n\nFenol má leptavé účinky na všechny tkáně v těle. Rychle se vstřebává všemi cestami (včetně neporušené kůže), vzhledem k lipofilnímu charakteru rychle proniká do buněk a brzy se projevuje jeho systémová toxicita. Primární účinky jsou neurotoxické, cílovými orgány jsou játra a ledviny, výrazné dopady má i na dýchací a oběhový systém.\nPři požití fenol vyvolává pálivou bolest. V ústech, jícnu a žaludku se objevuje bílá nekróza, fenol způsobuje zvracení a krvavý průjem. Kontakt s kůží vyvolává rovněž pálení, které je ale následně vystřídáno necitlivostí a zběláním kůže.\n\nMezi projevy systémové toxicity patří bolesti hlavy, závratě, hypotenze, komorová arytmie, mělký dech (s charakteristickým zápachem dechu), pobledlost až cyanóza. U počáteční fáze se může objevit excitace a křeče, brzy ale nastupuje útlum až bezvědomí. Může nastat pokles tělesné teploty a plicní edém, občas také methemoglobinémie a hemolytická anémie.\n\nDosavadní informace nenasvědčují významným kumulativním účinkům při chronické expozici.\n\nPři expozici parám fenolu se vstřebává velmi rychle jak plícemi, tak kůží. Při osmihodinové inhalační expozici koncentracím 6 až 20 mg/m se vstřebá 70-80 % fenolu. Při šestihodinové kožní expozice parám o koncentraci 5 až 25 mg/m se vstřebalo také 70-80 %. Koncentrace 5-10 % denaturují bílkoviny v pokožce a mohou částečně omezit vstřebávání, vzniklý komplex však není stabilní, proto se může jeho pozdější disociací prodloužit působení fenolu na organismus. Kožní dávka 25 mg/kg podaná potkanům, prasatům a ovcím se vstřebala z více než 95 %.\n\nBiologický poločas konjugovaného fenolu v lidském těle je cca 1 hodina, ale bylo hlášeno i 4-5 hodin. Fenol se metabolizuje především v jaterních buňkách konjugací s kyselinou glukuronovou na fenylglukuronid a podléhá také sulfaci na fenylsulfát. Vylučuje se (hlavně v podobě uvedených metabolitů, ale i nezměněný) především močí, v malé míře také plícemi a stolicí.\n\nZa příčinu smrti při velmi vysokých dávkách fenolu se považuje tlumivý účinek na CNS. Smrt může nastat i z jiných důvodů. Smrtelná dávka se pohybuje od 1 do 12 g. V jednom případě vyvolalo požití 4,8 g smrt do 10 minut, přežití bylo naopak hlášeno po požití 26,7 g fenolu, resp. po až 350 mg/kg. Případy polití koncentrovanějšími roztoky fenolu (zejména v dichlormethanu) se zasažením větších ploch těla v některých případech končily smrtí, a to i během několika minut.\n\nPři zasažení kůže nebo očí fenolem je důležité rychlé opláchnutí vodou (nejlépe vlažnou) po dobu nejméně 10 minut nebo ještě lépe polyethylenglykolem po dobu 30 minut.\n\nOrální LD u potkanů se pohybuje od 300 do 600 mg/kg. Dermální LD u potkanů a králíků je 670 - 1 400 mg/kg. Osmihodinová inhalační LC u potkanů je více než 900 mg/m.\n\n\n"}
{"id": "142866", "url": "https://cs.wikipedia.org/wiki?curid=142866", "title": "Metro v Omsku", "text": "Metro v Omsku\n\nOmské Metro je v současné době v ruském městě Omsk ve stavbě; buduje se úsek o délce celkem čtyř stanic. Celkem je plánován systém čtyř linek. Po otevření se stane po metru v Novosibirsku druhým systémem metra na Sibiři. Naposledy bylo naplánováno otevření první linky v roce 2015, v současné době termín není znám.\n\nOmsk se stal v druhé polovině 20. století milionovým městem, což postupně začalo klást velké nároky na místní MHD. Již v 60. letech byl označen za město, kde je možné podzemní dráhu s přijatelnými náklady vybudovat. Nakonec se však v této době usoudilo, že přednější bude metro vystavět v Čeljabinsku, Omsk měl mít vlastní systém podpovrchové tramvaje.\n\nTento plán se však při dalším zkoumání ukázal však jako nevhodný a tak byla opět oprášena koncepce podzemní dráhy. Rozhodnutí nakonec padlo v roce 1986, stavět se ale začalo až roku 1992, rok po zániku Sovětského svazu, jež byl na budování honosných podzemních drah velmi štědrý. Plán počítal s třemi linkami (červená, modrá, zelená), které vytvoří přestupní trojúhelník pod centrem města. První projekty stanic byly velkolepé – interiéry působily na svoji dobu supermoderním dojmem, obkladem stanic měly být dekorativní kameny a ocel. Novější návrhy jsou již skornější, počítají s jednolodními, spíše omítnutými než náročně zdobenými, stanicemi.\n\nBudovat se tedy začala první, červená linka, a to její jižní část – úsek mezi stanicemi Tupolevskaja a Rabočaja. Jednalo se o úsek, který by spojil průmyslové závody s centrem města, a po dalším prodloužení západním směrem by se zajistila i doprava té části města na jeho druhé straně, rozkládající se za řekou Irtyš. Na tomto úseku se sice v 90. letech pracovalo, byly však pouze vyraženy tunely a nedošlo již k výstavbě jednotlivých stanic.\n\nV současné době se buduje úsek, vedený na druhé straně řeky, než je ten původní; obě jsou spojeny mostem (po tomto bude metro po svém dokončení jezdit; původní koncepce vést jej tunely pod řekou byla nakonec zrušena). Most byl roku 2005 otevřen automobilové dopravě. V rámci prvního úseku metra mají vzniknout celkem 4 nové stanice (Sobornaja, Kristall, Zarečnaja a Biblioteka imeni Puškina).\n\nRoku 2014 se stavba na systému se zastavila. Poté byl udělen kontrakt ruské firmě \"Sibmost\" na dokončení 7,5kilometrového (4,7 mil) lehkého metra s pěti stanicemi, od \"Biblioteka Pushkina\" do \"Prospekt Rokossovskogo\". V září 2015 bylo oznámeno, že stavba pokračuje, a to s ohledem na vysoké náklady na zachování stabilního stavu již postavených objektů.\n\nPo prodloužení první linky východním směrem až přes řeku Irtyš se má začít se i stavbou další, modré linky, vedené dále podél řeky. Biblioteka imeni Puškina se tak stane přestupní stanicí. Výstavba dalších dvou linek není nijak časově rozvržena.\n\n"}
{"id": "142872", "url": "https://cs.wikipedia.org/wiki?curid=142872", "title": "Dobroslav", "text": "Dobroslav\n\nDobroslav je mužské jméno slovanského původu, jeho význam je obvykle uváděn jako „oslavující svými činy dobro“. Jméno je rozšířené především u jižních a východních Slovanů, v Česku je častější jeho domácí varianta Slávek.\n\nV českém občanském kalendáři má svátek 5. června.\n\nDobroš, Dobra, Dobránek, Dobran\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -5,4%, což svědčí o poměrně značném úbytku obliby tohoto jména.\n\n"}
{"id": "142873", "url": "https://cs.wikipedia.org/wiki?curid=142873", "title": "Drahoslav", "text": "Drahoslav\n\nDrahoslav je mužské jméno slovanského původu. Jeho frekventovanější obdobou používanou především v Bulharsku a na Balkánu je Dragan. Vykládá se jako „drahý, komu je drahá sláva, slavný drahostí“.\n\nV českém občanském kalendáři má svátek 17. ledna.\n\nDrahuš, Drahoš, Draho, Drahošek, Dráža, Drahoušek, Drahý, Slávek, Sláveček, Sláva, Slávík\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je −2,6 %.\n\n\n"}
{"id": "142875", "url": "https://cs.wikipedia.org/wiki?curid=142875", "title": "Hubert", "text": "Hubert\n\nHubert je mužské jméno germánského původu. Je odvozeno ze jména \"Hugberaht\" s významem „duchaplný člověk, skvělé mysli“ (\"hugu\" – mysl, \"bert\" – jasný). Další podobou je Hugbert i Hugo.\n\nV českém občanském kalendáři má svátek 3. listopadu.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -2,8%.\n\n\n"}
{"id": "142878", "url": "https://cs.wikipedia.org/wiki?curid=142878", "title": "Alfons Gabriel", "text": "Alfons Gabriel\n\nAlfons Gabriel (4. února 1894, Beroun, Rakousko-Uhersko – 28. května 1975, Vídeň, Rakousko) byl rakouský geograf a cestopisec, který se několikrát vydal do íránské pouště, v letech 1927 – 1928, 1933 a 1937. Gabriel napsal pět knih o svých cestách a poznatcích. Jeho kniha \"Durch Persiens Wüsten\" (rok 1935; \"Perskou pouští\") byla přeložena do perštiny.\n\n"}
{"id": "142881", "url": "https://cs.wikipedia.org/wiki?curid=142881", "title": "Akbar Veliký", "text": "Akbar Veliký\n\nDžaláluddín Muhammad Akbar, také známý jako Akbar Veliký (\"Akbar-e Azám\") (15. října 1542- 12. listopadu 1605) byl indický panovník. Byl synem Nasiruddina Humájúna, vládce Mughalské říše. Je všeobecně považován za nejvýznamnějšího mughalského vládce a jednoho z největších panovníků celých indických dějin.\n\nAkbar na trůn nastoupil roku 1556 jako čtrnáctiletý chlapec. Stalo se tak po smrti jeho otce Humájúna, který však ovládal pouze oblast dnešního Afghánistánu, Paňdžábu a část severní Indie. Už po svém nástupu na trůn musel Akbar čelit několika samozvancům, kteří ho chtěli připravit o trůn. Prvním z nich byl schopný bengálský vojevůdce Hémú, jehož Akbar porazil v druhé bitvě u Panipatu roku 1556. Nejprve se vítězství klonilo na Hémúovu stranu, ale poté, co byl Hémů vážně zraněn šípem a spadl ze slona se jeho spojenci rozutekli. Po tomto vítězství musel Akbar čelit soupeřům přímo mezi dvými dvořany. Mezi jeho blízkými se vytvořily dvě vzájemně soupeřící frakce, z nichž první vedl Bajram Chán, vojevůdce perského původu, zatímco druhá byla tvořena dvořany z okolí Akbarovy nevlastní matky Maham Angy. Její syn Ádham Chán vyrůstal spolu s Akbarem a získal u dvora významné postavení. Proslul krutostí, s níž spravoval nově dobyté území Málvy. Roku 1562 Ádham Chán probodl v Akbarově přítomnosti jednoho rádce a následně se pokusil zavraždit i Akbara. Byl však zadržen a popraven. Poté se Akbar zbavil i vlivu Bajrama Chána, jehož vyslal na pouť do Mekky. Tím se Akbar vymanil z vlivu svého okolí a začal samostatně vládnout. Od této chvíle věnoval velkou pozornost rozšiřování své říše. Akbar usiloval o sjednocení celé Indie pod svou vládou. Ještě pod vedením Bajrama Chána, roku 1560, ke svému území připojil Džajpur, Džódpur a několik menších rádžputských knížectví. Mnohem více územních zisků však provedl po svém osamostatnění, a to jak vojensky, tak i sňatkovou politikou. Právě sňatkem získal například významné rádžputské knížectví Ambér. Řadě rádžputských knížat pak udělil místa ve státní správě i přímo na svém dvoře. Rádžputská knížectví, která se odmítala stát jeho vazaly a spojenci, poté dobyl. Roku 1568 vedl nové tažení proti ránovi z Méváru. Ten se opevnil v hradě Čitauru, kde dlouho odolával mughalské přesile. Rádžputové nakonec provedli \"džauhar\" – ženy a děti se dobrovolně upálily, zatímco muži se vrhli do sebevražedného útoku bez ochranné zbroje. Zahynulo prý na 30 tisíc lidí. V roce 1573 Akbar obsadil Gudžarát během bleskového tažení, trvajícího i s přechodem pouště Thár pouhých 45 dní. Dále byla roku 1574 obsazena Urísu, 1576 Bengálsko, 1586 Kašmír, 1592 Sind a roku 1594 stárnoucí císař vybojoval na Persii Kandahár. Krátce před svou smrtí zahájil tažení do oblasti Dakšinu proti sultanátům Ahmadnagar, Bidžápúr a Gólkónda, které ale dokončili až jeho nástupci. Většiny svých válečných tažení se Akbar osobně zúčastnil jako vrchní velitel.\n\nAkbar zpočátku sídlil, stejně jako jeho předchůdci, v Dillí, po roce 1660 však přesunul hlavní město říše do Agry, kde vybudoval palácovou pevnost i další stavby. Roku 1669 založil Akbar nedaleko Ágry, v místech, kde sídlil súfijský světec Salím Čiští, nové palácové město . Uvádí se, že Akbar město založil z vděčnosti ke světci Čištímu, který vládci předpověděl narození dlouho očekávaných potomků. Po návratu z vítězného tažení do Gudžarátu roku 1573 dal novému sídelnímu městu jméno Fatehpur Sikrí. Fatéhpur Sikrí představuje jednu z nejlepších ukázek mughalské architektury, jež se dochovala do současnosti. Akbar se osobně podílel na jeho projektování a dohlížel na stavební práce, údajně nějakou dobu pracoval přímo na stavbě mezi zedníky a kameníky. Poloha města však nebyla příliš šťastně zvolena a Fátehpur od počátku trpěl nedostatkem vody. Potíže se zásobováním města vodou nakonec dosáhly takových rozměrů, že roku 1685 byl Akbarův dvůr nucen pracně vybudované sídlo opustit. V posledních dvou desetiletích Akbarovy vlády se stal jeho oblíbeným sídelním městem Láhaur, jehož poloha byla strategicky velmi výhodná. Akbar pobyty v Láhauru střídal s návštěvami Ágry, kde nakonec roku 1605 i zemřel.\n\nAkbar proslul zejména jako zákonodárce a reformátor. V první řadě zavedl rovnost náboženství a roku 1564 zrušil dřívější potupnou daň \"džazja\", vztahující se na všechny nemuslimy. Přestože byl sám muslim, podporoval hinduismus a zasadil se o překlad hinduistických knih do perštiny. Velmi se zajímal také o křesťanství a pozval do Indie jezuity. Za zmínku stojí také stavba \"Ibadat Khana\" (persky \"Dům uctívání\"), jakéhosi centra pro náboženské diskuze, jimž sám předsedal. Zakázal některé náboženské zvyklosti, které pokládal za nelidské, především dětská manželství, upalování vdov a zvířecí oběti. V pozdějších letech zavedl vlastní náboženství \"Dín e-Illáhí\" (Boží víra), které spojovalo prvky hinduismu, islámu, zoroastrismu a džinismu. Toto náboženství si však nezískalo větší oblibu, nepřijali je dokonce ani císařovi synové a přátelé, Akbar je však ani nikomu nevnucoval.\n\nAkbar provedl i celou řadu ekonomických a správních reforem. Upravil dosavadní složitou a nespravedlivou daňovou soustavu, zavedl první skutečnou policii na území Indie a provedl sjednocení měny. Změnil také formu feudálního vlastnictví půdy. Dosavadní systém dědičných lén změnil na nedědičné \"džagíry\", které se po smrti držitele vracely do rukou panovníka, v případně závažných prohřešků měl panovník právo \"džagír\" držiteli odebrat i za jeho života. Důlezité byly i Akbarovy snahy o rozvoj mezinárodníh vztahů, vyslal několik poselstev do Osmanské říše, přijímal na svém dvoře portugalské vyslance a roku 1585 přijal i první Angličany na indické původě, vedené londýnským kupcem Ralphem Fitchem, jemuž udělil obchodní koncesi. Přijal u svého dvora však i francouzského cestovatele Pierra-Oliviera de Malherbe s poselstvím krále Jindřicha IV.\nAkbar podporoval literaturu, rozvoj vědy i umění, především malířství a architekturu. Na jeho dvoře působilo \"devět klenotů\", což byla skupina učenců, literátů a filosofů, například kronikář Abul Fazl, matematik a ekonom Tódar Mal, hudební skladatel Tánsén nebo rádce Bírbal, proslulý svými vtipnými výroky. Za zmínku stojí, že Akbar ovládal asi dvanáct řemesel, například kovářství, kamenictví a kaligrafii. Při stavbě svého paláce ve Fátehpúr Sikrí pracoval v kamenolomu a podílel se i na stavebních pracích spolu se zedníky. Zabýval se i výcvikem koní a slonů nebo konstruováním válečných strojů. Jeho oblíbenou zábavou byl lov s ochočenými gepardy, jichž během své vlády choval u dvora několik stovek. Akbar byl vegetarián a jeho oblíbeným nápojem byla voda z řeky Gangy. Mezi lidmi byl mimořádně oblíben a nepochybně měl velké zásluhy na rozvoji indické kultury.\n\nAkbar měl 30 manželek, především rádžputských princezen. Přední místa mezi nimi zaujímaly dvě: amberská princezna Džódha Báí Čampavátí Akbarova sestřenice Ruqija Sultan Begam a Zplodil s nimi celkem 9 dětí, z toho tři syny. Všichni však měli od mládí sklon k alkoholismu a závislosti na opiu a hašiši. Dva z nich, princové Murad a Danijál zemřeli ještě za Akbarova života. Třetí z nich, princ Salím, měl s otcem špatný vztah, během 90. let 16. století proti Akbarovi několikrát povstal, svedl Akbarovu konkubínu Anarkálí a roku 1602 dal popravit Akbarova oblíbeného rádce a dvorního kronikáře Abul Fazla. Akbar uvažoval o Salímově vydědění a předání nástupnictví některému z mladých Salímových synů. Nakonec ale krátce před smrtí Akbar jmenoval svým nástupcem Salíma, jenže poté nastoupil na trůn pod jménem Džahángír.\n\n"}
{"id": "142882", "url": "https://cs.wikipedia.org/wiki?curid=142882", "title": "Cvičné letadlo", "text": "Cvičné letadlo\n\nCvičné letadlo je letadlo určené k výcviku pilotních, navigačních nebo zaměřovacích schopností posádky. Sportovní piloti běžně začínají na větroních a na lehkých letadlech s dvěma nebo více sedadly pro žáka a instruktora. Dopravní piloti, často se sportovní a vojenskou zkušeností, začínají zpravidla na trenažéru, načež následuje výcvik na příslušném typu letadla.\n\nVýcvik vojenských pilotů začíná většinou na trenažéru a pokračuje základním výcvikem na vrtulovém, často hornokřídlém letadle, které se snadno ovládá a je bezpečné. Pro pokračovací výcvik se užívají snadno ovladatelná proudová letadla, obvykle se dvěma sedadly za sebou, anebo už přímo cvičné verze bojových letadel.\n"}
{"id": "142889", "url": "https://cs.wikipedia.org/wiki?curid=142889", "title": "Literární teorie", "text": "Literární teorie\n\nLiterární teorie je – vedle literární historie a kritiky – hlavní část literární vědy (vědy o literatuře). Zabývá se literaturou jakožto uměleckým jevem (odhlíží tedy např. od biografických, sociologických aj. aspektů umělecké tvorby) a snaží se o obecný popis jeho zákonitostí. Jde o podobor teorie umění a estetiky; z nich částečně vychází, ale jejich obecné teze aplikuje na konkrétní umělecký druh (literaturu). Její směřování a hlavní okruhy zájmů se proměňují společně s vývojem estetiky, filosofie a obecného vědního étosu. Počáteční zájem rétorický (antika) se přeměnil na filologický (středověk); literární věda jako taková se však konstituuje až v novověku, kdy se vymaňuje z poetiky, rétoriky a filologie na jedné straně a z filosofie (příp. teologie) na straně druhé. Její moderní pole zájmu je vymezeno trojúhelníkem autor (psychoanalýza, pozitivistická literární věda) – text (ruský formalismus, český a posléze francouzský strukturalismus a angloamerická nová kritika) – čtenář (recepční estetika, Kostnická škola). V současnosti jsou jejími hlavními podobory naratologie (nauka o vyprávění), genologie (nauka o žánrech), teorie intertextuality a fikčních světů, jakož i zkoumání vztahů literatury a mimo-literárních textů (váže se na teorii textu jako takovou), např. v novém historicismu.\n"}
{"id": "142894", "url": "https://cs.wikipedia.org/wiki?curid=142894", "title": "PIO", "text": "PIO\n\nPIO (Programmed Input Output) je režim přenosů dat po sběrnici v počítači mezi periferiemi (CD-ROM, pevný disk, síťová karta apod.) a operační pamětí. Data jsou přenášena za účasti procesoru. Procesor je tedy plně zaměstnán přenosem a nemůže vykonávat jinou práci.\n\nDo příchodu DMA byl režim PIO jediný způsob komunikace na tomto rozhraní.\n\nPIO režim je rozdělen do několika módů dle přenosové rychlosti. \nVšechny režimy jsou z hlediska elektrických signálů stejné. U rychlejších módů dochází pouze k redukci doby mezi jednotlivými cykly a tím i zvýšení přenosové rychlosti. Všechna ATA zařízení podporují základní - nejpomalejší mód 0. V tomto módu CPU přistupuje k registrům na zařízení, ve kterých jsou uloženy informace potřebné pro CPU k určení optimální rychlosti a nastavení ATA řadiče.\n\nNastavení správného PIO režimu a následný přenos dat je pro CPU velmi náročný. Z tohoto důvodu byl později vytvořen DMA a UDMA režim.\nStále má však PIO režim své využití. Ať už se jedná o jednoduché digitální rozhraní, kde není třeba dosahovat vysokých přenosových rychlostí nebo třeba některé integrované obvody. Lze ho také využít například u FPGA (Field Programmable Gate Array) bez znatelné ztráty výkonu.\n\nDalší dva módy byly definovány u specifikace CompactFlash 2.0. Jsou to módy PIO 5 a PIO 6, které se užívaly právě jen u CompactFlash zařízení (ty dnes však už podporují i výše zmíněné Ultra DMA). \n\nPředpokládaná rychlost měla dosahovat až 22 MB/s. Tento mód však nikdy nebyl zaveden a používán na pevných discích. Jednak tu byl DMA režim a navíc by musel CPU čekat na odpovědi od pevného disku, a tím by byl zbytečně zatěžován.\nSice se nikdy nevyráběly pevné disky s podporou PIO 5, avšak někteří výrobci základních desek začlenili podporu PIO módu 5 do BIOSU. Důvodem bylo použití CompactFlash karet s adaptéry na rozhraní IDE.\n\nNe všechna zařízení přesně dodržují časování PIO módů. Jako například čtečka karet Sandisk SDDR-89 ImageMate, která využívá čip GL819 od fimry Genesys Logic. Tento čip má lehce odlišné časování pro většinu módů.\n\n"}
{"id": "142896", "url": "https://cs.wikipedia.org/wiki?curid=142896", "title": "Jarmil", "text": "Jarmil\n\nJarmil je mužské jméno slovanského původu, jeho význam lze stejně jako u jeho oblíbenějšího ženského protějšku Jarmila popsat jako „milující prudkost“.\n\nPodle českého občanského kalendáře má Jarmil svátek 2. června.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -0,6%.\n\n\n"}
{"id": "142897", "url": "https://cs.wikipedia.org/wiki?curid=142897", "title": "Bburago", "text": "Bburago\n\nBburago bylo italským výrobcem modelů aut, který působil v letech 1974-2005.\n\nNejprve se společnost jmenovala \"Martoys\", ale na konci 70. let změnila své jméno na \"Bburago\" (s dvěma B). Bburago vyrábělo modely v měřítku 1/43, 1/24 a 1/18.\n\nModely aut této společnosti byly převážně sportovní a závodní evropská auta, ačkoliv lze v kolekcích najít i americká auta, historická (evropská) auta nebo Formule 1. Na modelech (1/24, 1/18) se dá najít mnoho detailů, například otevíratelné dveře, otevíratelný úložný prostor, palubní deska, volant otáčející koly a další.\n\nV roce 2005 Bburago zbankrotovalo a bylo koupeno společností Maisto, dalším výrobcem automobilových modelů.\n\nV dnešní době už Bburago vyrábí modely měřítek:\nDále Bburago vyrábí kovové modely:\n"}
{"id": "142899", "url": "https://cs.wikipedia.org/wiki?curid=142899", "title": "Société Pour L'Aviation et ses Dérivés", "text": "Société Pour L'Aviation et ses Dérivés\n\nSociété (anonyme) Pour L'Aviation et ses Dérivés (SPAD), byla francouzská společnost, která vyvíjela a vyráběla vojenská letadla během první světové války. Založena byla v roce 1911 leteckým průkopníkem Armandem Deperdussinem a její původní název zněl Société des Aéroplanes Deperdussin, ale už v roce 1912 byla přejmenována na Société de Production des Aéroplanes Deperdussin. Avšak v roce 1913 byl Armand Deperdussin zatčen, obviněn z podvodu a firma se tak krátce před válkou ocitla na pokraji bankrotu. Nový název zavedl Louis Blériot, který firmu zachránil a zachoval v ní leteckou výrobu.\n\nVýroba SPADů byla zahájena sérií „A“ - dvoumístnými dvouplošníky s tažnou vrtulí umístěnou mezi přední (odklápěcí) gondolu se střelcem a „klasický“ trup s motorem a pilotem. Začátkem roku 1915 firma začala vyrábět letadla v konfiguraci s tažnou vrtulí. Počínaje SPADem V bylo s touto konfigurací již během války vyvinuto mnoho typů stíhacích letounů a po válce, kdy se firma přejmenovala na Blériot-SPAD, výroba pokračovala.\n\n\n"}
{"id": "142900", "url": "https://cs.wikipedia.org/wiki?curid=142900", "title": "Kvido", "text": "Kvido\n\nKvido nebo Quido je mužské jméno, které je podle některých zdrojů germánského původu a pochází ze slova staré horní němčiny \"Wido\", jehož význam je „muž z lesa“. Podle jiných má jít o zkomoleninu která má původ ve výrazu „guide“ (v západní Evropě se toto jméno užívá také ve tvaru Guido).\n\nPodle českého občanského kalendáře má Kvido svátek 31. března (v polovině 90. let 20. stol. byl v českém občanském kalendáři původní tvar jména změněn na jeho fonetický přepis, přestože se původní tvar s Q tehdy vyskytoval výrazně častěji).\n\nWidek, Wideček, Widu, Widko, Ido\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +13,3%.\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +3,9%.\n\n\n"}
{"id": "142906", "url": "https://cs.wikipedia.org/wiki?curid=142906", "title": "Revanšismus", "text": "Revanšismus\n\nRevanšizmus (z francouzského: revanche) je termín používaný od roku 1870 a od svého vzniku popisuje především politické cíle a zájmy změny hranic a navrácení ztracených území v důsledku války. Její projevy zahrnují tendenci odplácet, hlásání a prosazování odplaty, ideologie a politika odvety, hlásající útočnou válku k odčinění porážky. \n\nVznik revanšizmu souvisí s Prusko-francouzskou válkou a ztrátou francouzského území Alsaska-Lotrinska (1871), které bylo předmětem sporů a které zkomplikovalo vztahy mezi Francií a Německem na několik desetiletí. \n\n\n"}
{"id": "142920", "url": "https://cs.wikipedia.org/wiki?curid=142920", "title": "Obyvatelstvo Spojených států amerických", "text": "Obyvatelstvo Spojených států amerických\n\nObyvatelstvo Spojených států amerických je poměrně pestré, jelikož území státu bylo osídleno převážně imigranty, kteří do USA přijeli z celého světa. Několik kolonizačních vln mělo různé složení v závislosti na zemi původu. Lidé sem přicházeli za lepším životem, utíkali před chudobou a před náboženským utlačováním. Ve Spojených státech poté nalezli svobodu a mohli začít nový život. K imigraci také přispěly zlaté horečky a vidina rychlého zbohatnutí. V předchozích staletích se do USA stěhovali hlavně Evropané, dnes jsou to Asiaté a imigranti z Latinské Ameriky. V roce 2006 překročil počet obyvatel USA 300 milionů. Ke konci roku 2019 je počet obyvatel USA odhadován na 330 milionů.\n\nPodle odhadů Amerického sčítacího úřadu (United States Census Bureau, www.census.gov) z roku 2005, vypadá rasové složení USA takto:\n\nTato čísla zahrnují i takové osoby, které se označují jako Hispánci a Latinos. Od sčítání z roku 2000 znamená termín „Hispánec“ takového člověka, který má španělské nebo latinskoamerické kořeny. Ať už je to rodilý Španěl, nebo osoba z Latinské Ameriky, (Latinská Amerika byla osídlena Španěly, kteří se později smísili s místními Indiány) např. z Mexika, Portorika, Kuby, Kolumbie, atd. Rasa je totiž při americkém sčítání lidu jedna věc, zatímco hispánský původ („Hispánskost“) věc druhá. Proto může být člen jakékoliv rasy zároveň Hispánec. Tyto osoby většinou hovoří španělsky.\n\n\n"}
{"id": "142921", "url": "https://cs.wikipedia.org/wiki?curid=142921", "title": "Polarografie", "text": "Polarografie\n\nPolarografie patří mezi elektrochemické analytické metody. Za její objev dostal Čech Jaroslav Heyrovský roku 1959 Nobelovu cenu za chemii.\n\nSlouží k určování přítomnosti (kvality) a koncentrace (kvantity) redukovatelných nebo oxidovatelných neznámých látek v roztoku. Princip spočívá ve vyhodnocování závislosti elektrického proudu na napětí na dvojici elektrod, které jsou ponořené do roztoku, v němž probíhá elektrolýza. Závislosti mají tvar vln, jejichž poloha charakterizuje jednotlivé druhy látek. Z velikosti nárůstu proudu lze určit koncentraci příslušné látky.\n\nJako pracovní elektroda slouží rtuťová kapající elektroda. Na povrchu kapky rtuti se vytvoří elektrická dvojvrstva. Při zvyšování potenciálu mezi anodou a katodou dojde k vyloučení příslušných iontů na katodě a tím k nárůstu proudu. Proud je omezen množstvím iontů v roztoku. Jakmile se množství vylučujících se iontů rovná počtu přicházejících iontů z roztoku, proud přestane růst. Hodnota středu nárůstu polarizační křivky je charakteristická pro danou látku. Do roztoku se přidává základní (indiferentní) elektrolyt, např. kyselina, aby se vodivost roztoku zvýšila. Dále se přidává povrchově aktivní látka - typicky želatina, jejímž úkolem je zabránit vzniku maxima na začátku polarografické vlny. Důležité je i probublávání vzorku v polarografické nádobce inertním plynem kvůli odstranění kyslíku, který vytváří na polarogramu protáhlé vlny a znehodnocuje záznam.\n\nPřístroj založený na polarografické metodě se nazývá polarograf. Jeho tři základní části tvoří zdroj, zapisovač a ovladač rtuťové kapající elektrody.\n\n\n"}
{"id": "142922", "url": "https://cs.wikipedia.org/wiki?curid=142922", "title": "Jim Clark", "text": "Jim Clark\n\nJim (Jimmy) Clark (* 4. března 1936 – 7. dubna 1968) byl skotský automobilový závodník, pilot formule 1, dvojnásobný mistr světa z let 1963 a 1965 a vítěz 500 mil Indianapolis. Byl nejlepším jezdcem své generace a jak laickou, tak odbornou veřejností bývá vedle Ayrtona Senny a Michaela Schumachera řazen mezi největší velikány formule 1. Během své poměrně krátké, ale úspěšné kariéry vytvořil řadu rekordů, z nichž některé dodnes nebyly překonány.\n\nNarodil se jako James Clark 4. března 1936 v Kilmany ve skotském hrabství Fifeshire do rodiny farmáře jako páté a nejmladší dítě a také jediný syn. K závodění se poprvé dostal, když se jeho nejstarší sestra provdala za místního závodníka, který Jima zasvětil do závodění, ačkoli rodina byla proti tomu. Clark na sebe poprvé upozornil, když v sedmnácti letech vyhrál místní automobilový test. Na start prvního závodu se postavil o tři roky později ve vypůjčeném sedanu DKW. Závodil také ve skotských rallyeových soutěžích.\n\nOd roku 1958 jezdil pro tým Border Reivers pro Iana Scott-Watsona nejprve s Jaguarem D a později s vozem Elite začínající automobilky Lotus. Právě start v Brands Hatch s tímto vozem zaujal zakladatele Lotusu Colina Chapmana. Ten byl Clarkovými schopnostmi ohromen a nabídl mu místo ve svém voze pro start formule Junior. Jim byl sice původně dohodnut s Astonem Martinem, pro formuli 2, ale když z dohody sešlo, kývl na Chapmanovu nabídku. Prvního vítězství dosáhl už při svém čtvrtém startu opět na domácí půdě v Brands Hatch. Šéf Lotusu se jej proto rozhodl nasadit i do závodů formule 1 namísto Johna Surteese, který v té době jezdil jiné závody na motocyklech. \nJim debutoval ve Velké ceně Nizozemska na okruhu v Zandvoortu. Vedl si velmi dobře, většinu závodu se držel na páté pozici, pak však udělal chybu a havaroval. Následovala belgická Grand Prix ve Spa. Clarkův kolega Stirling Moss během tréninku havaroval tak vážně, že si zlomil obě nohy. V závodě pak na tomtéž místě zahynuli dva britští piloti – Jimův kolega Alan Stacey a Chris Bristowe, jemuž Jim jako první přispěchal na pomoc. Tyto tragédie Clarkem otřásly a k okruhu si vypěstoval silný odpor (startoval zde už na konci padesátých let, kdy byl svědkem smrti jiného závodníka). Jim nicméně závodil dál a svou první sezónu završil třetím místem ve Velké ceně Portugalska. Kromě toho dojel téhož roku třetí v závodě 24 hodin Le Mans (o rok dříve skončil druhý).\n\nV roce 1961 opět závodil ve formuli 1 za Lotus. Sezóně tehdy dominovaly vozy Ferrari, Jim však znovu dokázala dvakrát dojet mezi prvními třemi – v Nizozemí a ve Francii. V předposledním závodě v italské Monze se však zapletl do havárie, při níž zahynul pilot Ferrari Wolfgang von Trips a také třináct diváků. Pro další rok připravil tým povedený Lotus 25 a Jim s ním vyhrál svůj první závod Grand Prix – paradoxně to bylo na neoblíbené trati v belgickém Spa. Vítězství navíc dosáhl ve velmi těžkých podmínkách – na trati pršelo a pokrývala ji mlha. Vyhrál ještě dva závody a skončil druhý za Grahamem Hillem.\n\nSvé schopnosti naplno předvedl v sezóně 1963. První závod v Monaku sice nedokončil, ale poté zvítězil čtyřikrát za sebou a celkem sedmkrát. Vyhrál například premiérovou Velkou cenu v Mexiku. K těmto vítězstvím přidal ještě druhé a třetí místo a titul získal s téměř dvojnásobným počtem bodů než šampion z předchozího roku Hill. Clark ohromil také diváky za oceánem, když dokázal dojet druhý ve slavném závodě 500 mil Indianapolis, který byl do té doby záležitostí výhradně domácích jezdců a vozů. Závodil navíc s motorem za zády, což byla v Americe také novinka.\n\nVe formuli 1 pokračoval Jim ve svém vítězném tažení z předchozího roku. Za volantem Lotusu 25 vyhrál tři z prvních pěti závodů. Chapman tehdy nasadil v půli sezóny nový vůz Lotus 33, který byl však málo spolehlivý a právě malá výdrž vozu stála Clarka titul, jehož se v dramatickém finále zmocnil John Surtees.\n\nV roce 1965 však bylo vše při starém a Jim znovu dominoval závodům formule 1. Vyhrál šest závodů v řadě, což bylo do té doby něco nevídaného, a přestože v jednom závodě nestartoval a závěrečné dva nedokončil, opět slavil titul s výrazným náskokem před Grahamem Hillem. Téhož roku se také vrátil do Indianapolis a slavil zde vítězství, poprvé s motorem umístěným až za řidičem. Clark je dodnes jediným jezdcem, který dokázal vyhrát tento prestižní závod a také titul mistra světa ve formuli 1 v jediné sezóně.\n\nRok 1966 znamenal pro formuli 1 velkou změnu, když byl zaveden nový požadavek na třílitrové motory. Lotusy do té doby poháněl malý 1,5 litrový osmiválec Climax a tajemství jejich úspěchu bylo právě v lehké konstrukci motoru i vozu. Protože žádný konkurenceschopný třílitrový motor nebyl k dispozici, museli v Lotusu vzít zavděk dvoulitrovým Climaxem, který na nejlepší nestačil. Nutně se to projevilo na výsledcích. Zatímco o titul bojoval Surtees a Brabhamem, Clark skončil v šampionátu až šestý. Přesto dokázal s málo výkonným vozem vyhrát americkou Grand Prix a v Nizozemí dojel třetí. V Indianapolis dokázal opět dojet druhý.\n\nAby se tým opět dostal na špici, přesvědčil jeho šéf Colin Chapman vedení Fordu, aby financovalo konstrukci nového třílitrového motoru. Zkonstruovala jej britská firma Cosworth. Dal tak vzniknout legendárnímu motoru Ford Cosworth, který byl do monopostů formule 1 nasazován ještě v polovině osmdesátých let, přičemž ještě v roce 1983 dokázal závod vyhrát. Chapman dodal k novému motoru také nový vůz Lotus 49. Kromě toho výrazně posílit svou jezdeckou sestavu a k Jimovi přišel jako týmový kolega šampion Graham Hill.\n\nZačátky nového vozu s novým motorem byly těžké, protože Cosworth neoplýval velkou spolehlivostí a během sezóny oba šampiony mockrát zradil a připravil je o čelní umístění. Clark bojoval i s poruchovým vozem a v šampionátu nakonec skončil třetí. Jeho výkony vyniknou daleko více při pohledu na bilanci vítězství – Clark zvítězil čtyřikrát, zatímco nový mistr Denny Hulme a vicemistr Brabham každý pouze dvakrát. Jimův kolega Hill nepřivezl Lotusu toho roku vítězství žádné.\n\nClark s Hillem vzbudili v této sezóně pozornost v americké Grand Prix. Ta byla pro Lotus velmi důležitá, neboť se konala na domácí půdě jejich dodavatele motorů a tým nutně potřeboval po problematické sezóně dobrý výsledek. Poprvé v sezóně se oběma pilotům v trénincích dařilo takovým způsobem, že mohli pomýšlet na první dvě místa v závodě. Aby nedošlo během závodu ke zbytečné kolizi, hodili si před startem mincí, která určila, že vítězem bude Hill. Ten také většinu závodu skutečně vedl, ale v závěru začal mít technické problémy a musel zpomalit. Jim, nechtěje porušit dohodu také zpomalil, ale když Hillovy problémy vygradovaly tak, že další zpomalení už by překračovalo všechny meze, předjel Clark svého kolegu a zvítězil. Hillovi se i s těmito problémy podařilo uhájit druhé místo. Ihned po závodě přispěchal Jim za Hillem se svou omluvou a vše si vysvětlili. Úkol však splnili – vyhráli s přehledem před zraky vedoucích představitelů Fordu.\n\nS vyhlídkami na třetí titul nastoupil Jim Clark do sezóny 1968. Zvítězil v úvodním závodě v Jižní Africe. Tímto triumfem, již pětadvacátým v kariéře, překonal co do počtu vítězství legendárního Juana Manuela Fangia. V přestávce mezi africkou a španělskou Grand Prix měl Jim s Grahamem Hillem startovat v silně obsazeném závodě formule 2 na německém Hockenheimu. V pátém kole prvního závodu Clark na extrémně rychlé trati zřejmě v důsledku defektu pneumatiky havaroval a narazil do stromu. Při nehodě utrpěl závažné zranění hlavy a krční páteře, kterým podlehl ještě před příjezdem do nemocnice.\n\nClarkova smrt svět F1 zdrtila. Přátelský a skromný Jim měl mezi piloty spoustu přátel počínaje Grahamem Hillem, přes Jackieho Stewarta, Dana Gurneyho nebo Jacka Brabhama. Chris Amon prohlásil: \"„Když se něco takového mohlo stát Jimovi, jakou šanci máme my ostatní?“\" Truchlil i šéf Lotusu Colin Chapman, pro nějž byl Jim Clark nejen skvělým jezdcem, ale také velkým přítelem. Chapman si už s žádným jezdcem nerozuměl tak jako právě s Jimem. Graham Hill musel pozvednout morálku v týmu, aby mohl pokračovat v sezóně, a podařilo se mu zvítězit v španělské Grand Prix, která následovala. Na konci roku dobyl Hill svůj druhý titul mistra světa a věnoval jej právě Jimu Clarkovi, svému kolegovi a příteli.\n\nJim Clark byl pohřben v rodném skotském městě Chirnside, kam chodil do školy. Na jeho náhrobku je, podle jeho přání, nejprve uveden jako farmář a až poté jako automobilový závodník.  \n\nVýjimečná osobnost Jima Clarka se dočkala v dalších letech mnoha poct. Když v osmdesátých letech dominovaly závodům Grand Prix turbomotory, byl pro vozy s atmosférickými motory vytvořen zvláštní bodovací systém, a trofej nesla jméno Jima Clarka. V rodném městě stojí jeho socha v závodní kombinéze. Ve městě Duns se zase nachází jeho muzeum nazvané Jim Clark Room. Jeho jméno nese několik skotských soutěží a také rallyeový závod pamatující na Jimovy počátky závodění.\n\nJim Clark vytvořil během své úspěšné kariéry řadu rekordů. Startoval v celkem 72 Velkých cenách, z nichž 25 vyhrál. Bylo to více, než kolik zaznamenal legendární Juan Manuel Fangio (který jich však dosáhl při menším počtu startů) a tento rekord vydržel až do roku 1973, kdy jej přepsal Jackie Stewart, jenž zvítězil v celkem 27 závodech.\n\nMnohem déle vydržel další Jimův rekord – 33 pole position (první pozice na startu), kterou pokořil až Ayrton Senna během své rekordní sezóny 1988. Clark dodnes zůstává na celkovém pátém místě co do celkového počtu pole position ve formuli 1.\n\nStále platným rekordem je počet takzvaných Grand slamů – pole position, vedení od startu až do cíle, vítězství a zajetí nejrychlejšího kola. Clark jich během kariéry získal 8 a tento primát mu nesebral ani Michael Schumacher během svých nejlepších sezón. Stejně tak rekord pěti vítězství v řadě, který Jim ustanovil v roce 1965, překonal Schumacher až v sezóně 2004.\n\nJak již bylo řečeno, Jim Clark je dodnes jediným jezdcem, který se stal v jednom roce mistrem světa F1 a také vyhrál 500 mil Indianapolis a tento rekord už zřejmě nebude překonán.\n\nV roce 1965 Clark ustavil další platný rekord – nejvyšší procentuální počet kol na první pozici – 71,47%. V obou svých mistrovských sezónách navíc dosáhl maximálního počtu bodů (míněno v závodech, které dokončil) – o tento primát se dělí s Albertem Ascarim. Pro úplnost je třeba dodat, že do tehdejšího šampionátu se nezapočítávaly všechny výsledky.\n"}
{"id": "142928", "url": "https://cs.wikipedia.org/wiki?curid=142928", "title": "Alsos", "text": "Alsos\n\nAlsos byla přísně tajná americká zpravodajská skupina, zřízená na podzim roku 1943, jejímž cílem bylo shromažďovat informace o německém atomovém vyzbrojování na území Evropy, osvobozeném spojeneckými vojsky.\nKrycí jméno Alsos znamená v řečtině „háje“, což je v angličtině „groves“. Generál Leslie Groves byl vojenský velitel projektu Manthattan.\nČlenové skupiny byly označeny speciálními výložkami: bílým písmenem alfa, přeškrtnutým červeným bleskem.\n\nVelitelem Alsosu byl od listopadu 1943 plukovník Boris Pash. Jednou z prvních akcí Alsosu byl průzkum archivů neapolské university. Po slabém výsledku této akce bylo rozhodnuto, že do velení Alsosu bude jmenována také civilní osoba. Byl jím experimentální fyzik Samuel Gouldsmit, zabývající se vedle fyziky také metodikou kriminálního vyšetřování.\n\nV srpnu 1944 obsadil Alsos pařížskou Collège de France s laboratoří Frédérica Joliota. V listopadu 1944 byl spojenci dobyt Štrasburk a skupina Alsos obsadila fyzikální ústav lékařské fakulty. Zde se jim podařilo získat korespondenci předního německého teoretického fyzika Friedricha von Weizsäckera a celý svazek spisů německého jaderného projektu. Ze získaných dokumentů bylo zřejmé, že Němci jsou ve vývoji atomové bomby oproti spojencům zhruba o dva roky opožděni. Vedle dokumentů o atomovém výzkumu se Alsosu podařilo získat některé součásti a uranové kostky z německého jaderného reaktoru, budovaného v městečku Hechingen ve Švábských Aplách. Alsos také zajal osm členů Ústavu císaře Viléma; mezi nimi byli fyzikové Otto Hahn, Max von Laue a Carl Friedrich von Weizsäcker.\n\n"}
{"id": "142931", "url": "https://cs.wikipedia.org/wiki?curid=142931", "title": "Blast", "text": "Blast\n\nBlast má více významů:\n\n"}
{"id": "142933", "url": "https://cs.wikipedia.org/wiki?curid=142933", "title": "Plotice obecná", "text": "Plotice obecná\n\nPlotice obecná (\"Rutilus rutilus\" (Linnaeus, 1758)) je nedravá sladkovodní paprskoploutvá ryba z čeledi kaprovitých (Cyprinidae). V České republice je považována za tzv. plevelnou rybu, u které není zákonem stanovena nejmenší lovná míra. V České republice je tradičně dosti hojná. Tato ryba je nedílnou součástí potravinového řetězce. Slouží jako potrava dravcům.\n\nPlotice je typickým zástupcem tzv. \"bílých ryb\". Má ze stran zploštělé tělo, stříbřité boky a tmavý hřbet i ploutve. Pouze břišní ploutve a někdy i řitní ploutev bývají zbarvené do červena. Dorůstá obvykle do délky 15–30 cm a hmotnosti 0,25–0,30 kg. Největší exempláře mohou měřit až 45 cm a vážit kolem 1,5 kg.\n\nPlotice obecná je vůbec nejrozšířenější rybou České republiky. Obývá stojaté i tekoucí vody, vyhýbá se pouze pstruhovému pásmu. Nejvíce jedinců žije v přehradních nádržích a v úsecích cejnového pásma řek s tvrdým dnem. Nejlépe se jí daří ve starých ramenech řek s bahnitým dnem bohatými na různé červy a žížaly.\n\nPlotice žije v hejnech a je poměrně plachá. Mladší exempláře se živí především planktonem, starší pak drobnými živočichy i rostlinami, např. řasami. Sportovní rybáři ji mohou chytit na různé druhy těstovin, kukuřici, hrách, kroupy, burizony, rohlík, chleba atd.\n\n"}
{"id": "142948", "url": "https://cs.wikipedia.org/wiki?curid=142948", "title": "Šamajim", "text": "Šamajim\n\nŠamajim (hebrejsky \"nebesa\") je festival židovské kultury, který se koná v Třebíči po vzoru festivalu Týden židovské kultury pořádaného každoročně v Holešově. V roce 2006 se konal zatím třetí ročník festivalu Šamajim. Festival se dříve konal pod záštitou pana Arnošta Lustiga. Probíhá v zadní synagoze a v prostorách židovské čtvrti v Třebíči.\n\nZaměření festivalu je k připomenutí židovské kultury, zpěvů, tanců a gastronomie, festival se skládá z koncertů, výstav, divadel, přednášek a ochutnávek, probíhá po tři dny.\n\nBesedy, promítání filmů, výstavy. Program v podstatě vychází z holešovského vzoru. Dne 1. srpna 2016 byl výstavou zahájen festival, ten trval do 6. srpna, zakončen koncertem kapely Shum Davar. V roce 2017 proběhl 14. ročník, kdy ten bude věnován Antonínu Kalinovi a koná se pod záštitou Velvyslanectví státu Izrael. Roku 2018 proběhl 15. ročník, ten byl zahájen vernisáží výstavy Heleny Bretfeldové, zároveň bylo uděleno čestné občanství Pavlu Friedlovi. V roce 2019 byly hosty festivalu Naftali Fürst, Martin Korčok a Stanislav Motl.\n\n\n"}
{"id": "142950", "url": "https://cs.wikipedia.org/wiki?curid=142950", "title": "Pražský krysařík", "text": "Pražský krysařík\n\nPražský krysařík nebo libeňský srneček, hovorově ratlík, ( , , ) je společenské plemeno psa původem z dnešní České republiky. Toto plemeno známé již asi od 8. století a v dubnu 2019 se dočkalo prozatímního uznání Mezinárodní kynologickou federací (FCI). Tento psík je velmi čilý a temperamentní. Vyniká svou ostražitostí, výborným čichem, láskou ke svému pánu a oddaností.\n\nChov malých psíků, ať již byli označováni jako ratlíci či pinčové, je v českých zemích tradiční a často je chovali i vládci, proto se mohli někdy stávat i darem na znamení míru. Nejprve byli chováni v domácnostech k chytání krys, později potkanů a dalších hlodavců. V době, která už znala kanalizaci a vyšší stupeň osobní hygieny, se z nich stali mazlíčci městských obyvatel. Zda to byli pravověrní krysaříci či trpasličí pinčové nebo (a to nejspíš) kříženci obou, není zcela jasné. Byl to častý host při královských hostinách českých králů na Pražském hradě. V minulosti byl pro tohoto psa nejvíce rozšířen počeštěný německý název ratlík (z německého slova Rattler, což znamená ‚krysař‘). Od českého překladu tohoto jména je odvozen zdrobnělý název krysařík. Podle Emila Jecha, který se v článku \"Ratlík v dějinách\" odvolává na německého kronikáře Einharda, životopisce slavného panovníka, obdržel Karel Veliký od českého knížete malého psíka jako posla míru, přátelství a vyrovnání všech sporů a nedorozumění mezi oběma zeměmi.\nHlava je hruškovitého tvaru, líce jsou poněkud vystouplé a výrazné. Nosní hřbet je rovný a tvoří přibližně 1/3 celkové délky hlavy, zužuje se k čenichu. V horní části vytváří tupý klín. Oči by měly být kulaté, střední velikosti, vystouplé, dosti vzdálené od sebe. Víčka jsou přilehlá, takže není vidět spojivka. Nos by měl být plně pigmentovaný a odpovídající základnímu zbarvení. Uši dlouhé ve tvaru písmene V, uložené jsou vysoko v zadní části hlavy. Mohou být vztyčené nebo polosklopené (dle standardu je takto klopené ucho povolené, ale nežádoucí). Krk je v harmonickém souladu k tělu, ušlechtile klenutý, bez volné kůže, a měl by plynule bez výraznějšího kohoutku přecházet v pevný, kompaktní hřbet. Břicho je mírně vtažené do slabin. Při pohledu zepředu jsou hrudní končetiny rovné a souběžné, ne příliš široce stojící. Stehna jsou široká, s dobře vyvinutými svaly, které umožňují rychlý pohyb. Při pohledu zezadu je postavení nepříliš široké, rovné a souběžné. Tlapky kočičího tvaru, což znamená, že jsou zaoblené, tvořené krátkými k sobě dobře přiléhajícími vyklenutými prsty. Drápy jsou tmavé. Ocas je vysoko nasazený v rovině hřbetu a směřuje šikmo vzhůru; u kořene je silný a ke špičce se zužuje, přičemž je rovný nebo mírně v polokruhu stočený nad hřbet. Může být kupírován.\n\nPražský krysařík je krátkosrstý psík. Zbarvení srsti může být černé se znaky, takzvané black and tan, hnědé se znaky, žluté (včetně merle předchozích variant) a červené. Srst krátká, lesklá, přiléhající k tělu, kryjící dokonale kůži. Na hlavě je srst obvykle řidší a kratší než na těle.\n\nPražskému krysaříkovi se blízce podobá i trpasličí pinč. Ten je však celkově větší a mohutnější. Váží také 4 až 6 kg, několikrát více než pražský krysařík, který nedosahuje ani 3 kg. Trpasličí pinč má též silnější čenichovou partii.\n\nZvědavá, pozorná, jemná, hravá, mazlivá. Je velice ostražitý, hbitý, rychlý, obratný a neúnavný. Ke své rodině je krysařík přítulný, ale bývá často nedůvěřivý k cizím lidem – velmi dobrý hlídač. Není dominantní ani příliš temperamentní, proto nebývá problémem jej chovat ve větší početnosti. Je vhodný i k dětem, ale musí s ním zacházet opatrně. Má velmi křehké kosti, přední tlapky jsou slabší.\n\nObecně lze říci, že pražský krysařík patří mezi zdravotně méně problémová plemena psů. Přesto se ale několik zdravotních problémů opakuje u různých psů častěji:\n\nPražský krysařík je zatím neuznané plemeno. K uznání je potřeba 64 jedinců nepříbuzných do třetí generace. To je při počtu chovných jedinců kolem 2500 a při počtu 1–3 štěňata na vrh za rok běh na dlouhou trať. Krysaříky nelze vystavovat na mezinárodních výstavách v zahraničí. Možná je pouze účast na výstavách v ČR (na mezinárodních, národních, oblastních, speciálních a klubových) a na Slovensku.\n\nVýchova tohoto psíka není náročná, protože krysařík má pro výchovu dobré přirozené předpoklady – je inteligentní, vnímavý a bystrý, ale stejně jako u každého jiného psa by měla být důsledná. Musí se však vychovávat mírně a srozumitelně, nejsou vhodné žádné tvrdé (zvláště fyzické) tresty. Zásadně by se do výchovy nemělo plést mnoho osob najednou. V rodině by se této úlohy měl ujmout ten, kdo má největší trpělivost a je důsledný. Ostatní členové rodiny by se měli shodnout na stejných výchovných postupech a povelech. Výchova je nutná i v případě, že chováme psa pouze pro radost. Nevychovaný pes je utrpením jak pro svého majitele, tak pro své okolí, a v neposlední řadě je nejistý sám sebou. Pes je uzpůsoben pro život ve smečce a domestikovaný pes spatřuje ve své lidské rodině svoji smečku. Vůdce smečky tedy nařizuje, odměňuje, ale také trestá.\n\nVzhledem k velikosti pražského krysaříka a jeho vyšší potřebě energie se doporučuje i u dospělých psů krmit 2× až 3× denně.\n\n"}
{"id": "142951", "url": "https://cs.wikipedia.org/wiki?curid=142951", "title": "Kostel Božského srdce Páně (České Budějovice)", "text": "Kostel Božského srdce Páně (České Budějovice)\n\nKostel Božského srdce Páně se nachází v Českých Budějovicích na Rudolfovské třídě. Je součástí kláštera Kongregace sester Nejsvětější Svátosti. V okolních budovách hlavního kláštera Kongregace sídlí dvě církevní školy: Církevní základní škola, patřící pod Biskupské gymnázium J. N. Neumanna, a Církevní mateřská škola České Budějovice.\n\nKostel je jednolodní stavbou novobarokního slohu postavenou místním stavitelem Jakubem Stabernakem v letech 1903 - 1904 dle vlastního návrhu z roku 1902. Vysvěcen byl 26. června 1904 a v letech 1992 až 1993 prošla jeho budova rekonstrukcí.\n\nDo budovy se vstupuje z Rudolfovské ulice, kam vedou i čtyři půlkruhovitě sklenutá okna. Zakončení na rohu s Lipenskou ulicí je rovněž půlkruhovité, s okny pouze dekorativně naznačenými.\n\nV interiéru římskokatolického kostela stojí sloupový oltář s baldachýnem a obrazem Zjevení Božského srdce Páně svaté Markétě Marii Alacoque. Výklenek za ním je zakončen nástěnnou malbou zobrazující Adoraci Svátosti patnácti světci. V prostoru kostela bývaly dvě kaple, a to kaple Panny Marie a kaple svatého Jana Nepomuckého, z nichž druhá zmíněná byla zrušena. Barokní kazatelna pochází z hosínského kostela, odkud byla do budovy přemístěna na počátku 20. století.\n\nVe věži kostela se nachází zvonkohra z osmi zvonků, která vždy v celou hodinu během dne zahraje melodii Ave Maria nebo Sanctus. V neděli pak hraje Kristus vítězí.\n\nV rámci rekonstrukce kláštera byly roku 1999 pořízeny varhany od Vladimíra Šlajcha. Disponují dvěma manuály, pedálem a ve zvukové koncepci odrážejí inspiraci v barokním nástroji z kláštera Zlatá Koruna.\n\n"}
{"id": "142952", "url": "https://cs.wikipedia.org/wiki?curid=142952", "title": "Parašutismus", "text": "Parašutismus\n\nParašutismus je odvětví leteckého sportu, kdy letící opustí letadlo seskokem a na zem se vrací pomocí padáku. Parašutistický seskok sestává z volného pádu, následného letu na otevřeném padáku a přistání. Mezi další letecké sporty patří letecká akrobacie, letecké plachtění, vrtulníkové letectví a všeobecné létání.\n\nZáznamy z Číny 12. století pojednávají o dvorních šašcích, kteří veřejnost bavili seskoky pod dvěma deštníky. Italský anonymní manuscript z roku 1470 obsahuje ilustraci lidské postavy pod čtverečným rámem s kónickou kopulí. Na jejím základě Leonardo da Vinci uskutečnil výpočty a nákresy padáku s dřevěnou konstrukcí. Vědec chorvatského původu Faust Vrančić (1551–1617) se pokusil o vylepšení da Vinciho návrhu. Návrh zobrazil pod názvem Homo Volans (\"létající muž\") ve své knize \"Machinae Novae\" z roku 1615. Zatímco da Vinci svůj padák nikdy nevyrobil a nevyzkoušel, Vrančić tak učinil roku 1617. Jako první člověk skočil s pomocí padáku, a to ze zvonice baziliky svatého Marka v Benátkách.\nPrvní popsaný seskok z padáku se datuje do roku 1783, kdy Francouz Louis-Sebastien Lenormand seskočil z věže observatoře v Montpellier a přistál bez nehody. Prvním člověkem, který padák použil jako záchranný prostředek, se 22. 10. 1797 stal Francouz André-Jacques Garnerin (1769–1823). Ve výšce okolo 900 metrů mu unikl z balónu plyn, pomocí padáku přistál zhruba půl míle od místa startu. Tím naplnil hlavní poslání tehdejšího padáku coby záchranného prostředku.\n\nRoku 1911 si ruský vynálezce Gleb Jevgnějevič Kotělnikov nechává patentovat padák RK-1. V roce 1914 získává slovenský imigrant Štefan Banič v USA rovněž patent na svůj padák. Od roku 1918 se padáky používají pro záchranu pilotů bojových letadel. Alessandro Tandura (1893–1937) byl prvním parašutistou seskakujícím z letadla. V noci z 8. na 9. srpna 1918 za vojenské akce v severní Itálii seskočil ze speciálně vybaveného letadla \"Savoia-Pomilio SP.4\". V období druhé světové války, 1939–1945, se padák začíná používat jako dopravní prostředek pro výsadková vojska, dále pro záchranu sestřelených letců i jako prostředek dopravy zásob a vojska do týlu nepřítele. Po druhé světové válce se začíná padák využívat i pro sportovní účely. Zásluhou vyřazených vojenských parašutistů, kteří si tuto činnost v armádě oblíbili, se z parašutismu stává sport.\n\nSportovní parašutismus přijala Mezinárodní leteckou federací FAI jako letecký sport. Roku 1950 se konalo 1. Mistrovství světa v Bledu v Jugoslávii. Skákaly se seskoky na přesnost přistání. Roku 1954 ve Francii byl zařazen jeden seskok na styl za volného pádu z 1 500 metrů. Cílem bylo udržet co nejstabilnější prsní polohu. Jedná se o základ, z něhož se vyvinula disciplína individuální akrobacie nebo také komplex figur.\n\nParašutismus je provozován celosvětově. Profesionální využití nachází zejména v armádách, kde jej provozují výsadkáři. Rozmach zaznamenal i parašutismus sportovní a komerční. Rozšířen je v hospodářsky rozvinutých zemích, kde vyšší kupní síla obyvatelstva umožňuje překonat náklady na provozování. Vzrostla také obliba tandemových seskok pro veřejnost. Seskok probíhá tak, že je pasažér připoután speciálním postrojem ke zkušenému parašutistovi, pilotovi, který seskok řídí. Cena seskoku se pohybuje okolo 3 500 Kč. Zájemci musí absolvovat základní výcvik v rozsahu cca 10 hodin. Seskoky probíhají nejprve na padácích s automatickým otevřením pomocí výtažného lana (\"Static Line metoda\") nebo metodou \"AFF\" (anglicky \"Accelerated Free Fall\"), kdy již první seskoky probíhají z výšky 4 000 metrů a se žákem skáčou dva zkušení instruktoři, kteří seskok sledují a žáka vedou. Při prvních seskocích jej dokonce celou dobu drží a rovněž mu v případě potřeby otevírají padák.\n\nPři seskoku je parašutista vybaven \"padákovým kompletem\", který sestává z hlavního a záložního padáku a postroje. Hlavní padák je zpravidla typu křídlo (umožňuje lépe manévrovat v průběhu letu), záložní padák bývá rovněž křídlo, u studentských kompletů může být i kulatý. Dále k vybavení parašutisty patří dobře čitelný výškoměr, helma, nůž (pro případné uvolnění ze zamotaných šňůr padáku) a pevná kotníková obuv. Výsadek může probíhat ve výškách od 700 do 4 000 metrů nad úrovní terénu. Seskoky z vyšších výšek zpravidla vyžadují speciální výstroj, např. kyslíkové masky.\n\nLetadlo naletí do určeného prostoru, zpravidla v blízkosti letiště, a v určené výšce výsadku zpomalí na 250–120 km/h, aby bylo usnadněno opuštění letadla. Po výskoku nastává volný pád, který trvá až do otevření padáku. V prvních několika sekundách po výskoku převažuje setrvačná dopředná rychlost, teprve poté převáží gravitace. Stabilizace těla ve vzduchu se dosáhne výrazným prohnutím vzad, viz obrázek. Pro stabilitu pádu je důležitá především symetrie těla, padat se dá v nejrůznějších polohách. Nejčastější a nejdůležitější pro každého parašutistu je tzv. \"prsní poloha\", tedy jakoby vleže na břiše. Jde o základní polohou při výcviku. Otevírat padák je nutné vždy z této polohy, protože se tak předejde kontaktu těla parašutisty s popruhy a šňůrami otevírajícího se padáku. Tato poloha je využita v disciplínách typu RW nebo ve velkých sestavách. V disciplíně \"Free Fly\" lze padat v sedě, hlavou dolů nebo po nohách. V disciplíně \"Free Style\" je pak možné úplně cokoli, například pád v \"holubičce\". V závislosti na výšce výsadku poloze a výšce otevření se výsledná pádová rychlost pohybuje v rozmezí cca 180–300 km/h a volný pád může trvat téměř minutu.\n\nHlavní padák lze \"otevírat\" několika způsoby, ale nejčastěji se pomocí malého výtažného padáčku nejprve uvolní uzavírací trn postroje. Z něj se poté vytáhne kontejner padáku, z něhož se postupně odmotávají šňůry. Až poté co je celá délka padákových šňůr rozvinuta, dojde k otevření kontejneru a vytažení vrchlíku (horní látkové části padáku). Ten se poté rozbalí a postupně nafukuje vzduchem. Po sjetí \"sliteru\" (malý čtvercový kousek látky) k popruhům parašutisty je již plně připraven pro let. Otevírání padáku je pozvolné (o to se stará výše zmíněný \"sliter\"), aby došlo k plynulému zbrzdění pádové rychlosti. Sportovní padáky se otevírají několik sekund, se ztrátou výšky kolem 150–300 metrů.\n\nPři otevření padáku ve výšce 14 000 stop (cca 4,2 km) a výše hrozí nebezpečí, že se padák vlivem nízkého odporu vzduchu, který v těchto výškách panuje, zcela neotevře a zůstane „splasklý“ po celou dobu pádu. Proto se padáky otvírají v mnohem nižší (asi čtvrtinové) výšce, tedy okolo 1 000 metrů nad zemí, což dává v případě závady na hlavním padáku dostatek času k posouzení a řešení vzniklé situace. V případě neodstranitelnosti závady se situace řeší \"odhozením\" hlavního padáku a následným (automatickým nebo ručním) otevřením padáku záložního. Tímto se parašutismus liší od paraglidingu, kde se záložní padák otevírá vedle padáku hlavního. Odhození hlavního padáku je možné až do výšky cca 300–500 metrů nad zemí, potom už se rozhodně nedoporučuje.\n\nPro přistání si parašutista vybírá vhodný volný a přehledný terén. Je třeba se vyhýbat překážkám, jako jsou vedení vysokého napětí, budovy, stromy, silnice a podobně. Ty jsou nebezpečné nejen pro přistání samotné, ale i tvořením turbulencí – vzdušných vírů. Ty v jejich okolí vznikají díky rozdílnému ohřevu a tím proudění teplého vzduchu v jejich okolí. Několik metrů nad zemí dokáže taková turbulence přistání velmi znepříjemnit, a může být i nebezpečná. Před seskokem nad nepříliš známým terénem, je proto vhodné seznámit se s potenciálně nebezpečnými místy. Zásadně se přistává proti větru, čímž se zbrzdí dopředná rychlost padáku vzhledem k zemi. Pro zjištění síly a směru větru jsou proto v místech přistání umístěny větrné rukávy. Ve výšce cca 5 metrů parašutista začíná pomalu a plynule brzdit (tzv. „podrovnávat“) padák stahováním řídících šňůr. Tím mění profil padáku a zvyšuje vztlak. Přistává na zabrzděném padáku, kdy se klesající i dopředná rychlost (padáku typu křídlo) sníží na nulu. Zkušený parašutista dokáže přistát velice přesně, čehož se využívá ve sportovní disciplíně na přesnost přistání.\n\nSoučasné padákové komplety již splňují náročné mezinárodní normy na bezpečnost a spolehlivost použitých materiálů a konstrukcí. Statistická pravděpodobnost závady na padáku se pohybuje v řádu promile. Většina úrazů se stává chybou pilota, přeceněním vlastních sil či podceněním okolních vlivů (především větrných podmínek a počasí).\n\nDrtivá většina dnešních padákových kompletů je navíc vybavena bezpečnostním zařízením AAD (\"Automatic Activation Device\"), toto zařízení sleduje aktuální výšku a rychlost klesání a v případě vyhodnocení kritické situace (podle navoleného režimu: student, expert, swoop apod.) automaticky otevírají záložní padák.\n\nRiziko, které při provozování parašutismu může nastat, je vyjádřeno následujícím způsobem: počet poranění na 1 000 seskoků a počet smrtelných nehod na 100 000 seskoků. Poraněním je myšleno vše od drobných poranění a pohmožděnin přes výrony a zlomeniny až po vícečetné zlomeniny či vnitřní poranění. Většina poranění je evidována jako drobná poranění či jednoduché zlomeniny. Počet poranění bývá označován jako stabilní. Smrtelná zranění jsou proměnlivá z roku na rok. Tato proměnlivost je dána nízkými hodnotami údajů, a tedy nízkou úmrtností při samotném parašutismu.\n\nParašutismus během své téměř padesátileté existence rozrostl do celé řady disciplin, z nichž některé ani nejsou provozovány výskokem z letadla.\n\n\n\n"}
{"id": "142960", "url": "https://cs.wikipedia.org/wiki?curid=142960", "title": "Alfred Hermann Fried", "text": "Alfred Hermann Fried\n\nAlfred Hermann Fried (11. listopadu 1864, Vídeň – 5. května 1921, Vídeň) byl rakouský židovský pacifista, publicista, žurnalista, spoluzakladatel německého mírového hnutí a laureát (s Tobiasem Asserem) Nobelovy ceny za mír roku 1911.\n\n\n"}
{"id": "142964", "url": "https://cs.wikipedia.org/wiki?curid=142964", "title": "Põhja-Malusi", "text": "Põhja-Malusi\n\nPõhja-Malusi (\"Severní Malusi\") neboli Väike-Malusi (\"Malé Malusi\") je jeden z estonských ostrovů v Baltském moři.\n\nPõhja-Malusi se nachází na severním otevřeném okraji Kolžského zálivu, přibližně v polovině mezi Jumindským poloostrovem a ostrovem Rammu. Zeměpisné souřadnice středu ostrova jsou 59° 37' 13\" severní šířky a 25° 19' 12\" východní délky.\n\nOstrov má rozlohu 3,12 ha a dosahuje nadmořské výšky 3,5 m.\n\nPõhja-Malusi je druhým největším a zároveň nejsevernějším ostrůvkem skupiny ostrůvků Malusid, k němuž patří ještě Vahekari a Lõuna-Malusi, vzdálené přibližně 1,5 km a 2 km na jih.\n\nOstrov má široký severní okraj, z něhož na jih vybíhá rozdvojená špice. Východní pobřeží je spíše jednolité, západní pobřeží členité. Výběžky ostrova ani jimi vytyčené zálivy nemají ustálené pojmenování.\n\nPovrch ostrova je plochý, převážně písčitý, místy štěrkovitý, částečně porostlý travou. Je rozryt mnoha krátery po dělostřeleckých granátech — ostrov před první světovou válkou sloužil za cvičný dělostřelecký cíl ruskému námořnictvu.\n\nOstrov je útočištěm mnoha druhů vodních ptáků a několika druhů tuleňů. Je součástí přírodní rezervace Kolžský záliv.\n\n"}
{"id": "142965", "url": "https://cs.wikipedia.org/wiki?curid=142965", "title": "Padák", "text": "Padák\n\nPadák je zařízení z jemné, lehké a pevné látky určené ke zpomalení objektu při jeho pohybu v atmosféře prostřednictvím odporu vzduchu. Používá se ke zpomalení pádu či zkrácení brzdné dráhy v letectví, kosmonautice či automobilismu. Nejčastěji je jeho užití spojováno s parašutismem - seskoky na padáku. Slovo parašutismus pochází z francouzského slova \"para\" - chránit, zaštiťovat a \"chute\" - pád. Při parašutismu se zpravidla používají dva padáky - hlavní a záložní, většinou v tandemovém uspořádání (hlavní i záložní padák je uložen v postroji na zádech nad sebou).\n\nMyšlenka padáku pochází již ze středověku, Leonardo da Vinci vytvořil návrh padáku již v letech 1480-83. Pozdější návrh pochází od chorvatského vynálezce Fausta Vrančiče.\n\nV roce 1783 seskočil na padáku z věže pařížské observatoře francouzský fyzik Louis Sebastien Lenormand, který měl své následovníky. Byly konány pokusy, kdy byla z balónů shazována na padácích domácí zvířata. Roku 1797 seskočil Francouz Andre-Jacques Garnerin z výšky 700 metrů na padáku, který byl deštníkovitého tvaru. Vývoj padáků pokračoval v 19. století, roku 1890 byl učiněn první pokus seskoku z padákem, který byl sbalený do vaku. Roku 1911 obdržel patent na padák nové konstrukce italský vynálezce Pino, který přišel s myšlenkou otevření malého padáčku, který z parašutistova “ruksaku” vytáhne a otevře nosný padák.\n\nPo vypuknutí 1. světové války bylo padáky vybaveno jen minimum pozorovacích balonů. V Rusku byla v roce 1914 vyrobena první série 70 kusů, kterými byly vybaveny osádky těžkých bombardovacích letounů Ilja Muromec. Pro osádky běžných letadel však padáky nebyly prakticky k dispozici, protože se jednalo stále o objemné vaky, které zabíraly moc místa. Válka však urychlila jejich vývoj a v druhé polovině války byly již vyráběny padáky, jejichž objem byl pro piloty a střelce přijatelný i v malých letadlech. Běžnou výbavou osádek letounů se stal však až v samém konci války.\n\nNa konci 20. let 20 století byl padák zdokonalen a vyráběn ve velkých množstvích. Vznikaly výsadkové vojenské jednotky, které byly poprvé použity v zimě 1939-40 tehdejším Sovětským Svazem proti Finsku v průběhu Zimní války. Při druhé světové válce sehrály strategickou úlohu např. při vylodění spojenců v Normandii. Civilní parašutismus se rozvíjí od konce druhé světové války.\n\nHistoricky se používaly padáky kruhové, v poslední době se však přechází na padáky typu křídlo, které mají výrazně lepší manévrovatelnost.\n\nKruhový padák má vůči novým padákům typu křídlo řadu nevýhod. Je málo ovladatelný, rychleji padá k zemi (přistání vyžaduje parakotoul), nebyl umístěn do tandemového uspořádání, takže neumožňoval v případě odhozu automatické otevření záložního padáku. Nejpoužívanějším padákem tohoto typu byl československý OSOBNÍ VÝSADKOVÝ PADÁK OVP- 68/76A je původně armádní padák zaváděný do výzbroje průzkumných útvarů od roku 1969,(pro hromadné výsadky z letounů IL-14 nebo An-12 se používal OVP-65 (bílý vrchlík) s horší, jen směrovou řiditelností) nahrazoval zastaralé ruské PD-47 (tzv. pédety). Umožňuje několik způsobů otevírání: „na lano“ - tedy s upoutaným vakem vrchlíku, tzv. „průběžku“, seskok se stabilizovaným pádem a seskok volným pádem.(přesněji je průběžka vytažení výtažného padáčku prostřednictvím lana. Stabilizovaný seskok je s lanem, které otevře výtažný padáček, ten otevře stabilizační padák, který rozvine vak se složeným vrchlíkem. Po té se buď ručně, nebo prostřednictvím přístroje dootevře hlavní padák.)\n\nHlavní části padáku OVP-68 jsou: výtažné lano, výtažný padák, stabilizační padák, vak vrchlíku, spojovací lemovka, kuponový kroužek, vrchlík se šňůrami a volnými konci nosného postroje, nosný postroj, obal padáku, pružidla, dvoulankový uvolňovač, tříjehlový uvolňovač, brašna.\n\n\"Základní technické údaje OVP-68:\"\n\nJak již samotný název napovídá, padáky typu křídlo se ve vzduchu chovají jako křídlo letounu - tedy nejen brzdí pád dolů odporem vzduchu, ale také vytvářejí při pohybu vpřed podtlak nad svou vrchní stranou. Výsledná vztlaková síla pak způsobuje, že padák klouže vpřed. Padák je tak možno relativně dobře řídit, manévrovat, létat proti větru (na kulatém padáku jste větrem pasivně snášeni), lépe se také přistává (větší přesnost a menší vertikální propadání). Nevýhodou oproti kulatým padákům je o něco komplikovanější příprava. První padáky tohoto typu se objevily ve Spojených státech již v roce 1975 (konkrétně se jednalo o padáky typu Stratostar a Stratocloud) a od té doby úspěšně vytlačují kruhové padáky z parašutistického sportu.\n\nLetové vlastnosti padáku (např. klouzavost, stabilita) závisí na profilu křídla. Tedy na poměru jeho délky, šířky, hloubky a na tvaru jeho průřezu. Dále také hraje roli materiál vrchlíku (nejen jeho kvalita, ale také jeho opotřebení, které zvyšuje propustnost látky a zhoršuje letové vlastnosti), střih, počet a umístění nosných šňůr. Dále pak také počet a tvar komor a kanálů, které nafukují padák do výsledné podoby. Důležitým faktorem je také zatížení padáku - tedy hmotnost parašutisty ve vztahu k ploše padáku.\n\nPadáky se z hlediska výkonu dělí do několika kategorií - nejzákladnější je studentský (školní, výcvikový) padák, který nemá nijak výrazné letové či jiné přednosti, zato je spolehlivý, dobře řiditelný a stabilní - tedy odolný vůči některým nebezpečným letovým režimům (přebrzdění, prudké negativní zatáčky,…).\n\nPři parašutistickém sportu se pak používají padáky sportovní, zpravidla uzpůsobeny požadované sportovní disciplíně.\n\nZařízení vzhledově podobného padáku typu křídlo se využívá také při paraglidingu. Paraglidingový padákový kluzák však připomíná padák typu křídlo jen vzdáleně, má jinou konstrukci (klasický padák je kvůli náporům při zbrzdění volného pádu jinak šitý, jsou použity jiné materiály, padák má navíc slider - brzdicí plátno, jehož účelem je zpomalení otevření padáku a tím snížení dynamického nárazu - a jiné charakteristiky letu (např. klouzavost). Na klasickém padáku se nedá odstartovat z kopce, paraglidingový kluzák zase nelze použít při výskoku z letadla.\n\n\n\n"}
{"id": "142966", "url": "https://cs.wikipedia.org/wiki?curid=142966", "title": "Whippet", "text": "Whippet\n\nWhippet je středně velké psí plemeno, typově podobné většímu greyhoundovi.\n\nTento pes začal vznikat v letech 1835 až 1855, avšak záměrně se začal šlechtit až v roce 1937 ve Velké Británii křížením malých greyhoundů s teriéry (Old English Black and Tan Terrier) a italským chrtíkem. Šlo hlavně o to, vyšlechtit psa menšího než je greyhound a přesto s podobným vzhledem . V severní Anglii byl velice populární ve štvanici na králíky , Odtud název „Snap Dog“, z první výstavy roku 1891.\n\nJe harmonicky stavěný, elegantní. Hlava je dlouhá, štíhlá, suchá s plochým čelem, postupně se zužuje k čumáku. Čenich nosů má barvu černou, modrou nebo hnědou dle zbarvení. Oči jsou velké, jasné a tmavé. Má chytrý a přitažlivý výraz. Uši jsou ve tvaru růžového lístku složené dozadu, porostlé hedvábnou srstí. Hrudník je hluboký, nohy se silnými kostmi dobře osvalené, pokryté velmi tenkou kůží. Ocas má dlouhý, šavlovitý, bez závěsu, ke konci se zužuje. Má měkkou, velmi krátkou a jemnou srst.\n\nV porovnání s ostatními druhy chrtů je přátelštější a otevřenější povahy, snadno se přizpůsobí a má hravou povahu. Mezi jeho přednosti patří rychlá reakce a obratnost, která společně s vysokou počáteční rychlostí tvoří vhodné předpoklady pro lovce. Při lovu mu nechybí odvaha a dokáže taktizovat. Jsou to velmi citlivá zvířata, a proto by nikdy neměla být vychovávaná tvrdým způsobem.\n\nVzhledem k přírodnímu charakteru se whippeti dožívají poměrně vysokého věku, v průměru 15 let. Whippeti netrpí vrozenými vadami a neobjevují se u nich záněty očí. Mají také minimum pachových žláz, proto patří mezi nejvoňavější psy . Pohyb je pro něj velmi důležitý, patří mezi nejrychlejší psy. Jejich kůže je náchylná na oděrky a trhliny, ale mají výborné regenerační schopnosti. Drápy pátých zakrnělých prstů se v Evropě odstraňují už u štěňat, čímž se předchází odtrhnutím a bolestivým zraněním.\n\nU whippetů (a dalších plemen chrtů a jiných druhů savců) se výjimečně objevuje mutace v genu pro myostatin (\"myostatin defficiency\"). Tato mutace může způsobit u whippetů dvojité osvalení. Psi nesoucí jednu mutaci (tzv. heterozygoté) mají většinou díky více vyvinutému osvalení větší potenciál při dostizích. Psi nesoucí dvě mutace (tzv. mutovaní homozygoté) mají pak dvojité osvalení. Kromě občasných svalových křečí jsou ovšem jinak bez problémů a mohou prožít plnohodnotný život. Dostihů se ovšem účastnit nemohou. Předcházet mutacím v chovu jde včasným testováním (které je v České republice již celkem rozšířené) a křížením vhodných jedinců.\n\nK lidem je vlídný a přítulný. Veselý, energetický, rychlý, klidný, oddaný, laskavý . Při běhu dosahuje rychlosti do 65 km/h. Je velice kamarádský, dobře se snáší s jinými psy. Má silně vyvinutý lovecký pud. Je nevhodný pro chov venku v zimních měsících, protože špatně snáší zimu, může být chován v bytě. Zároveň ale vyžaduje pravidelné procházky a mnoho příležitostí k běhu.\n\n"}
{"id": "142967", "url": "https://cs.wikipedia.org/wiki?curid=142967", "title": "Filip z Milly", "text": "Filip z Milly\n\nFilip z Milly známý též jako Filip z Nábulusu (okolo 1120 – 3. dubna 1171) byl sedmý velmistr Templářských rytířů v letech 1169–1171.\n\nJeho rod pocházel z Pikardie. Byl nejstarším synem Guye z Milly, který vlastnil pozemky u Nábulusu a Jeruzaléma. Ve sporech mezi jeruzalémskou královnou vdovou Melisendou a jejím synem Balduinem III. stál Filip na straně královny. Po Balduinově vítězství se mu v roce 1161 podařilo zbavit Filipa nábuluského léna výměnou za méně výhodné zajordánské panství.\n\nPravděpodobně po smrti své manželky vstoupil jako vdovec do řádu templářů 17. ledna 1166. Při té příležitosti věnoval řádu větší množství pozemků včetně hradu Ahamant. Po smrti velmistra Bertranda de Blanchefort v lednu 1169 se v srpnu stal jeho nástupcem. Jako jediný vytvořil ozbrojené jednotky, které bránily Gazu před vojáky Saladina. Počátkem roku 1171 vedl poselství jeruzalémského království do Konstantinopole a z tohoto důvodu rezignoval na funkci velmistra řádu templářů. Během této mise 3. dubna 1171 zemřel. Jeho nástupcem na místě velmistra byl Odo de St Amand.\n\n"}
{"id": "142969", "url": "https://cs.wikipedia.org/wiki?curid=142969", "title": "Sloughi", "text": "Sloughi\n\nSloughi, též arabský chrt nebo sluga, je chrt orientálního původu, pocházející z Afriky.\n\nSloughi vznikala pravděpodobně na území dnešního Maroko, Tunisu nebo Libye. Do Orientu se patrně dostala jako dar núbijským faraonům z oblastí dnešní Asie . V té době však byla sloughi jiná, než ji známe dnes . Do své dnešní podoby dospěla 7 - 8 století př. n. l.. Sloughi se stala společnicí na cestách kočovných pouštních kmenů Berberů, kteří obývali severní části Afriky . Všechny chrtí rasy původně vyšly zřejmě z jednoho hladkosrstého předka s dopředu spuštěným uchem, k typovým odlišnostem došlo tedy asi šlechtěním různými kmeny — např. azavak je dnes považován za psa kmene Tuarégů, oproti tomu saluki je považována za psa Beduínů.\n\nSloughi byla tak vysoce ceněna hlavně pro její práci při lovech. Doprovázela svého majitele a jeho sokola na lovu za zajíci, fenky, hyenami, pštrosy a gazelami. Všichni chrti jsou známí tím, že \"loví očima\", což znamená, že při lovu nepoužívají čich, ale zrak ano. Právě ten je jejich největší výhodou oproti ostatním psím plemenům.\n\nPůvod jména slougi není známý, ale je možná spojitost, s jemenským městem Saloug .\nSloughi je elegantní, hrdý pes se suchým osvalením, neustále zanechávající dojem velmi ušlechtilého zvířete. Hlava je protáhlá a elegantní. Stop je málo výrazný. Mají vždy černou nosní houbu, jakékoliv jiné zbarvení je nepřípustné. Zuby mají nůžkovitý skus. Oči jsou velké a většinou tmavě hnědé. Uši vysoko nasazené a přiléhající k hlavě. Krk je dlouhý a bez laloku. Hřbet je dlouhý, klenutý. Ocas dlouhý, bez praporců a do špičky se zužuje. Nohy jsou velmi dlouhé, dobře osvalené. Tlapky kulaté, téměř kočičí. Tmavé drápky.\n\nSloughi jsou aktivní, mrštné a hbité. Také sebevědomé a hrdé. Dokáží se sami rozhodnout. Mají vyvinutý lovecký pud a při procházkách na neoploceném prostředí je vhodné mít je stále na vodítku, protože pokud vidí něco zajímavého, běží se tam podívat, přičemž dokáží vyvinout rychlost až 55 km/h. V rodině uznávají jen jednoho vůdce, kterého poslouchají, ale nikdy nebudou otrocky poslušné, jako je třeba labradorský retrívr. K dětem se nehodí, stejně tak k jiným domácím zvířatům, která mají sklony honit a následně dávit. Je vhodné chovat je ve smečce s jinými psy. Nejsou to dobří hlídači a štěkají jen výjimečně.\n"}
{"id": "142971", "url": "https://cs.wikipedia.org/wiki?curid=142971", "title": "Ludvík", "text": "Ludvík\n\nLudvík je mužské jméno německého původu. Vzniklo snad z germánského jména \"Hlutwig\" nebo Chlodowech (moderní německá verze je Ludwig), ze slov hlūd \"sláva\" a wīg \"bojovník\".\n\nV českém občanském kalendáři má svátek 19. srpna.\n\nLou, Lolek, Ludva, Ludvíček\n\nNásledující tabulka uvádí četnost jména v Česku a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v Česku (tj. procentní změna se započítáním celkového úbytku mužů v Česku za sledované tři roky 1999–2002) je -4,3%, což svědčí o poměrně značném poklesu obliby tohoto jména.\n\n\n\n\n\n\n"}
{"id": "142974", "url": "https://cs.wikipedia.org/wiki?curid=142974", "title": "Medard", "text": "Medard\n\nMedard je mužské jméno germánského původu. Jeho vznik je vykládán ze slov \"macht\" – „moc“ a \"hardus\" – „tvrdý“.\n\nV českém občanském kalendáři má svátek 8. června. Ačkoliv se jedná o kalendářní jméno, jsou v českých zemích Medardové prakticky na vymření, jak ukazují následující statistické údaje.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\n\n\"Medardova kápě, čtyřicet dní kape\"\n"}
{"id": "142975", "url": "https://cs.wikipedia.org/wiki?curid=142975", "title": "Pravoslav", "text": "Pravoslav\n\nPravoslav je mužské jméno slovanského původu, jeho význam je obvykle uváděn jako „oslavující spravedlnost“.\n\nV českém občanském kalendáři má svátek 12. ledna.\nSlávek\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -4,2%.\n"}
{"id": "142977", "url": "https://cs.wikipedia.org/wiki?curid=142977", "title": "Slavoj", "text": "Slavoj\n\nSlavoj je mužské jméno slovanského původu, jeho význam je obvykle vykládán jako „slavný“ nebo konkrétněji „slavný vojevůdce“. Zatímco obliba Slavoje jako křestního jména je spíše na ústupu (vizte statistické údaje v následujícím odstavci), přetrvává toto jméno v názvech mnoha sportovních klubů.\n\nV českém občanském kalendáři má svátek 7. června.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -2,6%.\n\n\n\n"}
{"id": "142978", "url": "https://cs.wikipedia.org/wiki?curid=142978", "title": "Slavomír", "text": "Slavomír\n\nSlavomír je mužské jméno slovanského původu s významem „mírumilovný“. V Česku je oblíbenější spíše jméno Miroslav, které znamená v podstatě totéž. Jméno Slavomír je naopak velice rozšířené v Polsku.\n\nV českém občanském kalendáři má svátek 22. ledna.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -1,3%.\n\n"}
{"id": "142979", "url": "https://cs.wikipedia.org/wiki?curid=142979", "title": "Tramvajová doprava v Segedíně", "text": "Tramvajová doprava v Segedíně\n\nTramvajová doprava se nachází i v maďarském Segedíně. Jedná se o malou síť, kterou doplňují trolejbusy a autobusy. Tramvaje obsluhují severní a jihozápadní část města, provozovatelem sítě je společnost SzKT, městský dopravní podnik. \n\nStejně jako v jiných městech Evropy, i v Segedíně jezdily jako první omnibusy. Ty vystřídala od 1. července 1884 koňka, která více vyhovovala potřebám rostoucího města. Zániku omnibusů však též pomohla i velká povodeň, která je na konci 70. let 19. století ochromila. \n\n1. října 1908 přišla na scénu též i tramvaj elektrická. Kromě normální přepravy cestujících, a to ještě v té době i za relativně drahé jízdné, fungovala až do roku 1971 též i nákladní tramvajová doprava. Dobře se rozvíjejícímu tramvajovému provozu uštědřila ale ránu první světová válka; některé tratě byly zrušeny a počet cestujících využívajících elektrickou dráhu poklesl. O dalších 20 let později druhá světová válka sice také donutila přerušit tramvajový provoz; škody na infrastruktuře však nebyly takové, jako za války první. Okamžitě po ukončení bojů byl provoz obnoven.\n\nV roce 1950 došlo k změně dopravce; toho původního od 14. dubna 1950 vystřídala Segedínská společnost pouliční dráhy (), která od roku 1955 pak používala název Segedínská dopravní společnost (), současný název je Segedínská dopravní (). Od této doby též začaly tramvajovou dopravu doplňovat i autobusy. Do provozu byly postupně zařazeny také tramvajové vozy typu FVV, několikačlánkové tramvaje vyrobené v Budapešti. Protože vozový park začal ke konci 20. století stárnout, pořídilo město ojeté, ale modernizované československé tramvaje typů Tatra T6A2 a Tatra KT4 z provozů na východě Německa.\n\nDne 3. března 2012 byla v Segedíně zprovozněna nová trať o délce 1,85 km, která vede z křižovatky ulic Kossuth Lajos sugárút × Vásárhelyi Pál utca × Rókusi körút (poblíž železničního nádraží) bulvárem Rókusi körút na dvojkolejnou smyčku Európa liget. V souvislosti s tím dopravce zakoupil devět nízkopodlažních tramvají PESA 120Nb Swing.\n\n"}
{"id": "142981", "url": "https://cs.wikipedia.org/wiki?curid=142981", "title": "Teodor", "text": "Teodor\n\nTeodor nebo Theodor je mužské jméno pochází z řeckého Θεοδωρος \"(Theodoros),\" znamená \"dar Boží\", od θεος \"(theos)\" \"bůh\" a δωρον \"(Doron)\" \"dar\". \n\nSlovanské ekvivalenty mající podobný význam, jsou \"Božidar\" a \"Bogdan.\"\n\nPůvodnější česká varianta je Teodorik, dnes méně zastoupené. V českém občanském kalendáři má svátek 23. října.\n\nJižní Slované mají místní ztvárnění jména Theodor – Todor – platí hlavně v Bulharsku, Makedonii a Srbsku jako křestní jméno.\n\nBulharské zdrobněliny \"Todor\" jsou Тошко \"(Toško),\" Тошо \"(Tošo)\" a Тоше \"(Toše)\" a makedonská zdrobněliny je Тоше \"(Tose)\" a Тодорче \"(Todorče).\"\n\nZajímavé je, že i maďarská forma jména, zůstala v původní jihoslovanské formě, Todor nebo\"Tódor.\"\n\n\nŽenskou variantou je jméno Theodora a její obdobou Dorothea.\n\nTed, Teo, Tedík, Teddy\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -0,9%.\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -1,1%.\n\n\n"}
{"id": "142984", "url": "https://cs.wikipedia.org/wiki?curid=142984", "title": "Valentýn", "text": "Valentýn\n\nValentýn (podle kalendáře, ale častěji spíše Valentin) je mužské jméno latinského původu pocházející z výrazu \"valens\", tj. \"zdravý\", \"silný\". Jeho ženskou obdobou je Valentýna.\n\nV českém občanském kalendáři má svátek 14. února, na který připadá anglosaský Den svatého Valentýna.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +20,1%.\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -3,8%.\n\n"}
{"id": "142989", "url": "https://cs.wikipedia.org/wiki?curid=142989", "title": "Albatros D.IV", "text": "Albatros D.IV\n\nAlbatros D.IV byl německý jednomístný dvouplošný stíhací letoun projektovaný jako experimentální během první světové války u firmy Albatros Flugzeugwerke.\n\nVývoj tohoto typu stíhacího Albatrosu byl zahájen, aby vyzkoušel použití motoru Mercedes D.III s reduktorem. Na rozdíl od verze bez reduktoru byl tento motor celý vestavěn do trupu letounu. Konstrukce stroje kombinovala nosný systém křídel z Albatrosu D.II a trup z moderního typu D.V s menšími změnami vyvážení směrovky a výškovky. Byly postaveny pouze tři kusy tohoto typu, které byly objednány v listopadu 1916. Do vzduchu se však pravděpodobně dostal jen jeden z nich, který byl testován s několika vrtulemi, ale kvůli příliš velkým vibracím, které se nepodařilo vyřešit, byl vývoj tohoto typu ukončen.\n\n\n"}
{"id": "142991", "url": "https://cs.wikipedia.org/wiki?curid=142991", "title": "Věroslav", "text": "Věroslav\n\nVěroslav je mužské jméno slovanského původu. Jedná se o mužský protějšek běžnějšího ženského jména Věra, popř. jména Věroslava. Je možné ho vyložit jako \"slavící víru\".\n\nV českém občanském kalendáři má svátek 27. července.\n\nČeský kalendář : 27. července\nSlovenský kalendář: 30. března\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -4,4%, což svědčí o poměrně značném poklesu obliby tohoto jména.\n\n"}
{"id": "142992", "url": "https://cs.wikipedia.org/wiki?curid=142992", "title": "Vahekari", "text": "Vahekari\n\nVahekari je jeden z estonských ostrůvků v Baltském moři.\n\nVahekari se nachází na severním otevřeném okraji Kolžského zálivu, přibližně v polovině mezi Jumindským poloostrovem a ostrovem Rammu. Zeměpisné souřadnice středu ostrova jsou 59° 36' 27\" severní šířky a 25° 19' 31\" východní délky.\n\nOstrůvek má rozlohu 0,39 ha.\n\nVahekari je třetím největším ostrůvkem skupiny ostrůvků Malusid, k němuž patří ještě Lõuna-Malusi, vzdálené přibližně 0,5 km na jih, a Põhja-Malusi, vzdálené přibližně 1,5 km na sever. Podle této střední polohy a podle svého charakteru byl ostrůvek nazván Vahekari, „Meziútes“. Poblíž východního pobřeží ostrůvku a přibližně 300 m od jeho severního výběžku se nacházejí dvě bezejmenné štěrkopískové výspy.\n\nOstrov je úzký pruh země táhnoucí se přibližně v severojižním směru. Východní pobřeží je rozčleněno dvěma výběžky, z nichž na jižní navazuje jedna z blízkých výsep. Výběžky ostrova ani jimi vymezené zálivy nemají ustálená pojmenování.\n\nPovrch ostrova je plochý, štěrkovitý, místy lehce porostlý travou.\n\nOstrov je útočištěm mnoha druhů vodních ptáků a několika druhů tuleňů. Je součástí přírodní rezervace Kolžský záliv.\n\n"}
{"id": "142993", "url": "https://cs.wikipedia.org/wiki?curid=142993", "title": "Svinoústí", "text": "Svinoústí\n\nSvinoústí (polsky \"Świnoujście\" [švino'ujšťje], německy \"Swinemünde\", česky též \"Ústí nad Svinou\") je okresní a lázeňské přístavní město v Západopomořanském vojvodství v severním Polsku, nacházející se na třech velkých ostrovech – Uznojem (Usedom), Volyň (Wolin) a Karsibór a 44 malých, neobývaných. Město protíná průliv Svina, který spojuje otevřené moře se Štětínským zálivem. Námořní přístav Štětín-Svinoústí.\n\nRozloha je 197,2 km², roku 2014 zde řilo 41 322 tisíce obyvatel. Městská práva získalo v roce 1765.\n\nNa východ od Svinoústí leží lázeňské město Mezizdroje.\n\n\n\n"}
{"id": "142996", "url": "https://cs.wikipedia.org/wiki?curid=142996", "title": "Albatros D.V", "text": "Albatros D.V\n\nAlbatros D.V byl německý jednomístný dvouplošný stíhací letoun používaný během první světové války, vyráběný firmou Albatros Flugzeugwerke.\n\nIdflieg projevil zájem o vylepšení letounu Albatros D.III a objednal vývoj nového typu v dubnu roku 1917. Jelikož označení D.IV obdržel experimentální vývojový letoun, přímý následovník D.III byl pátým Albatrosem kategorie „D“.\nD.V měl nový trup s eliptickým průřezem, který zredukoval rovné plochy trupu svého předchůdce. Větší oválné svislé ocasní plochy byly převzaty z verze D.III vyráběné pobočkou Ostdeutsche Albatros Werke. Křídla zůstala téměř stejná, jen horní se přiblížilo k trupu o deset centimetrů a dolní bylo zavěšeno bez přechodových krytů. Přepracováno bylo také lanové vedení řízení křidélek. První exempláře měly velkou opěrku hlavy, kterou však piloti obvykle odstranili, protože překážela ve výhledu směrem dozadu. Díky konstrukčním úpravám konstruktéři dosáhli úspory hmotnosti 50 kg.\n\nPrvní stroje se dostaly na frontu v květnu 1917 a okamžitě se projevily trvající problémy s dolním křídlem. Někteří piloti dokonce tvrdili, že je na tom D.V po stránce pevnosti dolního křídla hůře než jeho předchůdce, navíc nový typ přinášel jen malé zlepšení výkonů. Tyto skutečnosti měly za důsledek strach frontových pilotů na tomto stroji vůbec létat. Manfred von Richthofen odsoudil Albatros D.V jako „zastaralý“ či „směšně zaostalý“ ve srovnání s nepřátelskými stíhacími letouny jako Sopwith Camel nebo S.E.5a. Nicméně 400 strojů bylo v květnu 1917 objednáno a v červenci dalších 300.\n\nV říjnu roku 1917 byla zahájena výroba varianty D.Va s původním lanovým řízením křidélek z D.III, které zajišťovalo lepší odezvu v řízení. Křídla z letounů D.III a D.Va byla v podstatě zaměnitelná. Díky pokračujícímu úsilí vyřešit trvající problém s vibracemi dolního křídla dostal jeho hlavní nosník kovové vyztužení, závěsy mezikřídlových vzpěr byly také posíleny. Tyto modifikace samozřejmě vedly k zvýšení hmotnosti letounu.\n\nZatímco bylo nejvíce strojů D.V vybaveno motorem Mercedes D.IIIa o výkonu 170 k (127 kW), pozdější D.V i všechny D.Va poháněl motor Mercedes D.IIIaü s vysokým kompresním poměrem a výkonem 180 k (134 kW).\n\nTyp D.Va byl posledním vývojovým letounem firmy Albatros vycházející z typu D.I a také posledním typem dodaným Albatrosem armádě během první světové války. Navzdory známým nedostatkům a celkové zastaralosti bylo továrnami Albatros a OAW vyrobeno přibližně 900 strojů D.V a 1612 strojů varianty D.Va. Ještě v květnu roku 1918 bylo na západní frontě používáno 131 D.V a 928 D.Va. Poté, když byla výroba tohoto typu ukončena jejich počet výrazně klesal a byl postupně nahrazován novým moderním letounem Fokker D.VII. Albatrosy se však na frontě používaly až do uzavření příměří.\n\nV současné době je možné spatři dva dochované exepláře Albatros D.Va v National Air and Space Museum ve Washingtonu a další v Australian War Memorial v australském městě Canberra.\n\n\n\n\n\n"}
{"id": "142997", "url": "https://cs.wikipedia.org/wiki?curid=142997", "title": "Lewis (poloostrov)", "text": "Lewis (poloostrov)\n\nNázvem Lewis (\"Leòdhas\" ve skotské gaelštině) nebo Isle of Lewis (\"Eilean Leòdhais\"), je nazývána severní část ostrova Lewis a Harris ve Vnějších Hebridách. Lewis a Harris je největším ostrovem v souostroví Hebridy u západního pobřeží Skotska. Jižní část ostrova je nazývána Harris (\"Na Hearadh\"). Správním centrem Lewisu a zároveň i celých Vnějších Hebrid je přístav Stornoway (ve skotské gaelštině \"Steòrnabhagh\"), spojený pravidelným trajektem s Ullapoolem.\n\nLewis je jedním z území, kde je běžně používána gaelština. V některých oblastech ostrova gaelsky hovoří až 70 % obyvatel. Většina gaelsky hovořících je bilingvní.\n\nGaelské jméno \"Leòdhas\" se odvozuje od přídavného jména \"leogach\", což znamená \"bažinatý\". S tím koresponduje i jméno \"Limnu\",uváděné Ptolemaiem, které má stejný význam. Někdy bývá jméno poloostrova dáváno do souvislosti se slovem \"Ljoðahús\" ze staré severštiny, které doslovně znamená \"dům písně\".\n\nNejvýznamnější památkou ostrova Harris-Lewis je megalitický komplex u vesnice Callanish (\"Calanais\"). Stavba z pozdní doby bronzové přibližně ve tvaru keltského kříže je tvořena celkem cca 50 kameny, 13 z nich vytváří centrální kruh. Nejvyšší z kamenů je 4 m vysoký.\n\nNa západním pobřeží nedaleko Callanish je dobře zachovaný broch z doby železné (cca 200 př. n. l.) Dun Carloway (gaelsky \"Dùn Chàrlabhaigh\"). Jedna strana je zachována až do výše 9 m. Byl využíván cca do roku 1000, ale příležitostně byl obýván až do 19. století.\n\nNa ostrově byly objeveny v roce 1831 šachové figurky z ostrova Lewis.\n\nNa ostrově se odehrává \"Trilogie z ostrova Lewis\" autora Petra Maye.\n\n"}
{"id": "143000", "url": "https://cs.wikipedia.org/wiki?curid=143000", "title": "Dějiny psychologie", "text": "Dějiny psychologie\n\nDějiny psychologie je pojem, který lze vymezit dvěma způsoby - buď jako dějiny přemýšlení o jevech, které lze označit za psychologické (tedy včetně vývoje názorů teologických, filozofických, okultních atp.), anebo jako dějiny moderní psychologie, vědního oboru. Tento rozpor popsal již Hermann Ebbinghaus v roce 1908, když poznamenal, že \"psychologie má dlouhou minulost, ale krátkou historii\". Lidé se o psychologické poznatky zajímali už od pradávna, avšak až během 18. a 19. století byla provedena řada výzkumů, které je možné označit jako psychologické Jako samostatná věda se pak psychologie pod vlivem věd přírodních (zejména medicíny a fyziologie) vydělila z filozofie ve druhé polovině 19. století. Dodnes jsou v psychologii patrná dvě hlavní paradigmata, a to duchovědné (spíše filozofické) a přírodovědné (objektivistické, experimentálně podložené a odvozené spíše z věd přírodních).\n\nAčkoliv zdroje vlivů, kulminujících ve vědecké psychologii poloviny devatenáctého století lze vystopovat v psychologii antické a předrenesanční, je to přece jen primárně historie idejí, začínající renesancí, která osvětluje duchovní atmosféru místa a času poloviny devatenáctého století. Do poloviny 19. století byla psychologie součástí filozofie. Za jejího zakladatele ve filozofických vědách byl považován Aristoteles (384–322 př. n. l.). Jeho výzva adresovaná člověku a prostupující podstatnou část jeho psychologického myšlení je: \"„Staň se, čím jsi.“\" Vědecká psychologie, snažící se o kauzální výklad psychických jevů a přírodovědně orientovaná, se mohla rozvinout díky fyzice, fyziologii, evoluční biologii, atomismu, kvantifikujícím a laboratorním přístupům včetně přístrojových prostředků, použitým k řešení vědeckých problémů. Vznik vědecké psychologie byl podpořen také kritickým empirismem, asocianismem a materialismem.\n\nPočátky vědecké psychologie jsou obvykle datovány rokem 1879, kdy Wilhelm Wundt založil první psychologickou laboratoř na univerzitě v Lipsku v Německu. Wundt se při své práci do vysoké míry opíral o introspekci (pozorování a zaznamenávání povahy svého vlastního vnímání, myšlení a cítění).\nVznik laboratoře měl takový význam, protože v té době určovaly experimentální disciplíny (zejména přírodovědné) co je vědní a co ne. Chtěla–li se psychologie stát uznanou vědou, musela i ona prokázat, že je schopna pracovat experimentálně, v laboratoři. Laboratorní práce nabízela záruku že objektivní metodou budou získány poznatky, spolehlivě ověřitelné a opakovatelné podobně jako je tomu v chemii, fyzice nebo filozofii.\n\nKromě Wundta jsou svými výzkumy důležití fyziolog Hering a fyzik Ernst Mach, působící v druhé polovině 19. století v Praze, studovali počitky a vjemy. Külpe hlavní představitel Würzburské školy, zkoumal myšlenkové procesy, Ebbinghaus paměť a učení.\nNová evropská psychologie byla značnou měrou fyziologická, experimentální, elementová, asocianistická, hlavní metodou byla introspekce, i když jiné metody se též užívaly. Byla zaměřena hlavně na procesy vnímání. William James přenášel, podobně jako i jiní Američani, evropskou psychologii do Spojených států, kde se však dále vyvíjela spíše ve smyslu funkcionalismu. James zdůraznil nutnost studia návyků, emocí a vědomí.\n\nMetoda introspekce se neosvědčila, obzvlášť při sledování rychlých duševních procesů. A tak v raném vývoji psychologie začaly hrát důležitou úlohu směry strukturalismus (rozkládání, resp. analýza duševních struktur) a funkcionalismus (studium operací mysli, sloužících adaptaci organismu na okolní prostředí a fungování v něm).\nHlavním propagátorem strukturalistického směru byl E. B. Titchener, psycholog z Cornellovy univerzity a Wundtův žák, který pro tento směr psychologie zavedl tento název. Ovšem jiní psychologové s tímto analytickým přístupem strukturalismu nesouhlasili. Wiliam James, psycholog na Harvardově univerzitě, se domníval, že by se na analýzu prvků vědomí měl klást menší důraz a naopak větší pozornost by měla být věnována jeho proměnlivé, osobní podstatě, jeho přístup byl nazván funkcionalismus, který zejména rozšířil rámec psychologie o chování, coby předmět zkoumání.\n\nPsychoanalýza je teorií osobnosti a zároveň metodou psychoterapie. Historie psychoanalýzy se rozvíjela spíše jako součást lékařské psychologie a psychiatrie, která částečně navazovala na historii hypnotismu a zakládala se na klinických zkušenostech. Její počátky jsou spojeny se jménem Sigmunda Freuda a spadají na přelom 19. a 20. století a v tehdejší době znamenala určitou revoluci v pojetí lidské psychiky. Sigmund Freud psychoanalýzu definoval jako „vědu o nevědomí“ – psychologie do té doby s tímto pojmem nepracovala. Ústředním tématem psychoanalýzy je nevědomí, které můžeme definovat jako myšlenky, postoje, podněty, přání, motivy a emoce, jichž si nejsme vědomi. Nevědomé myšlenky se projevují mnoha způsoby, například ve snech, přeřeknutích a chybných úkonech. Během volných asociací je pacient vyzván, aby říkal, cokoli mu přijde na mysl, aby mohlo dojít ke zvědomění nevědomých přání.\nJedinci si nejsou zcela vědomi některých důležitých aspektů svého chování, jejich zvědomění může přispět k jejich léčení.\nMnoho z našeho chování má kořeny v procesech, které jsou nevědomé. Nevědomím rozumí Freud myšlenky, strachy a tužby, kterých si jedinec není vědom, ale které ovlivňují jeho chování. Podle Freuda je agresivní chování založené na vrozeném instinktu.\n\nNa psychoanalýzu navázala Neopsychoanalýza, odmítající instinktivní a biologické základy klasické psychoanalýzy a hledající zdroj konfliktů v sociální oblasti, v raných dětských zážitcích i v konfliktu jedince s požadavky dané kultury; většinou se jedná o metodu volných asociací.\n\nOdvozeno od anglického \"behaviour\" (česky chování). Pro strukturalismus a funkcionalismus byl charakteristický systematický přístup k předmětu studia a psychologii chápali jako vědu o vědomé zkušenosti. Kolem roku 1920 však tyto školy byly nahrazeny novými školami. Největší vliv na vědeckou psychologii Severní Ameriky získal asi až do roku 1950 behaviorismus. Zakladatel John B. Watson nesouhlasil s názorem, že předmětem studia psychologie je vědomá zkušenost, a nesouhlasil ani s psychoanalýzou v tom, že studium lidské mysli je ústředním tématem psychologie. Tvrdil například, že psychologie zvířat a psychologie dětí jsou samostatné vědecké disciplíny a že se mohou stát vzorem pro psychologii dospělých, při svých studiích ale ještě o vědomí nehovořil. Vzhledem k tomu že chování je pozorovatelné a vědomí není, introspekce přestávala stačit a nový směr se rychle uchytil.\n\nPodle Watsona je téměř všechno chování výsledkem podmiňování a prostředí formuje chování jedince posilováním určitých návyků. Dáme-li např. dítěti sušenku, aby přestalo plakat, jeho chování tak spíše posílíme – odměníme. Odměněná reakce byla považována za nejmenší jednotku chování, na jejímž základě mohou vznikat mnohem složitější vzorce chování. Behavioristé uvažovali o psychologických jevech v pojmech podnětu a reakce, čímž došlo ke vzniku názvu „S–R psychologie“ (Stimulus–Response, česky podnět – reakce). Tento přístup nebere v úvahu duševní procesy, o lidském vědomí někdy mluví jako o neproniknutelné schránce (ang. black box) a \"sleduje pouze vstupy a výstupy\". Hlavní předností behavioristické psychologie tak byl \"psychologický experiment\", který poskytoval jasně vyjádřitelné výsledky.\n\nV důsledku kritiky radikálního behaviorismu vznikl ve 30. letech 20. stol. neobehaviorismus, který se snažil překonat mechanické chápání psychiky. Neobehaviorismus upravil rovnici S-O-R (stimulus-object-response, přičemž objekt je intervenující proměnná v podobě lidské mysli).\n\nDo druhé světové války byl dominantním směrem behaviorismus, především v USA, přestože například v Německu byla populární tvarová psychologie, své kořeny měla hluboko i psychoanalýza a stále existovalo více dalších psychologických směrů. Po válce se zájem o psychologii zvýšil a ukázalo se, že staré postupy již nejsou dostačující. Tento názor byl potvrzen rozvojem počítačů.\nHerbert A. Simon a jeho kolegové na konci padesátých let publikovali řadu prací uvádějících, jak mohou být psychologické jevy simulovány prostřednictvím počítače. Dále byla v rámci přístupu založeného na zpracování informací přehodnocena řada psychologických konceptů.\nNoam Chomsky, jehož kniha Syntaktické struktury (v ang. orig. Syntactic Structures) z roku 1957 dala podnět k prvním základním analýzám jazyka a ke vzniku psycholingvistiky a byla dalším důležitým podnětem pro psychologii. Lingvisté se začali zabývat mentálními strukturami potřebnými pro porozumění jazyku a jeho produkci.\nV padesátých letech se začala výrazně rozvíjet neuropsychologie.\nV průběhu 20. století se tedy těžiště zájmu psychologů vrátilo do stejného místa, odkud původně vyšlo, ke sledování vnitřních duševních struktur a procesů, tentokrát ale s novými a lepšími nástroji zkoumání. Souběžně vznikalo větší množství dílčích psychologických směrů, které však již nebyly v tak ostrém sporu.\n\nV současnosti už nejsou jednotlivé psychologické přístupy tolik vyhraněné a většina historických směrů je stále mezi psychology populární. Velký důraz je dnes kladen na využití počítačů a modelování lidské psychiky prostřednictvím psychometrických postupů. V posledních 20 letech se stávají stále populárnější také postmoderní psychologické směry jako například diskurzivní psychologie, která se zaměřuje na vnímání světa jednotlivcem a na způsob budování individuální zkušenosti, nebo kritická psychologie, kritizující mainstreamovou psychologii a způsob jejího nahlížení na psychopatologii.\n"}
{"id": "143004", "url": "https://cs.wikipedia.org/wiki?curid=143004", "title": "Isaac Newton Lewis", "text": "Isaac Newton Lewis\n\nIsaac Newton Lewis (12. října 1858, New Salem, Pensylvánie – 9. listopadu 1931, Hoboken, New Jersey) byl americký voják a konstruktér.\n\nIsaac Newton v roce 1884 absolvoval United States Military Academy ve West Pointu. Získal hodnost \"Second lieutenant\" dělostřelectva a v rámci své odbornosti se zaměřil na zbraně. V roce 1900 byl Lewis s hodností kapitán poslán generálem H. C. Corbinem do Evropy, aby se věnoval dalšímu studiu. Jeho zpráva později vedla k přezbrojení polního dělostřelectva. Na základě dobrých výsledků byl povyšován až do hodnosti plukovníka v pobřežním dělostřeleckém sboru v srpnu 1913. Kvůli špatnému zdravotního stavu byl ale měsíc nato ze služby propuštěn.\n\nNa základě předchozí práce Samuela McCleana postavil v roce 1911 kulomet Lewis,o který zpočátku americká armáda neměla zájem. Poté co britská a francouzská armáda zakoupily více než 100 000 kusů, svůj názor Američané změnili. Lewis po vstupu USA do války odmítl licenční poplatky za vyrobené kulomety ve výši nejméně jednoho milionu dolarů. V roce 1919 mu Franklin Institute udělil medaili Elliotta Cressona.\n\nLewis zemřel na infarkt myokardu na nádraží v Hobokenu během čekání na vlak do Montclair, kde bydlel.\n"}
{"id": "143006", "url": "https://cs.wikipedia.org/wiki?curid=143006", "title": "Entrena", "text": "Entrena\n\nEntrena je španělské město v autonomním společenství La Rioja. Nachází se ve výšce 559 m n. m. Jeho poloha je 42°23' s.š. a 2°32' z.d. V roce 2006 zde žilo 1345 obyvatel.\n"}
{"id": "143007", "url": "https://cs.wikipedia.org/wiki?curid=143007", "title": "Markýz de Sade", "text": "Markýz de Sade\n\nMarkýz de Sade, celým jménem Donatien Alphonse François, markýz de Sade (2. června 1740, Paříž, Francie – 2. prosince 1814, Charenton-le-Pont, Francie) byl francouzský šlechtic, autor řady zčásti pornografických, zčásti filosofických knih. Z jeho jména byl odvozen pojem sadismus.\n\nPocházel ze starobylého jihofrancouzského šlechtického rodu. Jeho otcem byl hrabě Jean-Baptiste-François-Joseph de Sade a matkou Marie-Éléonore de Maillé de Carmen, která byla z příbuzenstva rodu Condé-Bourbon. Také proto se místem jeho narození stal pařížský palác Condé, kde vyrůstal až do roku 1744, kdy se dostal do konfliktu s princem Louis-Josephem de Bourbon a v důsledku toho bylo nutné místo jeho bydliště změnit. Odjel tedy ke své babičce do Avignonu, avšak kvůli svému chování ani zde dlouho nevydržel a byl poslán na zámek Saumane, který spravoval jeho strýc abbé de Sade.\n\nOd svých 10 do 14 let navštěvoval v Paříži školu řádu jezuitů Lycée Louis-le-Grand, poté nastoupil do Školy lehké kavalerie ve Versailles a 5. prosince 1755 byl promován v hodnosti druhého poručíka Královské pěší gardy. V letech 1757–1763 se účastnil sedmileté války, ale hned po jejím skončení odešel z vojenských služeb.\n\nZ důvodu tíživé finanční situace rodiny de Sade bylo nutné hledat finančně zaopatřenou nevěstu. Nejvhodnější se jevila Renée-Pélagie de Montreuil, s níž se také de Sade 17. května 1763 oženil. Rod de Montreuil neměl zdaleka takovou prestiž jako de Sade, ale byl o to bohatší, což v danou chvíli rozhodovalo.\n\nSpořádaný manželský život však netrval dlouho. Již 18. října 1763 umožnil svým činem vznik prvního z řady skandálů, které měly následovat později. Do své chaty si nechal pozvat prostitutku Jeanne Testardovou. To samo o sobě pro muže jeho poměrů tolik výjimečné nebylo, de Sade se však nespokojil pouze s běžnými službami a nutil Testardovou snášet bičování. Ta se po události obrátila na policii a de Sade byl 29. října zatčen a ve Vincennes vězněn do 13. listopadu 1763, kdy král Ludvík XV. podepsal příkaz k jeho propuštění.\n\n3. dubna 1768 nabídl možnost přivydělat si žebračce Róze Kellerové. Ta nabídku přijala a odjeli spolu do jeho domku v Arcueil, kde došlo k libertinským hrátkám podle Sadových představ. Po tomto zážitku se Kellerová při první příležitosti dala na útěk a okamžitě o události informovala veřejnost. 10. června začal soudní proces u pařížského soudu v Tournelle, Kellerová však do té doby za 2400 liber a 7 louisdorů ve zlatě od Sadovy rodiny výpověď stáhla a Sade byl potrestán pouze pokutou ve výši 10 liber. Na základě \"lettre de cachet\" byl však až do 16. listopadu 1768 vězněn v Pierre-Encise.\n\nDalší událost, kterou si de Sade přivodil nemalé problémy, se stala na konci července 1772 v Marseille. Spolu se svým sluhou a dalšími pěti ženami pořádal v bytě jedné z účastnic – Marietty Borellyové – orgie a samozřejmě se neobešel bez biče. Nejhorší však bylo, že ženám podával kantharidin (přírodní jed působící v malém množství jako afrodisiakum, vyrábí se ze španělské mušky) a vinou neúměrného dávkování došlo u dvou z nich k vážným zdravotním problémům a de Sade byl poté viněn z úmyslného pokusu o otrávení.\n\nAby se vyhnul dalšímu zatčení, odjel se svým sluhou Latourem a švagrovou Anne-Prospére de Launay do Itálie. V té době – 11. října 1772 nejvyšší soud v Aix-en-Provence uznal Sada i jeho sluhu vinným ze zločinu travičství a sodomie. Oba byli odsouzeni k trestu smrti, ale z důvodu jejich nepřítomnosti došlo k vykonání popravy v zastoupení figurínami. \n\nMadame de Montreuil, která už měla právě dost problémů se svým zetěm, využila svého vlivu k zařízení jeho zatčení v Itálii. Dle jejích představ měl být na náklady rodiny de Montreuil tiše vězněn až do smrti. 9. prosince byl de Sade opravdu zadržen a odvezen do pevnosti Miolans. 30. dubna 1773 se mu však podařilo přelstít dozorce a utekl zpět do Francie.\n\nDe Sade spolu se svou manželkou mohli poměrně v poklidu žít na svém zámku La Coste až do začátku roku 1775, kdy vyšly najevo další markýzovy hrůzné činy. Tentokrát se oběťmi jeho netradičních sexuálních praktik staly mladé dívky sloužící přímo u něj na zámku. 19. července se už situace zdála být neúnosná, a tak de Sade se svým sluhou opustili území Francie a příštích 12 měsíců trávili cestami po Itálii.\n\nV létě 1776 se na La Coste vrátil a opět celkem nerušeně nějaký čas žil. Počátkem února 1777 byl markýz zrovna v Paříži, když byl dle \"lettre de cachet\" zatčen a odvezen do pevnosti Vincennes.\n\n20. června 1778 byl eskortován do Aix-en-Provence, kde o dva dny později začalo soudní přelíčení případu z roku 1772. Výsledek byl pro Sada pozitivní – rozhodnutí na jehož základě byl před šesti lety odsouzen k smrti bylo nyní označeno za nesprávné. Byla mu vyměřena pouze pokuta ve výši 50 liber a zákaz pobytu v Marseille na tři roky. S tím si však markýz nemusel dělat starosti, jelikož příkaz na základě \"lettre de cachet\" stále platil, a tak byl opět zahájen převoz zpět do Vincennes. Sade věděl, že už by se z pevnosti nemusel dostat a tak během transportu utekl. Uchýlil se na svůj zámek, ale 26. srpna ho policie zadržela a uvěznila.\n\nZ důvodu velmi špatného stavu bylo rozhodnuto o zrušení vězení ve Vincennes, a proto se markýz de Sade 29. února 1784 stěhoval do Bastily. Tím také začalo jeho tvůrčí období.\n\n2. července 1789, v době předrevolučních nepokojů, začal de Sade křičet z okna své cely a vyzýval lid k útoku na pevnost. To samozřejmě nemohlo zůstat bez odezvy ze strany vedení věznice. To nechalo Sada převézt do blázince v Charentonu. O 12 dnů později k útoku na Bastilu opravdu došlo a vězni byli osvobozeni, de Sade však, jako blázen, zůstal v Charentonu zadržován až do 2. dubna 1790.\n\nPo propuštění se musel vyrovnávat nejen s novými poměry ve společnosti, ale také se svojí finanční tísní. Tu se pokusil řešit dramatickou tvorbou, pro kterou měl slabost už od mládí, ale v této oblasti nikdy nezaznamenal žádný úspěch a bylo zřejmé, že se musí živit jinak. Přijal místo tajemníka jedné z pařížských sekcí – \"Section des Piques\" a počátkem roku 1793 se stal soudcem revolučního soudu. \n\n27. července 1794 byl odsouzen k trestu smrti za to, že v roce 1791 hledal uplatnění v královské gardě. V den, kdy mělo k popravě dojít, se však uskutečnilo povstání proti Robespierrovi a tak Sade smrti těsně unikl. Nový režim ho po čase propustil.\n\nPoté, co se k moci dostal Napoleon Bonaparte, se Sadova situace v osobním životě začala poněkud zlepšovat. Ale ne na dlouho. V březnu 1801 byl opět zatčen. Tentokrát za vydání knih \"Justina\" a \"Julietta\". Bylo rozhodnuto, že zbytek života stráví v ústavu v Charentonu.\n\nNa konci roku 1814, ve věku 74 let, po celkem třinácti letech ve vězení, Sade v Charentonu umírá.\n\nKnižní a povídková tvorba markýze de Sade (podle roku ukončení práce na rukopisu):\n\n\n\nPo celé 19. století byl zapomenut a jeho tvorba byla znovuoživena až počátkem 20. století, vydání většiny ze svých knih se nedočkal. Celým jeho dílem se vine nejen popis opravdu nejrůznějších úchylek – korunovaný sadismem – ale také statě větší mírou filozofické, menší dokonce politické. Zatímco ty druhé působí již zastarale, první, filozofické jsou až obdivuhodně nadčasové a nejen to; jsou nesmírně přesné a výstižné, co se zachycení opravdové povahy člověka jako živočišného druhu týče. Na tomto místě nelze nepojmout podezření, že pravým a skutečným důvodem pronásledování autora nebyla jeho sexuální patologie (kterou ostatně neměl mnoho příležitostí realizovat), ale spíše fakt, že popisoval jenom ty jevy, které všude ve svém okolí viděl. Nedostatkem většiny jeho nakladatelů bylo, že jen velice zřídka došlo k vydání některé z knih v podobě, jakou měla původně. Ta „intelektuálská“ vydání pomíjela lechtivý erotický obsah, který naopak naplňoval lascívní edice komerčních vydavatelů literární pornografie. A proto snad zůstává Sade ještě i dnes zhusta nepochopen a nedoceněn v pravém významu svého díla.\n\nO rozporuplnosti v chápání jeho díla svědčí i zajímavý fakt, že Sadův poválečný nakladatel v Paříži, Pauvert, který měl mimochodem v úmyslu vydat ve 24 svazcích kompletní jeho tvorbu, stanul roku 1956 před soudem a byl nucen se z tohoto počinu zodpovídat. Do Anglie a USA se v té době dostávaly některé již vydané tituly po dvou, třech stránkách vložených do obyčejných dopisních obálek, aby unikly cenzuře.\n\nPřeklady názvů nebyly vždy jednotné, takže Justina se nazývala též Prokletí ctnosti, Nehody ctnosti, Julietta též Slasti neřesti, Zdar neřesti, Slasti a neřesti, 120 dnů Sodomy bývala Škola libertinství, Škola libertináže, čímž se někdy plete s Filozofií v budoáru. \n\nRomán \"120 dnů Sodomy\" vydala agentura Cesty, Praha 1992 zřejmě jako vůbec první. Vázaná a černobíle ilustrovaná kniha s číslovanými výtisky působí jako opravdový skvost pro bibliofily. Jedná se o překlad z němčiny, ne přímo z francouzského originálu. Jazyk překladatele Arnošta Wolfa je vytříbený a barvitý. Vedle „Filosofie“ obsahuje jako jediná vše bez cenzury, tedy to, co do ní autor vložil. Dodejme však, že ji de facto „z provozních důvodů“ nestačil dokončit, dokončen je pouze 1 svazek ze 4, ostatní obsahují – jakoby ve filmové zkratce – náčrty dalších dějů. Mají podrobně popisovat ta nejkrutější mučení končící pravidelně smrtí, jaká byla v autorových časech známa. Vznikla za věznění Sada v Bastile, po jeho převozu si ji nestačil z úkrytu vyzvednout, což „oplakal krvavými slzami“. Je zjevné, že ji psal jen sám pro sebe a neuvažoval o její publikaci. Byla však strážci nalezena a po peripetiích vydána tiskem teprve až za 120 let; a to v německém překladu (Iwan Bloch 1904, Berlín). Číst ji začátkem 90. let znamenalo, že člověk jakoby poznával svoji dobu. Čtyři velcí zločinci s postavením (mj. soudce, bankéř...) se spolčí k páchání nejodpornějších perverzí a zvěrstev v jistotě své další beztrestnosti.\n\nDalší vázané vydání velkého formátu a s barevnými ilustracemi vydalo nakladatelství Návrat, Brno 1993. A zde už se překládalo přímo z francouzštiny.\n\nDalší vydání: Cesty, Praha 2000, Levné Knihy, Praha 2006, 2010, XYZ, Praha 2009 (ilustrovaná, 20x26 cm), s předmluvou MUDr. Radima Uzla\n\n\"Justina čili prokletí ctnosti\", vydáno 1932 Jindřichem Štyrským v Praze jako soukromý tisk v edici 69, překlad Quido Palička, s barevnými ilustracemi malířky Toyen, 128 str. Reprint Torst, Praha 2003.\n\nPrvní verzi (ze které vychází tento překlad) stvořil autor jako Nehody ctnosti, poté přepracoval jako Justinu a nakonec rozšířil na čtyřsvazkový román Nová Justina, součást 10-svazkového díla; přičemž ostatních 6 svazků tvořila Julietta. Celé dílo bylo vyzdobeno přibližně 100 černobílými rytinami.\n\nDalší vydání: Cesty, Praha 1990, sešit, Concordia 1990, K22a, Brno 1990, Comet, Praha 1991, 52 původních čb rytin, Adonai, Praha 2002, Levné Knihy, Praha 2010.\n\n\"Filosofie v boudoiru\", vydáno 1929 Praha, soukromý tisk, vazba z bílé vepřoviny, 108 str., 13 cm na výšku. Neúplný překlad prvních čtyř dialogů, ostatní 3 chybí.\n\nDalší vydání: \"Filosofie v budoáru\", Matka uloží četbu dceři, Concordia, Praha 1995 (rovných 200 let po napsání rukopisu). Vydal MUDr. Aleš Pech (zemřel 2002), který rovněž dílo z francouzštiny přeložil – stejně jako o několik let dříve Nehody ctnosti. Náklad byl 1795 výtisků, což koresponduje přesně s rokem dokončení rukopisu. Jedná se o nezkrácenou verzi obsahující známé provolání „Francouzi, ještě trochu úsilí, chcete-li být republikány“ – to se vydává obvykle samostatně, jak to ostatně i nakladatelství Concordia v r. 1991 udělalo. Nejsou zde ilustrace. Kniha se skládá celkem ze sedmi didaktických dialogů, které mají poučit o chodu světa 15letou Eugenii.\n\n\"Julietta\", pokračování Justiny, vydáno 1930 jako soukromý tisk J. Pickou v edici Olisbos s 12 černobílými původními rytinami, 212 str. Reprint pochází od LEGE ARTIS, Praha 1998.\n\nDalší vydání: \"Julietta čili slasti neřesti\", Cesty, Praha 1991, sešit, Dybbuk, Praha 2007, Levné Knihy, Praha 2010, \"Příběh Julietty I-VI\", Concordia, Praha.\n\n\"Zoloé a její dvě pomocnice\", Odeon, Praha 1927, 75 str. Další vydání: Votobia, Praha 1997, Levné Knihy, Praha 2008.\n\nPoslední 3 díla (z let 1812–1814) nejsou romány erotické, nýbrž historické, jelikož de Sade se koncem života přiklonil k této zájmové oblasti. Co se týče povídkové tvorby, neúplné a různě „nastavované“ výbory sestavili jak němečtí tak čeští nakladatelé, např.:\n\nJiné knihy od de Sade nebyly v českém překladu vydány anebo se jednalo o soukromé tisky. Pro úplnost dodejme, že občas zmiňované dílo \"Valmor a Lydia\" je obsahově stejné jako \"Alzonde a Korandin\" a, jak praví sám markýz: „...obě mají děj doslova vykradený z příběhu \"Sainville a Léonore\". Tvoří zhruba tři díly mého románu \"Alina a Valcour\"“.\n\nNakladatelství Concordia vydalo postupně 3 Sadovy romány, jednu sbírku povídek a již zmíněné provolání; tedy jeho produkce je nejucelenější. A to nehledě k životopisu autora od Lelyho. Na obálce \"Filosofie\" je navíc uveden záměr vydat ještě další Sadova díla, avšak vinou předčasné smrti překladatele A. Pecha (v 45 letech) zůstal již nenaplněn. \n\nSade je znám také jako autor mnoha divadelních her, ostatně se po celý život snažil uplatnit jako dramatik, vidě právě v divadle místo svojí seberealizace. Z valné většiny se mu to ale nepodařilo.\n\nPostava Markýze de Sade se nejednou stala námětem literárního zpracování. Za jednu z hlavních románových postav si ji vybral např. Nikolaj Frobenius v románu \"Latourův katalog aneb komorník markýze de Sade\" (česky 2008, překl. Ondřej Vimr).\n\n\n\nPrvní v seznamu, popisuje de Sadův život nejvěrohodněji, trvá skoro 2 hodiny. Poslední dva tvoří jen výseky z jeho života, a zvláště co se okolností jeho smrti týče, jsou založené na dohadech a spekulacích. \n\n\n"}
{"id": "143011", "url": "https://cs.wikipedia.org/wiki?curid=143011", "title": "Zadní synagoga (Třebíč)", "text": "Zadní synagoga (Třebíč)\n\nZadní synagoga (původně \"Nová synagoga\" a \"Neuschul\", případně také \"Vysoká synagoga\" či \"Horní modlitebna\") pochází z roku 1669. Nejdůležitější částí byla východní stěna, která směřuje k Izraeli, zde se nacházela schránka s Tórou.\n\nV roce 1669 byla postavena, v roce 1693 byla na příkaz hraběte Valdštejna stržena střecha synagogy. Mezi lety 1705 a 1707 byla synagoga obnovena, to umožnil Jan Karel z Valdštejna. Ženská galerie pak byla rozšířena v roce 1837.\n\nV roce 1926 přestala být synagoga využívána k náboženským účelům a sloužila jako skladiště Subakovy koželužny, po zániku koželužen zde bylo skladiště národního podniku Zelenina Třebíč. Začátky projektu rekonstrukce synagogy se datují již do osmdesátých let 20. století. Na počátku 90. let se postupně rekonstruovala, zabezpečila se proti radonu a vlhkosti a byla stavebně upravena. Synagoga měla být v interiéru vymalována bílou barvou, ale po sundání původních omítek byly objeveny fragmenty původních fresek, výzkumy bylo zjištěno, že tyto malby jsou v celém prostoru synagogy. To prodražilo rekonstrukci o 4,5 milionu korun. Dále bylo v plánu umístit do synagogy kostelní lavice, to se neuskutečnilo a byla zachována variabilita.\n\nTímto zacházením byla synagoga zdevastována a od roku 1988 do roku 1997 byla kompletně rekonstruována. Od té doby slouží jako výstavní a koncertní sál, na ženské galerii je umístěna stálá expozice Pražského židovského muzea. V březnu roku 2011 byla opona v dolní části synagogy prohlášena za kulturní památku. Synagoga byla otevřena přesně 7. září 1997, k oslavě 20 let od otevření se v synagoze odehrál koncert.\n\nSoučástí výstavy je i prohlídka domu Seligmana Bauera a také muzeum v podobě Košer řeznictví. V objektu synagogy byla 2. března otevřena výstava děl Ladislava Nováka.\n\nV roce 2018 byly zpracovány studie, které zjistili, jak zamezit pronikání vlhkosti do zdí, v létě téhož roku mělo dojít k odvlhčení severní stěny synagogy. Další etapy odvlhčení stěn budou následovat v budoucnu. Výběrové řízení k odvlhčení synagogy bylo zrušeno, přihlásila se jediná společnost, která požadovala výrazně nadlimitní částku za práce. Posléze bylo výběrové řízení k odvlhčení synagogy vyhlášeno znovu, přihlásila se jediná společnost, která za práce požaduje 860 tisíc Kč, práce by pak měly být hotovy v červnu 2019.\n\nV roce 2019 byla v synagoze otevřena výstava věnovaná polským židům. \n\nNa ženské galerii v synagoze v roce 2019 byla otevřena expozice 20 panelů o historii a současnosti třebíčské židovské čtvrti. Součástí expozice jsou fotografie proměn židovské čtvrti. Kurátorem byl architekt Lubor Herzán. V červenci a srpnu roku 2019 byla v Zadní synagoze uvedena výstava o cestě T. G. Masaryka a Jana Masaryka do Izraele a o jejich zásluhách o vzniku státu Izrael.\n\nNa stěnách synagogy se nachází malby, které se dochovaly z let 1706–1707, byly malovány bez šablon (od ruky). Jedná se především o biblické verše v hebrejštině a citáty z Talmudu. Jejich autorem je Arje Lejb. Na stropě je barokní štuková výzdoba. V roce 1837 byla ze severní strany přistavěna i ženská galerie.\n\nV první patře synagogy je model židovského města k roku 1850, autorem je Stanislav Vrška.\n\n"}
{"id": "143013", "url": "https://cs.wikipedia.org/wiki?curid=143013", "title": "Přední synagoga (Třebíč)", "text": "Přední synagoga (Třebíč)\n\nPřední synagoga (též Stará) je jednou ze dvou dochovaných v Třebíčské židovské čtvrti. Od 50. let 20. století slouží jako kostel církvi československé husitské pod názvem Sbor Dr. Karla Farského.\n\nSynagoga byla vystavěna na západním okraji židovské čtvrti v blízkosti nejstarších židovských domů na Předklášteří a byla situována za souvislou linií domů křesťanů. Půdorys přední synagogy zachytil v roce 1727 F. L. Knittel jen velmi schematicky jako obdélník, v němž je v jižní stěně zřetelně vyznačen tehdejší vstup do modlitebny (dnes se vstup nachází na západní straně). Na velmi přesném půdorysu, zakresleném o více než sto let později (1835) do indikační skici, nápadně vystupují z obdélníku na jižní a severní straně menší přístavby. Prostý vzhled korespondoval s požadavkem, aby se stavba synagogy ničím neodlišovala od okolí.\n\nKdy přesně byla Přední synagoga postavena, nelze přesně určit. Podle tradičních představ první synagoga na tomto místě stála v raném středověku. Jakob Kořatek převzal bez jakéhokoliv komentáře názor J. E. Horkého o původu nejstarší třebíčské synagogy až z 10. století. Pouze při tom opravil Horkého nesprávný převod hebrejského datování jejího údajného základního kamene z roku 978 na rok 933.\n\nTentýž Jakob Kořatek konstatoval, že současná stavba byla postavena mezi léty 1639–1642. Při datování stavby vycházel z hebrejského textu * umístěného na pamětní tabuli. V české podobě zní takto:\n\n„\"Tato posvátná modlitebna byla založena v roce 5399\" (hebrejský letopočet, podle námi používaného kalendáře jde o rok 1639) \"od stvoření světa a byla dokončena v roce 5402 (1642) a třikráte její střecha shořela pro naše velké hříchy: v roce 5519 (1759), 5581 (1821), 5616 (1856) a byla obnovena v roce 5617 (1857). Při tom byl zřízen malý modlitební prostor a nad ním dřívější ženské oddělení a vchod byl přemístěn na západ. Podruhé byla obnovena ke cti a nádheře v roce 5640 (1880), potřetí byla obnovena v roce 5682 (1922).\"“\n\nNelze konstatovat, zda všechny uvedené letopočty jsou pravdivé. Nicméně text potvrzuje několik oprav a stavebních úprav objektu. Konstatuje opravu střechy v roce 1759, není zde ale připomenuto žádné snižování střechy na příkaz valdštejnské vrchnosti o dva roky dříve (1757), jak se často uvádí v populárně naučné literatuře.\n\nObnova po požáru roku 1821 musela proběhnout poměrně rychle a kvalitně. V pozemkové knize totiž zůstal zachován zápis o úředním, soudním odhadu stavební ceny jednotlivých objektů v majetku židovské obce z roku 1822. U Přední synagogy byl zjištěn v té době dobrý stav a cena byla odhadnuta na 3000 zlatých.\n\nNejvětší zásah do podoby Přední synagogy si vyžádal požár roku 1856. Již o rok později byla synagoga přestavěna v novogotické podobě. Při úpravách byl přemístěn vchod z jižní strany na západ. Žádná pozdější úprava již celkový vzhled synagogy příliš neovlivnila.\n\nBohoslužby se zde konaly do druhé světové války. Za nacistické okupace bylo zničeno vnitřní zařízení synagogy. Ve vestibulu byla po válce zazděna kovová schránka s pamětní listinou popisující minulost synagogy a se seznamem obětí nacistické rasové perzekuce z Třebíče. Roku 1954 byla Přední synagoga přestavěna podle projektu architekta Máčela na sbor Církve československé husitské. Poslední rekonstrukce a oprava proběhla v letech 1994–1995.\n\nPřední synagoga je volně stojící jednopatrová budova s obdélníkovým půdorysem a valbovou střechou. Interiér chrámu byl ovlivněn křesťanskými chrámy.\n\nNa východní straně byla umístěna schránka na svitky tóry (תורה) – svatostánek (aron ha-kodeš; ארוןן הקדשׁ). V této schráně byly uchovávány kromě svitků Tóry stříbrné ozdoby pro svitky, kopie Megilly, šofar a jiné náboženské předměty. Před svatostánkem visel ozdobný závěs (parochet; פרכת). Vyvýšené řečniště (bima; בימה) se nacházelo na malé půlkruhové plošině ve středu synagogy. Muži se modlili odděleně od žen v dřevěných lavicích, ženy se modlívaly na galerii podepřené dvěma sloupy. Tato galerie byla přístupná pouze vnějším schodištěm. Hlavní sál byl prosvětlen dohromady šesti okny, na třech stranách po dvou oknech.\n\nPodle plánu z roku 1859, na němž jsou vyznačena sedadla v mužské a ženské části, se jich tu nacházelo téměř 200 (114 mužských, 80 ženských) O držitelích jednotlivých sedadel byla nejpozději v 19. století vedena řádná evidence a již v 18. století si nejeden majitel domu nebo domovního dílu nechal kromě tohoto nemovitého majetku zapsat v úředních pozemkových knihách i svůj nárok na příslušná sedadla v mužské i ženské části synagogy.\n\n\n"}
{"id": "143020", "url": "https://cs.wikipedia.org/wiki?curid=143020", "title": "Abruka", "text": "Abruka\n\nAbruka (švédsky \"Abrö\", německy \"Abro\") je jeden z estonských ostrovů v Baltském moři.\n\nAbruka se nachází na severním okraji Rižského zálivu, přibližně 12 km jižně od Kuressaare. Zeměpisné souřadnice středu ostrova jsou 58° 08' 50\" severní šířky a 22° 30' 30\" východní délky.\n\nOstrov má rozlohu 878 ha.\n\nAbruka se nachází necelých 5 km od jižního pobřeží ostrova Saaremaa, největšího v Západoestonském souostroví. Je obklopen několika dalšími ostrovy a ostrůvky, z nichž největší jsou Vahase na západě, Kasselaid na východě a Linnusitamaa na jihu.\n\nPrvní záznamy o osídlení ostrova pocházejí ze středověku, kdy tu biskup z Kuressaare založil chovný statek. Stálé osídlení začalo v 18. století. Maximální dosažená velikost populace v celé historii ostrova činila 150 lidí. V současnosti má ostrov necelé dvě desítky stálých obyvatel.\n\nOsídlení ostrova se soustředí v jeho severní části jako vesnice Abruka, do jejíhož katastru ovšem patří celý ostrov i s přilehlými ostrůvky a která je sama součástí obce Kaarma.\n\nOstrov je dostupný pravidelnou poštovní lodní linkou z kuressaarského přístavu Roomassaare.\n\n\n"}
{"id": "143022", "url": "https://cs.wikipedia.org/wiki?curid=143022", "title": "Seznam památek v Třebíči", "text": "Seznam památek v Třebíči\n\nSeznam třebíčských památek je seznam památek a pamětihodností v Třebíči.\n\n\n\n\n"}
{"id": "143023", "url": "https://cs.wikipedia.org/wiki?curid=143023", "title": "Velhartice (hrad)", "text": "Velhartice (hrad)\n\nVelhartice jsou hrad ve stejnojmenné obci v okrese Klatovy. Stojí na skalnaté ostrožně nad levým břehem řeky Ostružná v nadmořské výšce 640 metrů. Byl založen na konci třináctého století pány z Velhartic. Dominantu hradu tvoří zřícenina paláce zvaného Rajský dům a věž Putna, mezi kterými vede unikátní kamenný most.\n\nVeřejnosti přístupný hrad je ve vlastnictví státu a jeho správu zajišťuje Národní památkový ústav. Od roku 1964 je chráněn jako kulturní památka a v roce 2001 byl prohlášen národní kulturní památkou.\n\nNa základě dendrologických údajů se podařilo zjistit, že hrad byl založen na přelomu osmdesátých a devadesátých let třináctého století. První písemná zmínka o něm pochází z roku 1318 a uvádí prvního majitele, kterým byl Bušek z Velhartic. Po něm hrad zdědil stejnojmenný syn Bušek a po jeho smrti okolo roku 1371 se velhartickým pánem stal Buškův syn Jan z Velhartic. Za něj se hradu z neznámého důvodu zmocnil Hertvík z Degenberka. Unesl také Janovu mladší dceru Annu do Bavorska a doufal, že mu za ni Jan z Velhartic přenechá velhartické panství. Na Janovu stranu se postavil Oldřich z Rožmberka a zahájil s Hertvíkem ozbrojený konflikt, který skončil smírem až v roce 1387.\n\nJan z Velhartic zemřel před rokem 1390. Zanechal po sobě dcery Kateřinu a Annu, které se obě provdaly za pány z Hradce a zdědily po polovině hradu. Po smrti prvního manžela, kterým byl Menhart z Hradce († 1391), se Anna provdala za Václava z Vartenberka. Jejich podíl hradu potom roku 1395 koupil Jan starší z Hradce, manžel Anniny sestry Kateřiny. Jeho syn Menhart nechal údajně postavit velkou věž určenou k úschově českých korunovačních klenotů během husitských válek. Věž však vznikla již ve druhé polovině čtrnáctého století a korunovační klenoty byly na hradě uloženy až v době vlády krále Jiřího z Poděbrad.\n\nZa pánů z Hradce hrad spravovali purkrabí z řad nižší šlechty. Byli jimi Čeněk ze Suchdola (1425–1426), Jan starší z Běšin (1427), Petr Štrouch z Chlumku (1430–1433), Jan Starší z Běšin (1435–1444), Olkmar z Neznašova (1445–1452), Oldřich z Košumberka (1453), Petřík z Mlazov (1457) a Vilém z Košumberka (1458).\n\nRoku 1453 zemřel Menhartův syn Oldřich z Hradce. Zanechal po sobě nezletilé děti, jejichž poručníkem se stal Zdeněk ze Šternberka, který velhartické panství prodal Děpoltovi z Rýzmberka. Jeho synové Vilém a Půta je poté drželi až do počátku šestnáctého století. Roku 1506 se jako nový majitel uvádí Zdeněk Lev z Rožmitálu. Svým nákladným způsobem života se velmi zadlužil a dluhy nedokázal splatit ani jeho dědic Adam Lev z Rožmitálu. V roce 1540 nebo 1541 proto Velhartice prodal Adamovi I. ze Šternberka za 13 500 kop českých grošů. Ani později panství neprosperovalo. Bylo proto roku 1589 rozděleno, a část s hradem připadla Jindřichovi Plánskému ze Žeberka. Jeho vnuk Jan Viktorin ji roku 1597 prodal Volfovi Perglarovi z Perglasu.\n\nPřed třicetiletou válkou hrad patřil Volfovu synovi Václavu Otakarovi z Perglasu, který se na straně českých stavů zúčastnil stavovského povstání a po bitvě na Bílé hoře přišel o všechen majetek. Velhartice roku 1622 získal generál Baltasar Marradas a o šest let později je za 55 tisíc rýnských zlatých koupil plukovník Martin de Hoeff-Huerta, který nechal v hradním jádře vybudovat pozdně renesanční palác. Zemřel bez vlastních dětí, ale adoptoval Annu Marii z Voldavy, které odkázal veškerý majetek. Provdala se nejprve za purkrabího z Donína a podruhé za svobodného pána z Farnsbachu. Panství se za ní opět velmi zadlužilo, a rozhodnutím místokomorníka Adama Pecelia z Adlersheimu připadlo roku 1653 malostranskému karmelitánskému klášteru. Od nich ještě téhož roku Velhartice koupila Johanka Františka Račínová z Račína. Poté se majitelé, ke kterým mimo jiné patřili Kolovratové, Bechyňové z Lažan nebo Perglárové z Perglasu, často střídali, a hrad chátral.\n\nV roce 1848 Karel Sturmfelder z Oppenweileru na hradě zahájil opravy v duchu romantismu. Další úpravy Huertova křídla proběhly až okolo roku 1930, kdy hrad vlastnili Hennebeg-Spiegelové. Po druhé světové válce byl hrad zestátněn a využíván jako rekreační středisko.\n\nV roce 1983 nastoupil na místo kastelána hradu Petr Mejstřík, bratr Martina Mejstříka. Hrad byl v té době v havarijním stavu a zarůstal vegetací. O hrad pečoval do roku 2019, kdy v té době jako nejdéle sloužící kastelán v Česku předal hrad svému synovi Matějovi, který zvítězil ve výběrovém řízení. Během této doby byl hrad opraven a výrazně vzrostla jeho návštěvnost veřejností.\n\nDochovaná podoba hradu je trojdílná. Tvoří ho hradní jádro s gotickým Rajským domem a renesančním křídlem Martina de Hoeff-Huerty. Před ním se nachází vstupní předhradí s věží Putnou a na západní straně pod hradním jádrem vzniklo hospodářské předhradí s pivovarem.\n\nPrvní stavební fáze hradu svou podobou typologicky odpovídala hradům s plášťovou zdí. Tvořila ji obvodová hradba zakončená cimbuřím, která se dochovala v obvodových zdech pozdějších budov hradního jádra. Vnitřní zástavba lehčí konstrukce se přikládala k hradbě zejména podél její východní části. Ve východní části hradu stál palác s nepravidelným půdorysem a zakončený okrouhlou věží. Do hradu se vstupovalo v severovýchodním nároží. Je možné, že již tehdy jádro ze tří stran chránila ještě parkánová hradba.\n\nVe třicátých letech čtrnáctého století byl v místech Rajského domu postaven pilíř s dřevěnou nástavbou. Výraznější přestavby se hrad dočkal po roce 1350. Tehdy byl postaven palác zvaný Rajský dům. Jeho zdivo se přímo napojuje na starší obvodovou hradbu. Hrad tak získal podobu tehdy módní dvoupalácové dispozice. Podle dendrologických dat byla pravděpodobně současně s Rajským domem postavena čtverhranná věž Putna a mezi nimi zděný most se čtyřmi oblouky. Je pravděpodobné, že i takto vzniklé předhradí bylo nějak opevněno. Došlo také k přeložení vstupu do hradního jádra, který byl přemístěn na dochované místo u paty Rajského domu.\n\nV průběhu patnáctého století byl hrad výrazně rozšířen o opevnění, které reagovalo na vývoj palných zbraní během husitských válek. Nové předhradí zpřístupnila čtverhranná branská věž, od které se na obě strany táhne nepravidelně vedená hradba zesílená jednou dvojbokou a dvěma polookrouhlými baštami. Obranu hradby a bašt umožňoval ochoz s krytou střeleckou chodbou. Významnou roli v obraně měla také věž Putna, která je ve směru možného ostřelování natočena zesílenou zdí bez otvorů, a svou hmotou tak chrání ostatní budovy. Spojovací most za ní byl vybaven chodbou přístupnou pomocí padacích můstků. Nové hradby a bašty patří ke starším variantám dělostřeleckých opevnění budovaných v době, kdy pevnostní stavitelé teprve hledali jejich účinnou podobu. Právě malé rozměry velhartických bašt snižují jejich účinnost při případné obraně hradu. Použití spojovacího mostu mezi palácem a věží je unikátní v celoevropském kontextu.\n\nBěhem pozdně gotických přestaveb byl zvýšen Rajský dům a k úpravám došlo i ve druhém paláci, který byl rozšířen o čtverhrannou stavbu. Ve druhé polovině patnáctého století v jihozápadním nároží vyrostla budova pivovaru, i když podle Karla Třísky byl jeho stavitelem až Martin de Hoeff-Huerta. Za něj obytné možnosti hradu rozšířilo pozdně renesanční jednopatrové křídlo vložené mezi oba starší paláce. Komunikaci mezi jednotlivými místnostmi v něm umožňují arkády. Přízemní arkádová chodba je sklenutá poli křížové klenby. Hospodářské budovy, ke kterým kromě pivovaru patřily sýpka a vinopalna, se dochovaly pouze v podobě základů obvodových zdí. Z provozních zařízení se ve svahu pod pivovarem částečně dochoval vodovod, který umožňoval čerpání vody z říčky Ostružné.\n\n\n"}
{"id": "143027", "url": "https://cs.wikipedia.org/wiki?curid=143027", "title": "Sochařství", "text": "Sochařství\n\nSochařství je specifickou částí výtvarného umění, která představuje samostatnou svébytnou oblast výtvarného projevu spojující architekturu s malířstvím. Od obou se však liší užitou látkou i metodou.\n\nDefinice pojmu sochařství se s historickým vývojem postupně měnila současně se změnami technik práce i postupů ztvárnění, od původního zobrazování skutečnosti a uměleckých představ trojrozměrným objektem, přes prostorový plastický náznak v podobě reliéfu až po využití působení světla, které vytváří pomyslné objemy (světelné vodní, ohňové a kouřové plastiky apod.).\nSochy, stejně jako obrazy, jsou výtvory umělcovy obrazotvornosti. Sochaři, postupným otesáváním mramorových nebo dřevěných bloků nebo litím roztaveného kovu do forem, vytvářejí trojrozměrná umělecká díla. Jejich soch se můžeme dotýkat a vnímat tvar a strukturu povrchů jejich materiálů. Při pohledu z jiného úhlu se nám však jejich podoba může zásadně změnit. Sochy existujících i vyfantazírovaných lidí a zvířat i abstraktní sochy se nejen díky své trojrozměrnosti, ale i působením světla a dalšími vlivy (nematerializovány světlem) stávají zajímavějšími.\n\nPodle techniky vycházející z vlastností materiálu, se dělí sochařství na dva základní druhy - sochařství skulptivní a plastické.\nDílo je tvořeno odebíráním hmoty (kamenosochařství, řezbářství, glyptika)\n\nDílo je tvořeno modelováním a přidáváním hmoty (štukatérství, terakotářství, ceroplastika a kovolitecké postupy)\n\nPředstavuje architektonickou nefigurativnost jako přímou součást architektury. Zpracovává skutečnou hmotu ve skutečném prostoru.\nPředstavuje formou malířské figurativnosti výtvarný projev opracování průčelní strany kamene, který je zaklesnut do stavby a tvoří její neodlučitelnou součást. Ilusionistický reliéf se stává důležitým činitelem fiktivního prostoru. Jako malířství vtiskuje obraz hmotě v psychologickém slova smyslu.\n\nOtesáním mramorového bloku nebo nalitím roztaveného kovu do formy může sochař vytvořit volné trojrozměrně umělecké dílo. Socha se tím stává nezávislou na architektuře.\nSocha je uvolněna od spojení s konstrukcí. Sochař pracuje, vedle kvalit ověřitelných hmatem, i s kvalitami prostorovými (úhel vnímání, formování prostoru sochařským dílem), barevnými (polychromie, barva materiálu) a dynamickými (urobily, kinetické objekty). Dává přednost modelačním materiálům, odhaluje úlohu zpracovávaných hmot a jejich stylotvorného významu. Začíná se vytvářet kabinetní nebo galerijní umění.\n\nPodle funkce, které slouží, se dělí na architektonickou plastiku, urbanistické sochařství, sochařství v přírodním prostředí a na volnou plastiku.\nJsou to sochařská díla tvořící součást architektury\nJe to sochařství vycházející z urbanistických požadavků\nJe to sochařství zaměřené na výzdobu parků a zahrad a sochařství pomníkové\nJsou to exteriérové a interiérové volné plastiky\nMotivem mohou být nejen lidské a zvířecí postavy, ale také různá zátiší, krajiny, architektura, ale i ornamenty, symboly, znaky a další abstraktní motivy. Vedle kvalit ověřitelných hmatem pracuje sochařství i s kvalitami prostorovými (úhel vnímání, formování prostoru sochařským dílem), barevnými (polychromie, barva materiálu), dynamickými (urobily, kinetické objekty).\nSochař zobrazuje lidské a zvířecí postavy, nebo jiné přírodní nebo fantastní tvary takovým způsobem, jaký odpovídá materiálu, formám a technikám zpracování kamene, lití bronzu, pokovování, opracování pálené hlíny, dřeva nebo kosti. Jeho vztah k hmotám odpovídá také jeho vztahu k umění a řemeslu v sochařském projevu.\nKamenictví je řemeslným oborem, jehož náplní je opracování tvrdého kamene. Speciálním řemeslným oborem kamenictví je kamenosochařství.\nKamenosochařství se specializuje na zhotovování kamenných soch a sochařských objektů. Musí zvládnout nejen jejich tvorbu, ale i jejich kopírování, zvětšování či zmenšování podle modelů.\n\nZákladním kamenickým nástrojem je kamenická špice doplněná kamenickým dlátem, zubákem, dvojzubákem nebo šalírkou a nezbytnou kovovou kamenickou paličkou.\n\nPři zpracování přírodního kamene je velmi důležitým prvkem preciznost provedení díla i jeho jednotlivých detailů, rozhodujících o výsledném efektu estetického působení hotového díla.\n\nKamenické práce představují ruční nebo strojní(včetně CNC strojů), přípravu, úpravu a zpracování přírodního a umělého kamene, (řezání, štípání, lámání, frézování), zhotovování slohových, figurálních a monumentálních výrobků, opracování, osazování a spárování kamenných dílců a bloků, zhotovování profilů a nápisů, údržbu a povrchovou úpravu kamene a dekoračních a užitkových předmětů z kamene vytvořených (odsekávání, hranění, obkládání, leštění) a osazování konstrukčních stavebních a slohových výrobků při obnově památkových objektů.\n\nPřehled druhů kamene užívaných v sochařství nebo architektuře, lomy a příklady užití kamene jako architektonického prvku uvádí na své stránce Česká geologická služba.\n\nKovolitectví je z hlediska rekonstrukce jedno z nejnáročnějších řemesel. užívaných v sochařství.\n\nFormou pro odlévání může být jednoduchý dlabaný kadlub (pro hrubé tvary), jednodílná nebo vícedílná forma nepálená nebo z Lukoprenu (pro nízkotavitelné kovy), nebo naopak tvrdě vypálená hliněná forma, forma z formovací hmoty apod.\n\nNejnáročnější je odlévání vysokotavitelných kovů při teplotách zhruba kolem 1000 °C (stříbro taje při 962 °C, eutektická bronz při 960 °C, zlato při 1064 °C, měď při 1083 °C).\nJe nutno používat brýle a svářečské rukavice. Kov je třeba lít proudem po stěně nálitku až do jeho úplného zaplnění.\n\nŘezbářství dřeva patří mezi ta odvětví výtvarných umění, která tvoří svá díla\nze snadněji opracovatelných přírodních materiálů, zejména ze dřeva. Nachází uplatnění nejen v podobě dekorativních uměleckých předmětů v interiérech, ve vestibulech, v podobě okrasných prvků schodišť apod., ale i k výzdobě venkovních prostorů.\nPři zpracování dřeva řezbář uplatní řadu pracovních úkonů od modelování přes přípravu materiálů k měření, řezání, frézování, vrtání, opracování řezbářskými dláty a noži až po povrchové úpravy. Pracovní prostředí tvoří dílny nebo ateliéry s pracovními stoly a hoblicemi, se strojním vybavením a nezbytnými ručními nástroji. K nejběžnějším užívaným technikám patří figurální a reliéfní řezby, dřevořezy a dřevoryty, intarzie a inkrustace.\nTvorba keramiky představuje ucelený proces vytváření, vypalování a dekorování keramických předmětů.\nHlína, matka všeho živého, umožňuje sochaři rozvoj jeho estetického cítění a vztahu k práci\na osvojení nových technologických postupů a keramických metod, jako je výtvarné konstruování a objektová tvorba. Práce s keramickou hlínou v sobě zahrnuje skulptivní a plastické modelování z keramické hlíny (vytváření z plátů, válečkování, vytáčení a lití do forem), retušování, vysoušení a vypalování, glazování, povrchové úpravy a zdobení pomocí barev, šablon a engob, užívání smaltů a listrových barev.\nK nejčastějším sochařským dílům vyrobeným zpracováním pálené hlíny patří skulptury, sochy a rituální plastiky a glazované kachle na obkladech i na podlahách.\n"}
{"id": "143028", "url": "https://cs.wikipedia.org/wiki?curid=143028", "title": "Run-length encoding", "text": "Run-length encoding\n\nRLE (run-length encoding) je bezeztrátová komprese, která kóduje vstupní data tak, že kóduje posloupnosti stejných hodnot do dvojic (délka posloupnosti, hodnota). Účinnost komprese je silně závislá na charakteru vstupních dat, která musí obsahovat delší sekvence stejných znaků, jinak výrazně účinnost komprese klesá.\n\nPříklad vstupních dat kodéru RLE:\n\nVýsledek kódování RLE:\n\nNejčastější implementace je komprese bytového proudu. Implementuje se pomocí dvojic bytů, jeden byte udává hodnotu kódovaného bytu, druhý byte určuje počet opakování. Nevýhoda je, že pro jednu samostatnou hodnotu v proudu bytů se kóduje tato hodnota pomocí dvojice bytů, proto pro nevhodná vstupní data může být komprese neúčinná a velikost proudu z výstupu kóderu RLE až dvojnásobná oproti vstupu.\n\nPoužití v počítačové grafice pro kompresi obrazu, který obsahuje větší plochy stejné barvy. V grafických souborových formátech existují různé varianty RLE komprese, buď jako hlavní komprese dat (např. PCX) nebo jako pomocná metoda komprese dat (JPEG).\n\n"}
{"id": "143031", "url": "https://cs.wikipedia.org/wiki?curid=143031", "title": "Fritz Rumey", "text": "Fritz Rumey\n\nFritz Rumey (3. března 1891 – 27. září 1918) byl německý stíhací pilot – letecké eso bojující v první světové válce. \n\nNa počátku války sloužil jako infanterista u \"45. Pěšího regimentu\", později u \"3. Regimentu granátníků\". Jako účastníku bojů na ruské frontě mu byl udělen Železný kříž 2. třídy. V roce 1915 se dostal do kurzu pro piloty ve Francii, po jeho absolvování sloužil nejprve jako pozorovatel. Od května 1917 byl přidělen k \"Jastě 2\" jako pilot. Zakrátko byl převelen k \"Jagdstaffel 5\". Prvního úspěchu dosáhl sestřelením britského pozorovacího balónu 6. července 1917. Do konce roku dosáhl pěti vítězství. Slavného vítězství dosáhl v souboji s kanadským esem Edwardem Eatonem, když 25. června sestřelil jeho Sopwith Camel. \n\n10. července 1918 byl vyznamenán řádem Pour le Mérite za 29 sestřelů. Celý srpen se mu nedařilo, ale za měsíc září zaznamenal 16 vítězných soubojů. Tímto výkonem téměř vyrovnal 17 zářijových vítězství Franze Büchnera. 25. srpna a 24. září v bojích utrpěl zranění. Po leteckém souboji a srážce s jihoafrickým pilotem George Lawsonem se jeho Fokker D.VII řítil k zemi. Rumey vyskočil z padajícího letounu, ale jeho padák se neotevřel.\n\nCelkem sestřelil 45 letadel protivníka.\n\nRumey byl jedním z nejznámějších a nejúspěšnějších německých stíhacích pilotů. Po jeho smrti byly na jeho počest v Berlíně i jiných německých městech pojmenovány ulice.\n\n"}
{"id": "143032", "url": "https://cs.wikipedia.org/wiki?curid=143032", "title": "Slavutyč", "text": "Slavutyč\n\nSlavutyč () je město, ležící na severu Ukrajiny, nedaleko řeky Dněpru.\n\nSlavutyč se rozkládá na levém břehu řeky, 40 km od Černihiva a 200 km severovýchodním směrem od Kyjeva. Přestože geograficky by mělo město spadat do Černihivské oblasti, spadá pod oblast Kyjevskou a je tudíž její exklávou.\n\nMěsto bylo postaveno krátce poté, co došlo k Černobylské havárii (mezi lety 1986 a 1988), kdy muselo být evakuováno město Pripjať, nacházející se nyní v zakázané zóně zamořené radioaktivitou. Jeho obyvatelé tak osídlili nové domy právě zde. V roce 2005 měl Slavutyč 25 000 obyvatel. Zhruba stejný počet obyvatel měl i v roce 2011. Ve městě byl průměrný plat téměř dvojnásobný proti státnímu průměru a průměrný věk 32 let, což bylo dáno zejména velkým počtem dětí.\n\nOd začátku byl Slavutyč plánován jako město „21. století\". Oproti zbytku Ukrajiny je ve Slavutyči moderní architektura a životní úroveň je zde také mnohem vyšší. Město je rozděleno do 8 čtvrtí. V městě nalezneme centrum pro mládež, internetovou kavárnu, hotel, moderní komunitní centrum, radnici, muzeum samotného města, sportovní zařízení a moderní kliniku. 80% bydlení je zde řešeno jako apartmány a 20% jsou malé rodinné domky.\n"}
{"id": "143036", "url": "https://cs.wikipedia.org/wiki?curid=143036", "title": "Fundovaná indukce", "text": "Fundovaná indukce\n\nFundovaná indukce je druh matematického důkazu používaný zejména v teorii množin. Je zobecněním transfinitní indukce.\n\nVěta o fundované indukci může být vyslovena například takto:\n\n\"Nechť binární relace R je úzká a fundovaná na třídě A a nechť formula_1 je taková, že formula_2 pro všechna formula_3. Pak X=A.\"\n\n\n"}
{"id": "143043", "url": "https://cs.wikipedia.org/wiki?curid=143043", "title": "Pařížská mírová konference (1919)", "text": "Pařížská mírová konference (1919)\n\nPařížská mírová konference byla mírová konference pořádaná vítězi první světové války roku 1919, během které byly sjednány mírové smlouvy mezi vítěznými státy Dohody a poraženými Centrálními mocnostmi. Na konferenci byly uzavřeny mírové smlouvy s Německem, Rakouskem, Maďarskem, Bulharskem a Osmanskou říší. Na řízení konference a vyjednávání měly největší vliv státy, které měly největší podíl na konečném vítězství, šlo o „Velkou pětku“, tedy Spojené království, Francie, Itálie, USA a Japonsko, nicméně role japonské delegace byla malá. Konference byla zahájena 18. ledna 1919 a s několika přestávkami trvala až do 21. ledna 1920. Účastnili se jí představitelé celkem 32 států.\n\nNa základě mírového programu, Čtrnácti bodů, které sepsal a 8. ledna 1918 přednesl v Kongresu USA prezident Spojených států amerických Woodrow Wilson, byly s jednotlivými poraženými státy uzavřeny Pařížské předměstské smlouvy, každá pojmenovaná podle jiného pařížského předměstí, ve kterém byla podepsána.\n\nDominantními diplomatickými osobnostmi mírové konference se stali Georges Clemenceau, ministerský předseda Francie; David Lloyd George, ministerský předseda Spojeného království; Woodrow Wilson, prezident Spojených států amerických a Vittorio Orlando, ministerský předseda Itálie, nazývaní též jako „Velká čtyřka“ nebo „Rada čtyř“ – anglicky „Big four“.\n\nPrvní světová válka skončila příměřím s Německem dne 11. listopadu 1918. Vysoký počet států, které byly s poraženým Německem a jeho spojenci ve válečném stavu, vyžadoval vhodnou organizaci celé mírové konference. Formální zahájení proběhlo 18. ledna 1919 na ministerstvu zahraničních věcí Francie za předsednictví prezidenta Francie Raymonda Poincaré. Pět hlavních velmocí určilo, kolik mohou mít ostatní státy Dohody delegátů a jak se mohou účastnit jednotlivých slyšení v plénu a v komisích. Určující byl jednací konferenční řád (reglement de la conférence), který rozdělil spojené a sdružené státy Dohody do tří skupin.\n\nV první skupině byly mocnosti s obecnými zájmy, a to Spojené království, Spojené státy americké, Francie, Itálie a Japonsko. Tyto velmoci se mohly účastnit všech schůzí vedených na konferencích a v komisích. V druhé skupině byly státy se zvláštními zájmy, a to Belgie, Brazílie, Britská dominia, Indie, Čína, Kuba, Řecko, Guatemala, Haiti, Hedžáz, Honduras, Libérie, Nikaragua, Panama, Polsko, Portugalsko, Rumunsko, Srbsko, Siam a Československo. Delegáti těchto zemí se mohli účastnit schůzí, kde se probíraly záležitosti dotýkající se jejich zemí. Ve třetí skupině byly státy, které s centrálními mocnostmi přerušily diplomatické styky, a to Bolívie, Ekvádor, Peru a Uruguay. Delegáti těchto zemí se také mohli zúčastnit pouze jednání, na kterých se probíraly záležitosti dotýkající se jejich zemí. Státy neutrální nebo státy, které se nově tvořily mohly být velmocemi pozvány, aby přednesly ústně nebo písemně svá stanoviska v záležitostech, které se jich týkaly. Počty delegátů jednotlivých zemí byly určeny tak, že každá velmoc měla 5 delegátů, Belgie, Brazílie a Srbsko tři delegáty, po dvou delegátech měly Austrálie, Kanada, Čína, Řecko, Hedžáz, Indie, Polsko, Portugalsko, Rumunsko, Siam, Jižní Afrika a Československo (Dr. Karel Kramář, předseda vlády a Dr. Edvard Beneš, ministr zahraničních věcí), jednoho delegáta měly Bolívie, Ekvádor, Guatemala, Haiti, Honduras, Kuba, Libérie, Nový Zéland, Nicaragua, Panam, Peru a Uruguay. Oficiálními jazyky používanými na mírové konferenci byla angličtina a francouzština.\nKonečná rozhodnutí mírové konference měla v kompetenci Nejvyšší rada. Zpočátku to byla Rada deseti (od 12. ledna do 24. března 1919), poté již jen Rada čtyř, ve které byli delegáti Spojeného království, USA, Francie a Itálie, střídavě se jí účastnil i delegát Japonska, po dobu nepřítomnosti italského delegáta (od 24. dubna do 5. května 1919) to byla Rada tří. Ministři zahraničních věcí, kteří po reorganizaci konference odešli z původní Rady deseti a nezasedali v Radě čtyř, utvořili orgán nazvaný Rada pěti, ve které bylo trvale zastoupeno Japonsko. Tento sbor se zabýval menšími problémy, které bylo potřeba naléhavě řešit a ulehčoval tak práci Radě čtyř.\n\nNa plenární schůzi 25. ledna 1919 bylo přijato pět rezolucí, podle kterých byly zřízeny následující komise:\n\nPodle potřeby byly zřízeny ještě komise další:\nPředsednictvo mírové konference se skládalo z předsedy komise, místopředsedů, generálního sekretariátu ve spojení a verifikačním výborem a redakční komisí.\n\nK tomu, aby bylo usnesení platné bylo třeba jednotného hlasování a nikdy se nerozhodovalo na základě pouhé většiny hlasů. Rozhodujícím činitelem na mírové konferenci ovšem byla Nejvyšší rada ve výše uvedeném složení. Tato skutečnost sice nebyla v rozporu s mezinárodním právem, ale odporovala zásadě o rovnosti států. Ustanovení, která Nejvyšší rada navrhla pro menší či nově vzniklé státy, musely tyto bez odporu přijmout. Převážil však všeobecný konsensus o potřebě upřednostnění obecných zájmů před partikulárními a proto byla tato zvolená metoda řízení mírové konference všemi stranami tolerována.\n\nNa pařížské mírové konference byly uzavřeny \"Pařížské předměstské smlouvy\" (neboli \"Versailleský mírový systém\").\nMírová smlouva byla předložena Německu 7. května 1919 v Paříži. Bylo požadováno, aby případné připomínky německé delegace nebyly diskutovány ústně, ale aby byly podány písemně. Německá delegace předložené mírové smlouvě vytýkala, že se příliš odchýlila od smluv daných příměřím, přesto jejich námitky vedly jen k menším změnám textu. Ve Versailles, 28. června 1919 byla mírová smlouva německými delegáty podepsána, přičemž v mezinárodní platnost měla vstoupit až 10. ledna 1920. Ve stejný den byly podepsány smlouvy mezi Francií a Spojenými státy americkými, smlouva mezi Francií a Spojeným královstvím o pomoci Francii v případě nevyvolaného útoku Německa, dále dohoda mezi Spojeným královstvím, Francií, Belgií a Německem o vojenském obsazení Porýní a smlouva mezi hlavními mocnostmi a Polskem ve věcech ochrany rasových, náboženských a jazykových menšin, o obchodních stycích a o přistoupení Polska k některým obecným úmluvám.\n\nPo podepsání mírové smlouvy s Německem se Rada čtyř rozešla a přípravou dalších mírových smluv s Rakouskem, Maďarskem, Bulharskem a Tureckem bylo pověřeno pět ministrů zahraničních věcí.\n\nRakousku byly mírové podmínky předloženy 2. června 1919 a po menších změnách v podmínkách týkajících se hospodářství a financí byla mírová smlouva podepsána v Saint-Germain-en Laye dne 10. září 1919. Stejný den byla mezi státy Dohody, jejich spojenci a Československem sjednána smlouva o ochraně rasových, náboženských a jazykových menšin, o obchodních stycích a o přistoupení Československa k některým obecným úmluvám, dále obdobná smlouva s královstvím Srbů, Chorvatů a Slovinců, úmluva o revizi berlínských generálních aktů z 26. února 1885 a bruselských generálních aktů a deklarací z 2. července 1890, úmluva o kontrole obchodu se zbraněmi a střelivem a také úmluva o obchodu s lihovinami v Africe.\n\nDne 13. října 1919 byla v Paříži podepsána úmluva o letectví, po ní delegáti mírové konference začali zabývat mírovými podmínkami pro Bulharsko. 27. listopadu 1919 byla s Bulharskem podepsána mírová smlouva v Neuilly-sur-Seine. 9. prosince 1919 podepsalo Rumunsko se státy Dohody a jejich spojenci smlouvu o ochraně menšin a obchodních stycích.\n\nPo zániku bolševické diktatury Bély Kuna v Maďarsku byla Maďarsku předložena mírová smlouva a podepsána 4. června 1920 v Trianonu.\n\nNakonec byla 10. srpna 1920 v Sèvres podepsána mírová smlouva s Tureckem, kterou ovšem později nahradila lausannská mírová smlouva podepsaná 24. července 1923. V Sèvres byla také podepsána smlouva mezi státy Dohody, jejich spojenci a Řeckem o ochraně menšin a obchodních stycích.\n\nPo sjednání všem mírových smluv s poraženými státy se Rada pěti ministrů rozešla a její místo obsadila Konference velvyslanců spojeneckých států pověřených v Paříži. Byl to orgán velmocí s trvalou organizací, který bděl nad dodržováním mírových smluv.\n\nVe smlouvách jsou obsažena i jim všem společná, identická ustanovení Společnosti národů a Mezinárodní organizace práce \"(ILO)\".\n\n\n\n"}
{"id": "143047", "url": "https://cs.wikipedia.org/wiki?curid=143047", "title": "Václav Klement Petr", "text": "Václav Klement Petr\n\nVáclav Klement Petr (16. ledna 1856 Sušice – 18. února 1901 České Budějovice) byl český katolický kněz, vicerektor biskupského semináře v Českých Budějovicích a zakladatel a první generální představený (1888-1901) Kongregace bratří Nejsvětější Svátosti (petrínů), zabývající se výchovou chlapecké mládeže.\n\nJe pohřben na hřbitově v Mladém.\n\n\n"}
{"id": "143050", "url": "https://cs.wikipedia.org/wiki?curid=143050", "title": "Nagware", "text": "Nagware\n\nNagware je typ programového vybavení šířeného jako shareware. Autor se snaží uživatele přimět k registraci tím, že se při běhu programu (např. při spuštění nebo po určité době činnosti) zobrazuje výzva k registraci. Tím je práce s neregistrovanou verzí znepříjemněna.\n"}
{"id": "143051", "url": "https://cs.wikipedia.org/wiki?curid=143051", "title": "Formát grafického souboru", "text": "Formát grafického souboru\n\nGrafické formáty stanovují pravidla, podle kterých je obrázek uložen v souboru. Některé formáty mohou do souboru ukládat i další informace, např. náhled obrázku v malém rozlišení, informace o expozici, datu a čase pořízení a podobně.\n\nZákladním rozdělením grafických formátů je podle způsobu uložení grafických informací na bitmapové a vektorové.\n\nObraz se skládá z jednotlivých pixelů (bodů), z nichž každý má definovánu určitou barvu.\n\nObraz se skládá z jednotlivých geometrických objektů (např. obdélník, elipsa, křivka), které mají definovanou barvu a styl obrysu a výplně. Jednotlivé objekty jsou popsány parametry obrysu, obvykle koeficienty Bézierových křivek 2. nebo 3. řádu.\n\nRozeznáváme dva základní druhy komprese grafických formátů: bezeztrátovou a ztrátovou\n\nI po komprimaci zachovávají soubory identickou informaci s předlohou. Nedochází tak ke ztrátě kvality obrazu. Obvykle není tak účinná jako ztrátová komprese dat.\n\nPři kompresi zahazují část grafické informace. Používá se tam, kde je možné ztrátu některých informací tolerovat a kde nevýhoda určitého zkreslení je bohatě vyvážena velmi významným zmenšením souboru.\n\nRastrové formáty zaznamenávají obrázky pro záznam snímků fotoaparátů a skenerů anebo naopak výsledných tiskových nebo zobrazovaných souborů.\nVektorové formáty popisují dvojrozměrnou vektorovou grafiku, ze které pak software v počítači vypočítává výsledný soubor obrázku (nutně rastrového) pro zobrazení nebo tisk:\n\n"}
{"id": "143054", "url": "https://cs.wikipedia.org/wiki?curid=143054", "title": "Prezentační program", "text": "Prezentační program\n\nPrezentační program je počítačový program, který umožňuje vytvořit \"prezentaci\", tj. sérii stránek, neboli snímků, s přehledně zobrazenými informacemi. Příkladem takového programu je svobodný a zdarma dostupný Impress z kancelářského balíku LibreOffice nebo uzavřený a placený Microsoft PowerPoint.\n\nTvorba prezentace se typicky skládá z následujících kroků:\nDojde-li v prezentačním programu k nevhodnému spojení klasického dokumentu a snímku v prezentaci, výsledný produkt se nazývá slajdument (z angl. \"slideument\"). Vznik slajdumentu vychází z potřeby ušetřit čas, jde o způsob zjednodušení práce způsobem „zabít dvě mouchy jednou ranou“. Tento pojem je přisuzován Garr Reynoldsovi, který ho popsal ve své knize \"Presentation Zen\".\n"}
{"id": "143055", "url": "https://cs.wikipedia.org/wiki?curid=143055", "title": "Kongregace bratří Nejsvětější Svátosti", "text": "Kongregace bratří Nejsvětější Svátosti\n\nKongregace bratří Nejsvětější Svátosti (resp. Kongregace bratří Nejsvětější svátosti; \"Congregatio Fratrum Sanctissimi Sacramenti\", CFSS, CSsS či CFSsS) zvaná někdy též petrini či eucharistini, je česká římskokatolická diecézní kongregace.\n\nKongregace byla založena 8. září 1888 českobudějovickým knězem Václavem K. Petrem, po němž se jejím členům říká petrini nebo petríni. První petrinský klášter (\"Petrinum\") vznikl v Českých Budějovicích a stále slouží jako mateřinec (hlavní dům řádu). Petrini jsou jedním z mála původně českých řádů nebo kongregací. Zabývají se kněžským působením a výchovou chlapecké mládeže. V roce 1949 byl řád čítající 41 řeholníků násilím rozehnán komunistickou mocí (viz Akce K), jeho členové uvězněni nebo internováni a klášterní domy zabaveny. Činnost řádu mohla řádně pokračovat až po sametové revoluci. V současné době má kongregace asi 10 členů a působí v Českých Budějovicích a Písku; dříve též v Brně při kostele sv. Máří Magdalény.\n\n\n\n\n"}
{"id": "143071", "url": "https://cs.wikipedia.org/wiki?curid=143071", "title": "Vladan", "text": "Vladan\n\nVladan je mužské jméno slovanského původu, obvykle považované za zkrácenou verzi některého z jmen Vladimír nebo Vladislav. Lze je vyložit jako \"ten, kdo vládne, vládce\".\n\nV českém občanském kalendáři má svátek 9. ledna.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +1,9%.\n\n"}
{"id": "143091", "url": "https://cs.wikipedia.org/wiki?curid=143091", "title": "Diagonála", "text": "Diagonála\n\nDiagonála obvykle označuje (myšlenou) spojnici protilehlých míst (obvykle se jedná o úhlopříčnou spojnici). Pro části označované pojmem diagonála se také používá přídavné jméno diagonální.\n\n"}
{"id": "143096", "url": "https://cs.wikipedia.org/wiki?curid=143096", "title": "Zbyšek", "text": "Zbyšek\n\nZbyšek je mužské jméno slovanského původu oblíbené především v Polsku. Je domácí variantou jmen \"Zbyhněv\" a \"Zbyslav\" tak jako jméno Zbyněk.\n\nV českém občanském kalendáři má svátek 20. května (na Zbyslava).\n\n\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +1,0%.\n\n"}
{"id": "143097", "url": "https://cs.wikipedia.org/wiki?curid=143097", "title": "Zdislav", "text": "Zdislav\n\nZdislav je mužské jméno slovanského původu, jedná se o mužský protějšek ženského jména Zdislava. Je složené ze dvou článků \"Zde\" \"učinit\", \"udělat\" a \"slav\" \"sláva\". Populárnější zdrobnělinou jest Zdeněk.\n\nV českém občanském kalendáři má svátek 29. ledna.\n\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -2,6%.\n\n"}
{"id": "143099", "url": "https://cs.wikipedia.org/wiki?curid=143099", "title": "Alfréd", "text": "Alfréd\n\nAlfréd (často také Alfred) je mužské jméno anglického původu, vykládá se jako \"moudrý rádce\". Podle českého kalendáře má svátek 28. října. Jeho ženskou variantou je jméno Alfréda.\n\nFredy, Fred, Fredík, Alfy, Al, Alf, Alfík\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -7,6%, což svědčí o poměrně značném úbytku obliby tohoto jména.\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -2,5%.\n\n\n\n\n\n\n"}
{"id": "143103", "url": "https://cs.wikipedia.org/wiki?curid=143103", "title": "Cyril", "text": "Cyril\n\nCyril je mužské jméno řeckého původu, pocházející z řeckého jména \"Kyrios\" nebo \"Kýros\". Vykládá se jako \"pán, páneček\". Někdy je jeho původ odvozován z perského slova \"Kuruš\" (\"slunce\").\n\nV českém občanském kalendáři má svátek 5. července.\n\nSlovanskou (českou) podobou jména Cyril je Crha. Objevuje se často v barokních textech pro sv. Cyrila, jednoho ze slovanských věrozvěstů a patronů Moravy.\n\nCyrilek, Cyrda, Cyra, Cýra, Cyroš\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -4,7%, což svědčí o poměrně značném úbytku obliby tohoto jména.\n\n\n\n"}
{"id": "143104", "url": "https://cs.wikipedia.org/wiki?curid=143104", "title": "Já, Claudius", "text": "Já, Claudius\n\nJá, Claudius je historický román britského spisovatele Roberta Gravese, který vypráví historii římské císařské rodiny z první císařské dynastie Juliánsko-Claudiovské z pohledu pozdějšího císaře Claudia. Vyprávění je psáno v první osobě a na pozadí skutečných historických událostí je rozehráván fiktivní příběh, popisující život a intriky tehdejších vládců Středomoří. Kniha byla o rok později následována pokračováním nazvaným Claudius Bůh a jeho žena Messalina, které popisuje dobu panovaní Claudia až do jeho smrti (v závěru je doplněna satirou Claudiova současníka na císařovu smrt).\n\nKniha \"Já, Claudius\" začíná proslovem Claudia ke svým budoucím čtenářům, kteří – jak věří na základě Sibylina proroctví – jeho příběh po 1900 letech naleznou a po jeho přečtení nejenže pochopí Claudiovu motivaci ke všemu, co udělal, ale také pravdivě poznají římské dějiny. Příběh poté čtenáře vede přes vládu Augusta, ovlivňovaného svou manželkou (a Claudiovou babičkou) Livií, Tiberia a Caliguly až k okamžiku, kdy je Claudiův synovec Caligula zavražděn a Claudius sám – přes svůj odpor, neboť on byl stoupencem republiky – prohlášen císařem.\n\nPokračování \"Claudius Bůh a jeho žena Messalina\" začíná v okamžiku, kdy předchozí kniha skončila, tedy v momentě, kdy byl Claudius praetoriánskou gardou provolán císařem. Velkou část knihy zabírá líčení doby, kdy byl ženatý s mnohem mladší Messalinou, která ho neustále podváděla a nakonec zřejmě připravovala i státní převrat. Po odhalení těchto nevěr a spiknutí byla Messalina popravena.\n\nVětšina příběhu je založena na skutečných historických událostech a vychází z historických spisů Suetonia, Tacita, Plutarcha a dalších. Prostor mezi těmito pevnými body Graves vyplňuje důmyslnou a většinou uvěřitelnou dramatickou konstrukcí – v mezích vedení příběhu nicméně dochází k určité polarizaci na kladné (Augustus, Claudius) a záporné (Livie, Tiberius, Caligula) postavy.\n\nV roce 1976 uvedla britská televizní stanice BBC dvanáctidílný seriál nazvaný \"Já, Claudius\", který zpracovává děj obou knih. Seriál je vysoce ceněn a získal celou řadu ocenění včetně Emmy. Hlavní roli císaře Claudia ztvárnil Derek Jacobi, ve vedlejších rolích se objevili např. Patrick Stewart (Seianus), John Hurt (Caligula) či John Rhys-Davies (Macro). Seriál byl několikrát uveden i v Československé televizi před rokem 1989 a po něm znovu reprízován.\n\nV roce 2000 byla Českým rozhlasem nahrána v režii Markéty Jahodové osmidílná rozhlasová adaptace. Titulní roli v ní ztvárnil Viktor Preiss.\n\n"}
{"id": "143110", "url": "https://cs.wikipedia.org/wiki?curid=143110", "title": "Runrig", "text": "Runrig\n\nRunrig byla skotská folkrocková skupina, aktivní v letech 1973 - 2018. Dosáhla značné popularity ve Spojeném království, Dánsku a Německu. Jako první provedla fúzi rockové hudby s gaelskou kulturou a podpořila vzestup zájmu Skotů o vlastní identitu. Mezi nejznámější nahrávky skupiny patří cover verze skotské lidové balady \"Loch Lomond\".\n\nSkupina byla založená bratry Rorym and Calumem MacDonaldovými roku 1973 v Portree na ostrově Skye ve skotských Hebridách jako tříčlenný Run Rig Dance band. Zpočátku hrála na svatbách a zábavách, zvaných ve Skotsku \"ceilidh\". V roce 1974 se ke skupině připojil vokalista Donnie Munro, rodilý mluvčí skotské gaelštiny.\n\nV roce 1978 kytarista Malcolm Jones nahradil Roberta Macdonalda. Skupina vydala první album \"Play Gaelic\" v tradičním stylu. První singl \"Loch Lomond\" byl vydán v roce 1982. Komerčního úspěchu \"Runrig\" dosáhli v 90. letech 20. století. V roce 1997 skupinu opustil Donnie Munro, kterého nahradil Bruce Guthro z kanadské provincie Nové Skotsko, v paralelní sólové kariéře zpěvák a producent. V roce 2007 skupina znovu vydala píseň \"Loch Lomond\" ve zrychlené verzi, určené původně pro charitativní akci BBC, na níž spolupracovalo sdružení skotských sportovních fanoušků \"Tartan Army\". Píseň se stala hitem a je v této podobě hrána sportovních akcích. Skupina vydávala studiové i koncertní nahrávky, uskutečnila koncerty k 30. a 40. výročí. Činnost ukončila po 45 letech koncertování v roce 2018 vystoupením ve skotském Stirlingu.\nSestava\n\nBývalí členové:\n\nDonnie Munro, Pete Wishart, Robert Macdonald, Blair Douglas, Campbell Gunn, Richard Cherns\n\nV průběhu existence skupiny \"Runrig\" kandidovali dva její členové zvoleni do skotského parlamentu: zpěvák Donnie Munro za Labouristickou stranu v roce 1997 (nebyl zvolen) a klávesista Pete Wishart, který byl v roce 2001 zvolen členem sněmovny za Skotskou národní stranu.\n\nNázev skupiny je odvozen od tradičního způsobu obdělávání půdy zvaného \"run rig\". Skupina má i vlastní tartan a whisky.\n\nSkupina vydala 14 dlouhohrajících desek. Autorem většiny textů jsou Rory a Calum MacDonaldové, Rory byl také nejčastějším skladatelem. Texty písní jsou v angličtině i skotské gaelštině, zabývají se často národními a historickými tématy. V repertoáru byla i píseň \"Rhythm Of My Heart\" hitmakera českého původu Johna Capeka proslavená jiným skotským hudebníkem, Rodem Stewartem.\n\nStudiová alba\n\nŽivé nahrávky\n\nV roce 2012 bratři MacDonaldové vydali LP a CD \"The Band From Rockall\" jako sólový projekt. Název je odkazem na osamělé skalisko Rockall ležící v Atlantiku západně od Hebrid.\n\n"}
{"id": "143112", "url": "https://cs.wikipedia.org/wiki?curid=143112", "title": "Denis", "text": "Denis\n\nDenis je francouzská forma jména Dionysios, česky Diviš. Obvykle se odvozuje od jména řeckého boha vína Dionýsa. Do češtiny bylo přejato zřejmě prostřednictvím francouzštiny. Jedná se o mužský protějšek častějšího ženského jména Denisa v Česku. Počeštěná verze jména Denis je Diviš a užívalo ji v roce 2012 v Česku 4 615 osob.\n\nV českém občanském kalendáři má jméno Denis svátek 11. září společně s Denisou – samostatně uváděno není. Diviš má svátek 9. října spolu se Štefanem a Sárou. Existují také ženské varianty jména, Diviše nebo Diviška.\n\nDenísek, Deník, Deny, Denda, Dionysek, Dionýs, Dion, Nis\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\n\n\n\n\n"}
{"id": "143116", "url": "https://cs.wikipedia.org/wiki?curid=143116", "title": "Dundee United FC", "text": "Dundee United FC\n\nDundee United je skotský fotbalový klub, vzniknuvší roku 1909 jako Dundee Hibernian, podle edinburského klubu Hibernian FC, což byl klub irské katolické komunity v Edinburghu, jehož příkladem se irští přistěhovalci v Dundee inspirovali. Svůj první zápas odehráli Dundee Hibernian 18. srpna 1909 právě proti svému vzoru Hibernian FC – zápas skončil nerozhodně 1:1. V říjnu 1923 byl klub přejmenován na Dundee United.\n\nDubdee United FC je historicky jediný klub, který má 100% vítěznou úspěšnost nad Barcelonou. Utkali se celkově 4× a naposledy v poháru UEFA v roce 1987. V poháru skončili na stříbrné pozici po prohře s IFK Göteborgem.\n\n"}
{"id": "143123", "url": "https://cs.wikipedia.org/wiki?curid=143123", "title": "Claudius", "text": "Claudius\n\nTiberius Claudius Caesar Augustus Germanicus (před nástupem na trůn \"Tiberius Claudius Nero Germanicus\"; 1. srpna 10 př. n. l. – 13. října 54), známý spíše jako Claudius, byl římský císař z julsko-klaudijské dynastie, vládnoucí od roku 41 až do své smrti. Narodil se jako syn Nerona Claudia Drusa a jeho manželky Antonie mladší ve městě Lugdunum a stal se tak prvním římským císařem příchozím na svět mimo Itálii.\n\nV důsledku onemocnění prodělaného v dětském věku trpěl různými fyzickými vadami, vylučujícími ho podle mínění jeho rodiny z účasti na veřejném životě. Po dlouhou dobu se v soukromí oddával studiu dějin a teprve za vlády svého synovce Caliguly zastával v roce 37 úřad konzula. Tiberius a Caligula ho pro jeho domnělou duševní omezenost nepokládali za hrozbu, což ho ušetřilo osudu mnoha jeho příbuzných a jiných předních Římanů, které nechali usmrtit nebo poslat do vyhnanství. Když Caligula padl roku 41 za oběť spiknutí, senát se radil o obnovení republiky. Pretoriánská garda mezitím prohlásila za císaře Claudia, posledního přeživšího dospělého mužského příslušníka vládnoucího rodu.\n\nI přes nedostatek politických zkušeností se ukázal jako schopný administrátor a ambiciózní stavitel a projevoval mimořádný zájem o soudnictví. V roce 43 zahájil dobývání Británie, čímž došlo k prvnímu výraznějšímu rozšíření římského impéria od dob Augusta. Při řízení říše se spoléhal na císařské propuštěnce, jimž svěřil výkon vznikající centralizované správy. Se senátem udržoval napjaté a komplikované vztahy, způsobené několika komploty a tvrdými postihy některých jedinců. Desítky popravených senátorů a stovky jezdců nevypovídají ani tak o Claudiově krutosti, jako spíše o slabosti jeho postavení. Během svého panování se do jisté míry ocitl ve vleku mocných propuštěnců a intrikujících manželek: nejprve Messaliny, pokoušející se ho v roce 48 připravit o trůn, a po jejím pádu Agrippiny mladší. Přestože měl Claudius vlastní potomky, po jeho smrti roku 54 se ujal vlády Agrippinin syn Nero, jehož adoptoval.\n\nAntičtí historikové vykreslují Claudia jako úsměvnou postavu podléhající nadměrnému vlivu svého okolí. V jejich nepříznivém postoji se odráží nepřátelství vyšších vrstev římské společnosti vůči tomuto císaři, jemuž se od nich nedostávalo patřičné podpory. Jednostranné hodnocení senátorské historiografie částečně zpochybňují dochované dokumenty svědčící o Claudiově energičnosti, s níž se věnoval státním záležitostem.\n\nTiberius Claudius Drusus, jak znělo Claudiovo rodné jméno, se narodil 1. srpna 10 př. n. l. ve městě Lugdunum (dnešní Lyon). Jeho rodiče byli vojevůdce Nero Claudius Drusus, Augustův nevlastní syn, a Antonie mladší. Claudius měl dva starší sourozence: bratra Germanika a sestru Livillu. Antonie mladší porodila ještě další dvě děti, ty ale brzy zemřely. Ze strany své matky byl vnukem triumvira Marka Antonia a Augustovy sestry Octavie mladší. Jeho otec Drusus vzešel ze svazku senátora Tiberia Claudia Nerona a Livie Drusilly, pozdější manželky Augusta. Nedlouho po Claudiově narození Drusus podlehl následkům zranění utrpěného při tažení v Germánii. Claudiova matka Antonie, jež se nikdy znovu neprovdala, si záhy povšimla zjevné neduživosti svého syna. Podle Suetonia ho nazývala „lidskou zrůdou“ a tvrdila, že „od přírody nebyl dodělán, nýbrž jenom započat“. Antonie zřejmě chlapce předala do výchovy jeho babičce Livii Drusille. Ta s ním jednala podobně nevlídně jako Antonie, zřídkakdy s ním hovořila a napomínala ho strohými dopisy. Protože se věřilo, že jeho nevalný stav je způsoben leností a nedostatkem pevné vůle, ustavili jeho dohlížitelem někdejšího dozorce stájí, aby ho ukáznil. Když měl v roce 5 nebo 6 obléci mužskou togu, v tajnosti a bez jakýchkoli slavností ho dopravili na Kapitol. Při gladiátorských zápasech uspořádaných k upomínce na jeho otce se Claudius objevil zahalený v plášti s kápí.\nBěhem Claudiova dospívání příznaky jeho churavosti poněkud zeslábly. V témže období života začal vykazovat zálibu ve vědních oborech. Augustus v jednom dopise Livii vyjádřil údiv nad překvapivě dobrou úrovní Claudiovy rétoriky. Přesto odmítl jakékoli úvahy o jeho politické kariéře, jelikož nehodlal kvůli jeho nemohoucnosti vystavovat v posměch celou císařskou rodinu. Na oblouku v Pavii, vztyčeném na počest dynastie někdy v letech 7 až 8, se Claudiovo jméno, znějící Tiberius Claudius Nero Germanicus po adopci Germanika strýcem Tiberiem, nacházelo na samém okraji. Claudius projevoval intenzivní zájem o historii, v níž ho vzdělávali Titus Livius a Sulpicius Flavus. Mnoho času trávil ve společnosti Flava a filozofa Athenodóra Kananita. Podporován svými přáteli věnoval se literární tvorbě a kromě jiného sepsal nedochované římské dějiny počínající smrtí Julia Caesara. Na naléhání Livie a Antonie ovšem upustil od zpracování ožehavé látky druhého triumvirátu a občanských válek.\n\nClaudius se celkem čtyřikrát oženil a už v mladém věku ho dvakrát zasnoubili: nejprve s Aemilií Lepidou, již musel zapudit poté, co její matka Julie mladší upadla v roce 8 v nemilost, posléze s dcerou Tiberiova chráněnce Livií Medullinou. Ta náhle zemřela v den konání svatby. První manželství uzavřel roku 9 s Plautií Urgulanillou, vnučkou důvěrnice Livie Drusilly. Urgulanilla Claudiovi porodila syna jménem Claudius Drusus.\n\nUdálosti následující po Augustově smrti v roce 14 podtrhly Claudiovu naprostou bezvýznamnost. Zesnulý princeps ho v závěti zařadil mezi dědice třetího stupně, bezmála jako cizí osobu. Claudius požádal strýce Tiberia, nastoupivšího tehdy na trůn, o svolení podílet se na veřejném životě. Tiberius vyhověl synovcově prosbě udělením konzulských odznaků (\"ornamenta consularia\"). Claudius nespokojený s prázdnou poctou se opětovně domáhal úřadu, nicméně narazil na Tiberiovu podrážděnou reakci. Císařovo zamítavé stanovisko Claudia připravilo o veškerou naději na veřejné funkce. Odebral se proto do ústraní a větší část Tiberiova panování strávil na svých usedlostech nedaleko Říma a v Kampánii. Claudiovi se i přes odtažitost císařské rodiny dostávalo jisté úcty, neboť jezdci si ho opakovaně volili za svého zástupce. Senátoři rozhodli o obnovení jeho domu, shořelého při požáru, a dokonce ho připustili k účasti na debatě senátu. Tiberius se ale postavil proti těmto usnesením.\n\nV roce 19 otřásla Claudiem smrt bratra Germanika. Někteří z Germanikových stoupenců a klientů v něm poté spatřovali svého patrona. Když zemřel také Tiberiův syn Drusus mladší, senátní frakce zmínily Claudia jako možného dědice, což nasvědčuje tomu, že Claudius i při svém vyloučení z veřejného života mohl chovat určité politické ambice. O příbuzenství s ním se ucházel i mocný pretoriánský prefekt Lucius Aelius Seianus, jehož dceru zasnoubili s mladým Claudiem Drusem. Chlapec však krátce nato zemřel na zadušení. Kolem roku 24 se Claudius rozvedl s Urgulanillou z důvodu cizoložství a podezření, že osnovala vraždu své švagrové. Nedlouho po rozvodu přivedla Urgulanilla na svět dceru Claudii, již odvrhl, protože otcem dítěte byl jeho propuštěnec. Pravděpodobně v roce 28 uzavřel sňatek se Seianovou příbuznou Aelií Paetinou, která mu porodila dceru Claudii Antonii. O tři roky později Paetinu zapudil v souvislosti se Seianovým pádem.\n\nClaudiovo postavení se poněkud zlepšilo na počátku vlády jeho synovce Caliguly. Ten si v roce 37 zvolil strýce za kolegu v konzulátu, čímž chtěl oživit vzpomínku na svého otce Germanika. Claudius získal vytoužený úřad a těšil se oblibě lidu, jenž ho zdravil jako císařova strýce a Germanikova bratra. Jakmile se Caligula pevně ujal moci, Claudius se stal objektem jeho zlomyslných vtipů a několikrát se ocitl v nebezpečí života. Největšímu ohrožení měl čelit v roce 39, kdy jako člen senátní delegace blahopřál císaři k potlačení Gaetulikova spiknutí, načež ho jeho rozběsněný synovec měl vhodit do řeky. Caligula ho mimoto přiměl, aby zaplatil nesmírně vysokou sumu za vstup do kněžského sboru, takže Claudius musel nejenom prodat veškerý majetek, nýbrž se ještě zadlužil a upadl do veliké nouze. Nejspíše roku 38 nebo 39 se oženil s výrazně mladší Valerií Messalinou. V dalších dvou letech se Claudiovi a Messalině narodily dvě děti: dcera Claudia Octavia a syn Tiberius Claudius Germanicus, známější jako Britannicus.\n\n24. ledna 41 Caligula podlehl rozsáhlému komplotu, do něhož byli zapojeni někteří pretoriáni, včetně tribuna Cassia Chaerey a jednoho z prefektů, a celá řada senátorů, jezdců a členů císařského dvora. Ohledně Claudiova možného zapletení do konspirace neexistují žádné důkazy, třebaže o ní mohl mít informace. Po Caligulově zavraždění spiklenci uchystali stejný osud i jeho manželce Caesonii a malé dcerce, což nasvědčuje jejich úmyslu pobít všechny příslušníky císařské dynastie. Vystrašený Claudius v nastalém zmatku uprchl do paláce a ukryl se na jedné z teras mezi závěsy. Tam ho objevil jeden z pretoriánů, jenž ho poznal a pozdravil jako císaře. Podle Suetonia se Claudius měl vrhnout k vojákovým nohám a prosit o život. Pretoriáni nato Claudia, k němuž chovali náklonnost jako k bratrovi milovaného Germanika, posadili do nosítek a donesli do kasáren. Zde pod jejich ochranou strávil nadcházející noc.\n\nSenát se po atentátu radil na Kapitolu. Někteří senátoři, zastírající vlastní ambice chopit se moci, navrhovali obnovení republiky a popravení zbývajících členů císařského rodu. Jiní upřednostňovali zachování principátu, nemohli se ale shodnout na vhodném kandidátovi trůnu. Padla jména Marka Vinicia, manžela Caligulovy sestry Julie Livilly, Lucia Annia Viniciana nebo Decima Valeria Asiatika, z nichž žádný nezískal dostatečnou podporu. Senátoři se následně dozvěděli překvapivou zprávu, že se Claudius nachází v bezpečí pretoriánského tábora. Vyslali tedy tribuny, aby ho přesvědčili dostavit se do radnice. Claudius, vědom si možného rizika, odpověděl, že ho násilím dopravili do kasáren a nemůže přihlížet jednání senátu. Pretoriáni shromáždění ve zbraních ho poté provolali císařem. Druhý den ráno se senát, opuštěnými mezitím městskými kohortami, sešel jen v nepatrném počtu a odhlasoval usnesení, jimiž stvrdil Claudiovu vládu.\n\nLegie, rozmístěné na hranicích, nemohly vzhledem k ročnímu období zasáhnout do rozhodování o Caligulově nástupci, třebaže Servius Sulpicius Galba na horním Rýně byl vybízen, aby převzal moc. Claudius, naprosto postrádající politické a vojenské zkušenosti, se tak jako první stal principem nikoli z vůle senátu, nýbrž pretoriánské gardy. Protože každému příslušníkovi gardy přislíbil \"donativum\" ve výši 15 000 sesterciů, byl rovněž prvním císařem, který si zajistil loajalitu vojska tím, že ho uplatil. Svoji vděčnost pretoriánům dal zřetelně najevo vyražením mincí, na nichž vyzdvihl roli, již sehráli při jeho povýšení. Taktéž počátek své vlády počítal od 24. ledna, kdy ho garda provolala za císaře.\n\nV zájmu upevnění svého postavení a zmírnění napětí Claudius amnestoval veškeré skutky a výroky učiněné v kritických okamžicích během a po Caligulově zavraždění. Smrtí potrestal pouze několik přímých účastníků atentátu. Souhlasil s odstraněním Caligulových soch, ačkoli nedovolil uvalit na něho \"damnatio memoriae\". Zrušil také jeho nařízení, včetně jím uvalených tíživých daní, a povolil návrat všem osobám poslaným do vyhnanství, čímž chtěl dát zapomenout na Caligulův despotismus. Svoji legitimitu se snažil posílit demonstrativním zdůrazňováním návaznosti na Augusta. Přestože nepatřil k rodu Juliů a nebyl Augustovým pokrevním příbuzným, zařadil do svého jména \"cognomen\" Caesar. Obdobně přijal všechny tituly odhlasované mu senátem s výjimkou \"Pater patriae\", který si osvojil v roce 42. Náležité pocty obdrželi jeho předkové z rodu Claudiů: bábu Livii Drusillu, Augustovu choť, dal prohlásit za bohyni, matce Antonii mladší přiznal titul Augusta a v den narozenin otce Drusa nechal konat hry. Neopomenul ani bratra Germanika a děda Marka Antonia.\n\nOkolnosti Claudiovy intronizace nadmíru ztěžovaly, ba téměř znemožňovaly klidné soužití se senátem, poznamenané nepřátelstvím četných jedinců a vzájemnou obezřetností. Claudius vstoupil do senátu teprve třicet dnů po svém nástupu, a to za doprovodu pretoriánských prefektů a tribunů. Navzdory tomu se pokoušel vstřícností dosáhnout uvolnění napětí a nastolení konstruktivní spolupráce se senátory. Při zasedáních jim tudíž demonstrativně prokazoval náležitou úctu a vystupoval jako jeden z nich. Zrušil nenáviděné velezrádné procesy (\"maiestas\"), četné senátory vyznamenal triumfálními odznaky (\"ornamenta triumphalia\") nebo je obdařil konzulátem. Leckteré pověřil výkonem tohoto úřadu opakovaně, když sám ho zastával celkem pětkrát. Do kompetence senátu vrátil rozhodování o výběru místodržitelů provincií Makedonie a Achaia.\n\nPřes tato opatření mnoho senátorů setrvávalo v opozici proti císaři. Jejich nepřátelství částečně pramenilo z pozvolného odnímání kompetencí senátu a jejich přenášení na císařskou administrativu a propuštěnce. Těžiště výkonu vlády se tak přesunulo ze senátu na císařský dvůr. Slabost Claudiovy pozice dále zvýrazňovala skutečnost, že postrádal reálného mužského dědice, jelikož jeho jediný žijící syn Britannicus se narodil tři týdny po uchopení moci. Na rozdíl od jiných aristokratů nebyl s Augustem spřízněn v přímé linii. Všechny tyto skutečnosti vedly k několika spiknutím, jež podnikli muži cítící se být povolanějšími k výkonu císařské hodnosti. Claudius se s nimi tvrdě vypořádal, o čemž svědčí Suetoniova poznámka o 35 popravených senátorech a více než 300 jezdcích. Nenávist senátorů chovaná vůči Claudiovi našla svoje vyjádření v satirickém díle \"Apocolocyntosis Claudii\", v němž Seneca vyčítá císaři jeho útoky proti senátu. Většina ostatních antických autorů přičítala exekuce senátorů nadměrnému vlivu Claudiových propuštěnců a manželek.\n\nKrátce po získání vlády Claudius povolal do Říma senátora Appia Junia Silana, tehdejšího správce Hispanie Tarraconensis, aby se oženil s Domitií Lepidou, matkou císařovny Messaliny. Tento potenciální pretendent trůnu byl už v roce 42 za nejasných okolností usmrcen, aniž mu byl dopřán soud. Silanova poprava patrně přispěla k vypuknutí hrozivé vzpoury vedené Luciem Arruntiem Camillem Scribonianem, jemuž jako místodržiteli Dalmácie podléhaly Sedmá a Devátá legie. Podle Cassia Diona tato revolta Claudia natolik vyděsila, že uvažoval o vzdání se vlády ve prospěch Scriboniana. Nebezpečí ale pominulo po několika dnech, kdy vojáci od Scriboniana odpadli a ten spáchal sebevraždu. Obě legie poté obdržely čestný titul \"Claudia Pia Fidelis\" („věrná a oddaná Claudiovi“). Senátoři podporující Scribonianovo povstání, včetně Lucia Annia Viniciana či Caeciny Paeta, si po jeho potlačení vzali život nebo skončili na popravišti.\n\nMnozí jiní byli popraveni z nejrůznějších důvodů: někteří v důsledku domnělých nebo skutečných spiknutí, jiní kvůli intrikám nebo soupeření v císařově nejužším okolí. V roce 45 byli posláni do vyhnanství Gaius Asinius Gallus a Titus Statilius Taurus Corvinus, vnukové slavného řečníka Gaia Asinia Polliona, obvinění z konspirace, do níž měli být zapleteni i císařovi propuštěnci a otroci. Smrt stihla manžela císařovy dcery Claudie Antonie, mimořádně urozeného Gnaea Pompeia Magna, který se měl podílet na komplotu společně se svým otcem Markem Liciniem Crassem Frugim. Stejný osud stihl kromě mnoha jiných konzulárů i Marka Vinicia. Někdejšího konzula Valeria Asiatika nechala Messalina v roce 47 obžalovat z příprav převratu proti Claudiovi. Tento ambiciózní magnát galského původu mohl pro Claudia představovat hrozbu jako jeden z původců Caligulova zavraždění. Během procesu, odehrávajícím se v císařském paláci za neúčasti senátu, shledali Asiatika vinným, načež si otevřel žíly.\n\nV letech 47 až 48 zastával Claudius společně s Luciem Vitelliem úřad cenzora, obsazený poprvé po desetiletích. Cenzoři měli na starosti kromě jiného revidování alba senátorů, přičemž směli z řad senátu vyloučit jedince nesplňující požadavky cenzu. Někteří se rozhodli pro dobrovolný odchod, zdráhající se byli přinuceni. Císaři se tak naskytla příležitost odměnit oddané stoupence povýšením a naklonit si potenciální soupeře. Při reorganizaci senátu usiloval o nahrazení propuštěných členů zámožnými muži z provincií, čímž si zajistil jejich přízeň. Na bronzové tabuli nalezené v 16. století v Lyonu se zachovala Claudiova řeč, v níž se zasazoval za přijetí galských šlechticů do senátu. V pozměněné podobě ji zmiňuje i Tacitus. V tomto projevu se Claudius vyslovil uctivě k senátorům a zároveň kritizoval jejich odmítavý postoj k provinciálům. V rámci cenzu znatelně navýšil počet patricijů, mezi něž přibral vážené senátory a osoby vznešeného původu, a tím reagoval na vymírání starých rodů.\n\nOporu pro svůj režim, již nenacházel u senátu, Claudius hledal u přátel své rodiny, jako byli senátor Lucius Vitellius nebo vojevůdce Aulus Plautius, a mezi členy vlastní domácnosti, především mezi kvalifikovanými propuštěnými otroky. Jejich enormní vliv na chod státu hojně komentují už antické prameny a moderní historikové jejich závěry potvrzují. Císařští propuštěnci těžili z počínajícího rozvoje komplexních správních struktur říše. Princeps se na ně spoléhal jako na své osobní rádce a neváhal je pověřovat úkoly spadajícími do kompetence magistrátů. S růstem moci propuštěnců se zvyšovala nelibost a řevnivost senátorů vůči nim. Z jejich pohledu totiž Claudius přenesením rozsáhlých kompetencí na propuštěnce podkopával autoritu senátu.\n\nAugustus a Tiberius využívali v souladu s běžnou římskou praxí služeb svých propuštěnců a otroků při řešení určitých administrativních záležitostí. Na důležitosti začali propuštěnci nabývat za Caliguly. Teprve Claudius však v zájmu racionalizace a vyšší efektivnosti položil základy centralizované císařské byrokracii, vedené propuštěnci. Ti stáli v čele specializovaných kanceláří zastřešujících výkon rozličných státních úkolů. Přesto není prokázáno, že by vytváření těchto správních útvarů a využívání propuštěnců bylo Claudiovou záměrnou politikou. Kanceláře každopádně fungovaly nezávisle na tradičních institucích, reprezentovaných senátory a jezdci. Urozenost a hrdost těchto jedinců překážely tomu, aby mohli sloužit principovi jako jeho podřízení. Pozice v rámci císařské správy proto obsazovali poslušní a snadno nahraditelní muži cizího původu, loajální pouze samotnému principovi. Nehledě na ohromnou moc, již soustředili ve svých rukou, propuštěnci dokázali díky svému výsadnímu postavení shromáždit obrovské jmění. Když si prý Claudius jednou postěžoval na nevalný stav císařských financí, kdosi mu žertem poradil, aby spojil svůj majetek se dvěma z nich.\n\nMezi nejvýraznější postavy vykonávající čelné pozice v císařských kancelářích náleželi Claudiovi favoriti, jako byl Narcissus, zastávající funkci dvorního tajemníka vyřizujícího korespondenci (\"ab epistulis\"), a Pallas, přednosta císařovy pokladny (\"a rationibus\"). Narcissus si v paláci vytvořil vlastní mocenskou základnu a jednal ve shodě s Messalinou, třebaže se nakonec obrátil proti ní. Někteří senátoři, kupříkladu Titus Flavius Vespasianus, mu vděčili za svoji kariéru. Cassius Dio poznamenává, že nahromadil nezměrné bohatství více než 400 milionů sesterciů. Pallas dohlížel na finanční odvody poskytované provinciemi, provedl reformu výběru daní a zbohatl podobně jako Narcissus. Pallantova bratra Felika Claudius ustavil jako místodržitele provincie Judeje. Mimořádné oblibě se těšil také Polybius, učenec zastávající funkci sepisovatele projevů (\"a studiis\"), jemuž později přivodilo zkázu falešné obvinění Messaliny. Caligulův propuštěnec Callistus působil za Claudia jako tajemník pro otázky práva a spravedlnosti (\"a libellis\").\n\nScribonianova vzpoura pošramotila Claudiovu reputaci v očích vojska a ještě více nahlodala jeho nestabilní postavení. Příležitost k pozvednutí nevalné prestiže se nabízela v neklidné Británii, nalézající se dosud mimo římskou kontrolu. Římané se tam vojensky angažovali již v polovině 1. století př. n. l., kdy se proti Britanům dvakrát vypravil Julius Caesar. Jeho tažení v Británii nepřinesla Římu trvalé územní zisky a po jeho odchodu se poměry na ostrově vyvíjely i nadále veskrze nezávisle. Římané nicméně nespouštěli tamní keltské kmeny ze zřetele a Caligula dokonce zvažoval uspořádání expedice proti Britanům. Mezi nimi probíhaly vnitřní rozbroje související s politickým rozmachem kmene Catuvellů. Ti vypudili náčelníka sousedního kmene Atrebatů jménem Verica, jenž se uchýlil k Římanům a požádal Claudia o pomoc. Císaři se tím naskytla vhodná záminka k tomu, aby napodobil Caesara a zasáhl na ostrově. Vlastnímu vpádu, k němuž došlo v roce 43, předcházely rozsáhlé přípravy, v rámci nichž Claudius ustavil velitelem invazního vojska osvědčeného a loajálního Aula Plautia, někdejšího legáta v Panonii. K provedení operace byly vybrány čtyři legie: II Augusta, XIV Gemina, XX a IX Hispana. Společně s galskými, germánskými a thráckými pomocnými sbory čítalo římské vojsko zhruba 40 000 mužů.\n\nPoté, co se Římané nalodili v Gesoriaku (dnešní Boulogne), rozděleni na tři části překonali Lamanšský průliv, a aniž by narazili na odpor Britanů, přistáli poblíž Rutupiae (Richborough). Plautius následně vyrazil na sever, aby se střetl s Britany vedenými bratry Togodumnem a Caratakem. V nastalé bitvě u Medway Římané zaskočili své protivníky a pronásledovali Britany až k řece Temži. Togodumnus přišel o život, zatímco Caratakovi se podařilo uprchnout na západ, kde pokračoval v odboji proti útočníkům. Plautius se pak rozhodl vyčkat příchodu císaře. Claudius dorazil v doprovodu velkého počtu senátorů, jež se neodvažoval ponechat v Římě po dobu své nepřítomnosti. Kromě toho přivedl posily včetně válečných slonů. Jakmile císař převzal velení, Římané dokončili tažení dobytím města Camulodunum a podrobením okolních kmenů. Jeho vojáci ho posléze opakovaně pozdravili jako imperátora. Po tomto velkolepém završení výpravy se Claudius odebral zpět do Říma, kde oslavil triumf za přemožení Britanů. Na Martově poli byl na jeho počest vztyčen vítězný oblouk a společně se svým synem obdržel čestné přízvisko Britannicus. Všem konzulárům, kteří s ním odcestovali do Británie, dal udělit triumfální odznaky a Plautia odměnil tím, že mu po návratu dovolil oslavit ovaci (\"ovatio\").\n\nPlautius jako první místodržitel provincie Británie vedl římské vojáky dále na sever a západ ostrova. Římané pronikli až k nynějšímu Lincolnu a na tomto místě vybudovali legionářský tábor Lindum. Navázali rovněž styky s Cartimanduou, královnou Brigantů. Římané záhy postoupili až k ústí řeky Severn a zřídili hraniční linii podél silnice Fosse Way mezi Exeterem a Lincolnem. Druhý správce provincie, Publius Ostorius Scapula, zakročil v jižním Walesu proti Silurům, u nichž se zdržoval Caratacus, brojící proti Římanům, a založil legionářskou základnu Glevum (Gloucester). Když Caratacus odešel k Ordovikům, Ostorius ho zdolal v otevřené bitvě. Poražený náčelník hledal záchranu u Cartimanduy, jež ho v roce 51 vydala Římanům. Zajatý Caratacus si však neohroženou řečí vymohl v Římě od Claudia milost.\n\nV zahraniční politice se Claudius poněkud odchýlil od svých předchůdců a zřízením několika nových provincií rozšířil římskou říši. Vzápětí po získání trůnu se musel vypořádávat s Caligulovým dědictvím v podobě války v Mauretánii. Tamějšího vládce Ptolemaia nechal Caligula zavraždit během jeho návštěvy Říma v roce 40, načež zdejší kočovné kmeny zvedly odboj proti Římanům. Proti Maurům byl vyslán vojevůdce Gaius Suetonius Paulinus, který si v letech 41 až 42 podmanil jejich zemi a překročil pohoří Atlas. Pacifikaci Mauretánie dokončil v dalších letech schopný Gnaeus Hosidius Geta. Dobyté teritorium Claudius rozdělil do dvou provincií: na západě se nacházela Mauretania Tingitana, na východě Mauretania Caesariensis.\nV Germánii napadli Chattové pod vedením Gannaska římské území. Gnaeus Domitius Corbulo zahnal tyto barbary a posléze se vydal za Rýn proti Frisiům a Chaukům. Claudius, znervóznělý legátovou aktivitou, mu přikázal, aby ustal ve výboji. Corbulo se proto poslušně stáhl zpět. Římané přesto udržovali na pravém břehu Rýna opevněné předpolí v prostoru Mogontiaka (Mohuč) a dnešního Wiesbadenu. Rozšiřování a výstavba pohraničních pevností probíhala i na jihu. Podél Dunaje vznikla celá soustava kastelů, chránících mimo jiné Noricum, přetvořené za Claudia v regulérní provincii v čele s prokurátorem.\n\nHranice impéria se Claudius snažil zesílit i prostřednictvím klientských vládců. V roce 47 Římané dosadili Cheruskům na jejich vlastní žádost za náčelníka Arminiova synovce Italika, vychovaného v Římě. Zasáhli i do poměrů v bosporském království, ležícím při severních březích Černého moře, kde nahradili tamějšího vládce Mithridata jeho bratrem Kotyem. V Orientu využili rozbrojů mezi Parthy k posílení svého postavení v Arménii a neúspěšně se pokusili prosadit vlastního kandidáta na parthský trůn. Jakmile ovšem vnitřní konflikt v parthské říši pominul, Vologaisés I. vtáhl roku 52 do Arménie, jejímž králem učinil svého bratra Tiridata, a zbavil Římany vlivu v této zemi. V roce 41 Claudius převedl Judeu a Samaří do správy Heroda Agrippy, jemuž podle líčení Flavia Josepha vděčil za pomoc při získání vlády. Po smrti Heroda Agrippy v roce 44 se ale rozhodl Judeji vrátit status římské provincie, řízené prokurátorem. Již o rok dříve anektoval doposud nezávislou Lykii, nalézající se na jihozápadě Malé Asie. V roce 46 přeměnil v provincii také Thrákii, poté, co zdejšího krále zavraždila jeho manželka.\n\nClaudius po vzoru Julia Caesara povzbuzoval romanizaci provincií velkorysým udílením římského občanství jednotlivcům či celým komunitám. Při cenzu v roce 48 dosáhl počet římských občanů čísla 5 984 072, což znamenalo oproti předchozímu, za Augusta vykonanému cenzu nárůst o zhruba jeden milion. Císař na druhou stranu neváhal odejmout občanství třeba i význačným provinciálům, pokud neprokázali znalost latiny, nebo trestat ty, kteří si je přisvojovali neprávem. Provincie dále pozvedl zakládáním četných kolonií v nově podmaněných zemích a pohraničních krajích, jako bylo třeba Camulodunum v Británii. Severoafrické město Volubilis povýšil na municipium za jeho přínos Římanům během války v Mauretánii. Oppidum Ubiorum, rodiště Agrippiny mladší, učinil v roce 50 kolonií s názvem Colonia Claudia Ara Agrippinensium (dnešní Kolín nad Rýnem). Císařova politika vůči provinciím a jejím obyvatelům přispívala k oslabení přednostní pozice Říma a Itálie a narážela na jistý nesouhlas, jak je zřejmé i ze Senekova ironického zhodnocení.\n\nV Claudiově pojetí principátu hrála stěžejní úlohu role císaře jako soudce. Soudcovské činnosti se Claudius věnoval takřka každý den, přičemž ji vykonával s velikou svědomitostí a neúnavností. Hned na počátku vlády zrušil velezrádné procesy (\"maiestas\") a v podobném duchu srazil odměny pro žalobce (\"delatores\"). Při posuzování jednotlivých případů se běžně řídil spíše vlastním smyslem pro spravedlnost než právními zásadami a precedenty. Přílišnou tvrdost právních předpisů tak často tlumil dle svého uvážení. Někdy si ale naopak počínal příliš tvrdě. Pokud se jeden z účastníků nedostavil k jednání, císař rozhodoval ve prospěch přítomné strany. Jestliže se nepřítomnost týkala žalobce, činil ho za to osobně odpovědným. Přes svoji horlivost se nevyvaroval přehmatů, jeho rozhodnutí byla nepředvídatelná a nedokázal vždy zachovat nestrannost. To se týkalo hlavně případů mužů urážejících ho před nástupem na trůn. Některá jeho rozhodnutí, zaznamenaná Suetoniem, nepostrádají na bizarnosti. V určitých případech měl před vynesením rozsudku údajně vyslechnout pouze jednu ze stran sporu. Moderní historikové poukazují zvláště na kritizovaná soudní řízení odehrávající se na císařském dvoře, faktický císařský tribunál, jímž Claudius zasahoval do pravomoci senátu soudit vlastní členy. Třebaže v něm vedle principa zasedalo dvacet vybraných senátorů, soudní jednání nebylo veřejné a žalovaným hrozila svévole lehce ovlivnitelného císaře.\n\nPrameny naznačují, že Caligula se v závěru svého panování ocitl téměř na pokraji bankrotu a musel přijmout zoufalá opatření ke zvýšení státních příjmů. Navzdory tomu neexistují žádné doklady, že by Claudius čelil obtížím téhož druhu, přestože rušil daně zavedené svým předchůdcem. Jeho výdaje zůstávaly na vysoké úrovni, nicméně nedosahovaly rozměrů Caligulovy marnotratnosti. Státní finance byly soustředěny v rukou Claudia a jemu podřízených či jím dosazených lidí. Na státní kasu (\"aerarium\") dohlížel prostřednictvím dvou quaestorů, jež vybíral. Stále větší díl příjmů plynul přímo do císařské pokladny (\"fiscus\"). Sotva se ujal moci, vyplatil pretoriánům vysoké donativy a ve výroční den svého nástupu jim každoročně uděloval finanční odměny. Přízeň lidu si vykupoval dary rozdílenými při různých příležitostech, jako bylo třeba vítězství v Británii. Velice často organizoval nákladné hry a v roce 47 uspořádal při výročí osmi set let založení Říma dokonce hry stoletní (\"ludi saeculares\"), ačkoli naposledy se konaly za Augusta. O blaho římského lidu pečoval rozsáhlými stavebními projekty, zaměřenými především na zlepšení životní úrovně nižších vrstev. Dbal o zajištění přísunu obilí do hlavního města, jehož distribuci začali provádět císařští prokurátoři na místo senátních prefektů. Ohromné množství peněžních prostředků vynaložil rovněž na válečné podniky.\n\nZ Claudiovy provinciální politiky a nelehkého soužití se senátem těžil do určité míry jezdecký stav. Se vznikem nových provincií souviselo ustavení prokurátorských místodržitelských postů, vykonávaných jezdci, a těm se tak nabízelo více možností k dalšímu vzestupu. Císař usiloval o zachování integrity tohoto stavu a tvrdě trestal propuštěnce vydávající se za jezdce. Mimoto reformoval kariérní postup jezdců a určil jim povinnou vojenskou službu jako předpoklad účasti na veřejných záležitostech.\n\nPřes své konzervativní založení se Claudius nebránil reformám v náboženských otázkách. Na rozdíl od Caliguly odmítal, aby mu prokazovali božské pocty, o čemž svědčí jeho slavný list, v němž nedovolil obyvatelům Alexandrie postavit mu chrám. Vzhledem ke zdaru svých válečných tažení rozšířil v roce 49 \"pomerium\", posvátné hranice města Říma. Reorganizoval kolegium starobylých etruských věštců zvaných haruspikové, současně ale vykázal z Itálie všechny cizí astrology. Uvažoval také o přenesení Eleusínských mystérií z Attiky do Říma. Naproti tomu tvrdě zakročil proti druidům, jejichž obřady úplně zakázal. Ohledně jeho postoje k Židům se prameny poněkud rozcházejí. Cassius Dio uvádí, že jejich velký počet v Římě mu zabránil v tom, aby je z města vypudil. Spokojil se pouze s tím, že jim zakázal shromažďovat se, a tak jim chtěl zřejmě znesnadnit získávání proselytů. Podle Suetonia je však vyhnal, neboť „z podněcování Chréstova vytrvale tropili nepokoje.“\n\nClaudius uskutečnil v hlavním městě i v provinciích četné veřejné stavební projekty. Aby obyvatelům Říma zajistil dostatečné množství pitné vody, vystavěl dva akvadukty: Aqua Claudia a Anio Novus, s jejichž budováním započal už Caligula. Oba vodovody byly dokončeny v roce 52, přičemž se stýkaly u brány Porta Maggiore. Vedle toho nechal zrenovovat starší akvadukt Aqua Virgo. Ještě větší pozornost věnoval zásobování obilím. V Římě vyhloubil splavný kanál spojující Tiberu s novým přístavem Portus Romae nedaleko Ostie a bránící záplavám. Tento přístav, o němž uvažoval i Julius Caesar, se rozhodl vybudovat nehledě na námitky architektů poukazujících na jeho nákladnost. Chtěl tak předejít hrozícímu hladu z důvodu nejisté dopravy v zimních měsících. Nejdříve nechal vykopat pás země zabírající několik desítek hektarů, poté zřídil po obou stranách vstupu dvě obrovská, obloukovitě zahnutá mola vybíhající do moře, a mezi nimi zbudoval umělý ostrov s majákem. Claudius si vysloužil věhlas také stavbou či rekonstrukcí četných silnic v provinciích. Itálii spojil s Raetií silnicí Via Claudia Augusta, vedoucí údolím řeky Adiže, zatímco silnici Via Valeria prodloužil až k Jaderskému moři.\n\nCísař se snažil také o zvětšení nebo alespoň o zachování plochy obdělávané půdy v Itálii. Uzákonil trestání jedinců, kteří vykupovali a bourali budovy pro zisk, čímž chtěl překazit ničení zemědělských usedlostí. Především ale hodlal vysušit Fucinské jezero odvedením jeho vod do řeky Liris, díky čemuž by získal úrodnou zemi vhodnou k zemědělství. Jedenáct let pracovalo třicet tisíc lidí na odvodňovacím kanále, kvůli němuž museli dokonce vylámat horu. Když dílo v roce 52 završili, Claudius uspořádal na jezeře velkolepou podívanou, inscenovanou námořní bitvu, v níž účinkovaly tisíce zločinců. Při následném otevření se ale ukázalo, že průplav nebyl dostatečně hluboký ve srovnání s dnem jezera. S úspěchem se nesetkal ani opakovaný pokus o zprovoznění průplavu.\n\nV době Claudiova nástupu na trůn byla jeho chotí o více než dvacet let mladší Valerie Messalina, mezi jejíž předky patřila Augustova sestra Octavie mladší. Messalina přivedla o několik týdnů později na svět Claudiova syna Britannika. Claudius dovolil, aby se jeho manželce prokazovaly pocty hodné císařovny, třebaže odmítl návrh senátu udělit jí titul Augusta. Navzdory jejímu statusu byla Messalinina pozice krajně nejistá. Claudius byl již pokročilého věku a usuzovalo se, že zemře dříve, než bude Britannicus jako jeho jediný mužský dědic schopen vládnout. Messalina se záhy domohla nemalého vlivu, který se snad projevil v četných Claudiových rozhodnutích v prvních osmi letech jeho panování. Její moc ještě vzrostla s Claudiovým tažením do Británie a dle Cassia Diona se opírala o skupinu svých přívrženců. Antičtí dějepisci vykreslují Messalinu jako mimořádně promiskuitní a neřesti páchající ženu, podvádějící Claudia s mnoha různými muži, od politiků po herce. Dnešní historikové ovšem tvrzení o jejích údajných nymfomanských sklonech vyvracejí, neboť pravděpodobnějším se zdá být, že využívala sex jako prostředek k získání politických spojenců.\nV zájmu uhájení svého postavení Messalina usilovala o odstranění potenciálních protivníků, ohrožujících vedle ní i jejího manžela. V současnosti však vyvstávají pochybnosti ohledně jejího podílu na popravách, jež jí prameny kladou za vinu. Messalininou první obětí se stala Claudiova neteř Julie Livilla, jejímž mužem byl senátor Marcus Vinicius. Koncem roku 41 byla obviněna z cizoložství, jehož se měla dopustit se Senekou. Oba skončili ve vyhnanství, v němž Julie Livilla zanedlouho nalezla smrt z rukou kata. Ve spojení s propuštěncem Narcissem měla Messalina nastrojit tentýž osud Appiu Silanovi. O dva roky později byla popravena Drusova dcera Julie, v jejímž synovi Gaiu Rubelliovi Plautovi mohla Messalina spatřovat Britannikova soupeře. S jejím usmrcením patrně souvisela poprava pretoriánského prefekta Catonia Justa, připisovaná taktéž Messalině. Prefekt se prý chystal vyzradit rozsah císařovniných intrik Claudiovi, což nasvědčuje politickému pozadí jeho a Juliiny smrti. Messalina údajně přivodila záhubu rovněž Valeriu Asiatikovi a na svědomí měla mít i řadu dalších lidí.\n\nMessalininou pohromou se ukázal být její vztah s nastávajícím konzulem Gaiem Siliem. Ačkoli byla stále vdaná za Claudia, v roce 48 pojala úmysl vstoupit do manželského svazku s tímto senátorem. Když Claudius podnikl inspekční cestu do Ostie, Messalina se chopila příležitosti a před četnými hosty uzavřela v Římě se svým milencem svatbu. Propuštěnci, provázející dosud nic netušícího Claudia, si uvědomili, že Messalina a Silius fakticky uskutečňují státní převrat a ohrožují jejich moc. Narcissus prostřednictvím císařovy milenky informoval Claudia o pravém stavu věcí. Císař, znejistělý, zda ještě drží vládu, se urychleně vydal do města, kde se odebral do pretoriánského tábora. Zpráva o Claudiově návratu vyrušila Messalinu v přípravách slavnosti k uctění Baccha, načež se její a Siliovi stoupenci v panice rozprchli. Messalina se vydala vstříc Claudiovi, avšak její snahu vyprosit si u něho milost zmařil Narcissus. Pretoriáni mezitím pochytali účastníky svatby a nejvýznamnější z nich, včetně Silia, na císařův rozkaz popravili. Claudius pak nechal ve smířlivější náladě poslat pro Messalinu, ovšem Narcissus přikázal několika pretoriánům, aby ji dopadli a usmrtili. Messalinu, marně se pokoušející vzít si život, zastihli v sadech patřících dříve Asiatikovi a na tomto místě ji jeden z tribunů probodl.\n\nTacitus připisuje Messalinin pád jejímu pominutí smyslů. Cassius Dio naznačuje, že za její smrtí mohli stát propuštěnci, neboť jí přestali důvěřovat potom, co přivodila zkázu Polybia. Někteří dnešní badatelé zvažují možnost, že se Messalina a její přívrženci pokusili spojit se senátem. Tím by propuštěncům zavdala důvod se jí zbavit. Stejně tak se z její strany mohlo jednat o spiknutí s cílem odstranit Claudia, čemuž nasvědčuje velké množství popravených a císařův překotný úprk do kasáren.\n\nPo masakru Messaliny a jejích přívrženců Claudius sdělil pretoriánům, že se nebude bránit tomu, aby ho zabili, pokud by se chtěl znovu oženit. Císařovo odhodlání vyvarovat se novému sňatku ale naráželo na očividnou slabost jeho režimu a přetrvávající spekulace o následnictví. Vhodný způsob, jak konsolidovat Claudiovo politické postavení a zajistit mu nové spojence, představovalo manželství s členkou urozeného a váženého rodu. V souvislosti s tím se zmiňuje jen těžko uvěřitelný zápas propuštěnců soupeřících o to, která z žen se stane jeho nevěstou. Nejvážnější spor se měl vést mezi dcerou bývalého konzula Lollií Paulinou, doporučovanou císaři Callistem, a Germanikovou dcerou Agrippinou mladší, prosazovanou Pallantem. Narcisus podporoval dřívější Claudiovu manželku Aelii Paetinu. Třebaže Agrippina byla císařovou neteří, argumenty nakonec převážily v její prospěch. Z morálního i právního hlediska byl takový svazek pokládán za incestní a zakázaný, a proto senát přijal zákon povolující sňatek strýce s bratrovou dcerou. Jakmile tato překážka pominula, podstoupili Claudius a Agrippina počátkem roku 49 svatební obřad.\n\nTacitus poznamenává, že od tohoto momentu „všechno poslouchalo ženu“, protože Agrippina na rozdíl od Messaliny svírala moc pevně ve svých rukou. Claudius díky svatbě s ní posílil svoji vládu, o čemž vypovídá výrazný pokles poprav v následujících letech. Agrippina přivedla do manželství svého syna Lucia Domitia Ahenobarba, jen o málo staršího než Britannicus, přičemž veškeré své záměry podřídila jedinému cíli, zabezpečit nástupnictví pro svého potomka. Ambiciózní a bezohledná císařovna iniciovala sesazení Lucia Junia Silana, dlouholetého snoubence Claudiovy dcery Octavie, z funkce praetora a jeho vypovězení ze senátu. Silanus, obviněný z krvesmilstva se svojí sestrou, si vzal krátce nato život. V senátu byl vzápětí přednesen návrh, aby císař zasnoubil svoji dceru s Domitiem, s čímž Claudius vyslovil souhlas. Agrippina si dále vymohla prominutí vyhnanství Senekovi, jehož ustavila Domitiovým učitelem. Naproti tomu Britannika soustavně upozaďovala a mimo jiné zařídila popravení jeho vychovatele Sosibia. Konečně v roce 50 pohnula Claudia s Pallantovou pomocí k tomu, aby přijal za vlastního jejího syna Domitia, jehož jméno znělo po adopci Nero Claudius Caesar. V téže době Agrippina obdržela čestné příjmení Augusta.\n\nNeronův rychlý vzestup pokračoval v roce 51, kdy symbolicky dosáhl dospělosti předčasným oblečením mužské togy (\"toga virilis\"). Císař svolil, aby Neronovi, těšícímu se všeobecné oblibě, senát předběžně přislíbil konzulát a udělil mu prokonzulé imperium mimo Řím. Agrippina se přičinila o nahrazení dvou stávajících velitelů pretoriánské gardy svým stoupencem Sextem Afraniem Burrem, jenž nadále zastával hodnost pretoriánského prefekta sám. Zároveň pod různými záminkami odstraňovala z gardy tribuny a setníky pociťující oddanost vůči Britannikovi. O dva roky později se Nero oženil s císařovou dcerou Octavií a pronesl svůj první projev v senátu. Někdy v témže čase Claudius onemocněl, pročež ho Agrippina přinutila vydat prohlášení, v němž Nerona označil za schopného ujmout se řízení státu. Přesto lze pochybovat, že by císař zcela opomenul vlastního syna v úvahách o nástupnictví. Britannicus měl ostatně jisté přívržence, mezi něž patřila jeho babička a Neronova teta Domitia Lepida. Agrippina se proto zasadila o její odsouzení a popravení.\n\nClaudius začal projevovat nelibost nad ženiným počínáním. V opilosti jednou dokonce prohodil, „že je mu souzeno, aby neřesti svých manželek snášel a trestal.“ Suetonius k tomu dodává, že litoval svatby s Agrippinou a adopce Nerona. Vzhledem k blížícímu se okamžiku Britannikových čtrnáctých narozenin se měl císař rozhodnout udělit mu mužskou togu a dát tak Římanům pravého Caesara. Claudiův úmysl povýšit Britannika, jeho výroky a změna závěti zneklidnily Agrippinu, jež se odhodlala svého chotě předejít. Většina antických autorů Agrippinu shodně podezírá z toho, že dala Claudia otrávit. Pouze Josephus zaujal k tomuto tvrzení poněkud rezervovanější postoj. Dle Tacita využila nepřítomnosti svého protivníka Narcissa a přiměla známou travičku Locustu připravit jed. Nedlouho nato podal dvorní ochutnávač během jedné z hostin hřib potřený tímto jedem Claudiovi. Císaře po jeho požití postihl průjem, nicméně účinek zprvu nebyl takový, jak se očekávalo. Agrippina tedy povolala císařova osobního lékaře, a ten v předstírané snaze vyvolat dávení vložil Claudiovi do krku pero s prudkým jedem. Cassius Dio i Suetonius se zmiňují o tom, že otrávený hřib podala císaři sama Agrippina. V brzkých ranních hodinách 13. října 54 Claudius otravě podlehl.\n\nAgrippina zpočátku tajila Claudiovu smrt, aby získala čas k zajištění Neronovy vlády. V poledne téhož dne přivedl pretoriánský prefekt Burrus Nerona před strážní kohortu gardy, jejíž vojáci ho pozdravili jako císaře. Jakmile Nerona přijalo vojsko, senát schválil usnesení stvrzující jeho uchopení moci. Claudiovi vystrojili slavnostní pohřeb připomínající svojí velkolepostí Augustův. Jeho ostatky byly poté uloženy do Augustova mauzolea. Vedle jiných poct byl zemřelý princeps zařazen mezi bohy jako \"Divus Claudius\". Nero se však obezřetně vyhnul tomu, aby veřejně přečetl poslední vůli adoptivního otce.\n\nClaudius byl po většinu svého života aktivní jako spisovatel. Za Tiberia, kdy se ocitl na vrcholu své literární tvorby, bylo politicky nanejvýš nepatřičné a nerozumné psát o dějinách republikánského Říma. Tehdejší autoři tudíž inklinovali k popisování a oslavě rodícího se principátu, případně se uchylovali k poměrně obskurním a starodávným tématům. Claudius náležel mezi několik málo učenců zabývajících se oběma okruhy. Vedle dějin Augustovy doby, jimiž si vysloužil nelibost příbuzných, se soustředil zvláště na dějiny Etrusků, zpracované jím v rozsahu dvaceti knih v řecky psaném díle \"Tyrrhénika\". Dále v osmi knihách sepsal dějiny Kartága, nazvané \"Karchédoniaka\", vytvořil slovník etruského jazyka a pojednání o jeho oblíbené hře v kostky. Přestože se vyhýbal choulostivému tématu občanských válek, zhotovil spis hájící Ciceronův styl proti Asiniu Pollionovi. Napsal také vlastní životopis o osmi knihách, jemuž Suetonius vytýká nedostatek vkusu.\n\nDo dnešních dnů se nedochovalo žádné z Claudiových děl. Některé z nám známých prací antických dějepisců z nich ale čerpaly. Suetonius v jednom případě výslovně cituje Claudiovu autobiografii. Tacitus předkládá jeho vlastní argumenty pro úpravu pravopisu. Plinius starší Claudia častokrát cituje a řadí ho mezi nejvýznamnější soudobé učence.\n\nJako cenzor Claudius předložil návrh reformy latinské abecedy přidáním tří nových písmen. Od této změny, prosazované za jeho vládnutí, se po jeho smrti upustilo. Klasická latina neoddělovala jednotlivá slova mezerami, Claudius se proto pokoušel obnovit starodávný zvyk vkládání teček mezi slova. Znalost historie ho ovlivnila i v jiných směrech. V řeči, v níž se zasazoval o přijetí Galů do senátu, se přidržuje Liviovy verze legendy o založení Říma. Livius působil jako Claudiův učitel v časech jeho dospívání. Mnohé z Claudiových veřejných staveb se chystal provést už Julius Caesar. Jistí moderní historikové spatřují v napodobování Caesara obecnější rys jeho politiky. Při zastávání cenzorské hodnosti se odvolával na svého předka Appia Claudia Caeka a za působení v tomto úřadu prosazoval opatření vycházející z republikánských tradic.\n\nSuetonius poměrně detailně líčí fyzické projevy Claudiových zdravotních obtíží. Slabost jeho kolen mu ztěžovala chůzi, sužoval ho třes hlavy a v rozrušení koktal. Zmiňuje taktéž jeho kulhání. Casius Dio poznamenává, že byl slabý na těle, takže se mu třásly ruce a hlava. Mimoto zadrhával v řeči, kvůli čemuž dával v senátu jím zavedená opatření číst quaestorovi. Seneca popisuje jeho hlas jako nepodobající se žádnému pozemskému zvířeti. Zesměšňuje rovněž jeho ustavičné pohyby hlavou, potíže s chůzí a nedoslýchavost. Suetonius přesto přiznává, že mu nechyběla důstojnost tělesného vzhledu, pokud seděl nebo stál. V období před druhou světovou válkou se předpokládalo, že Claudiovy zdravotní problémy měly příčinu v dětské obrně. Tato diagnóza se vyskytuje také v Gravesově románu \"Já, Claudius\", publikovaném ve třicátých letech. Na základě důkladnějších rozborů se v pozdějších letech prosadil názor, že císař trpěl následky dětské mozkové obrny.\n\nClaudiovi příbuzní včetně jeho matky Antonie ho pokládali za duševně omezeného. Prameny ho vykreslují v témže světle jako člověka pošetilého a hloupého. Nadto mu vytýkají přílišnou důvěřivost a to, že snadno podléhal vlivu manželek a propuštěnců. Dochovaná díla zároveň připouštějí, že se jednalo o vzdělaného, sečtělého a svědomitého administrátora se smyslem pro spravedlnost, což prozrazuje nadprůměrnou inteligenci. Současní historikové posuzují Claudiův intelekt vyváženěji, k čemuž přispěl i objev císařova dopisu Alexandrijským v minulém století.\n\nNero často kritizoval svého předchůdce a rušil četná z jeho rozhodnutí a ustanovení s odůvodněním, že Claudius byl nerozumný a bláznivý. Po celou dobu jeho panování převažovalo mínění, že Claudius byl duševně narušený. Nero posléze přestal brát ohled na svého zbožněného adoptivního otce. Chrám vyhrazený k uctívání Božského Claudia Nero nikdy nedokončil a po smrti své matky ho prakticky zničil. Místo stavby zamýšleného svatostánku se využívalo k rozdílení vody přiváděné systémem akvaduktů iniciovaném Claudiem. Neronův negativní postoj ke Claudiovi se odrazil i na Claudiově kultu v provinciích. K jeho novému rozvoji došlo až za Vespasiana, jenž za Claudiovy vlády dosáhl zásadních pokroků ve své kariéře. Vespasianus dal obnovit jeho chrám na Caeliu, neboť pro tehdy krátce panující flaviovskou dynastii bylo důležité navodit zdání kontinuity císařského kultu.\n\nJakmile byli Flaviovci sesazeni, Claudiova reputace opět pohasla a jeho význam postupně klesal. Jeho knihy se vytratily, jelikož starodávná témata pozbyla na zajímavosti. V povědomí se udržela pouze císařova charakteristika jako slabomyslného jedince. Koncem 2. století zastínil výročí jeho narození císař Pertinax, mající shodný den narozenin jako Claudius. V letech 268 až 270 vládl římské říši Claudius Gothicus. Když zemřel, senát ho usnesením prohlásil za boha, v důsledku čehož nahradil svého dávného předchůdce a jmenovce v římském pantheonu. Claudius tak ve 4. století upadl v zapomnění.\n\nSeneca, Claudiův současník vykázaný jím na osm let do vyhnanství, zesměšňuje císaře v satiře \"Apocolocyntosis Claudii\" („Ztykvění Claudia“), vydané nedlouho po jeho zbožštění. O poznání příznivější postoj k němu zaujal Plinius starší. Tvorba jiných soudobých spisovatelů, jako byli Cluvius Rufus nebo Fabius Rusticus, se nedochovala. Cluviovo líčení Claudiova nástupu se pravděpodobně odrazilo v Josephově popisu v Židovských starožitnostech. Tacitus, Suetonius a Cassius Dio publikovali svá díla až po smrti posledního z Flaviovců. Protože náleželi k aristokracii, v konfliktech mezi senátem a principem přejímali nepříznivý senátní pohled na císaře. Suetonius líčí Claudia jako komickou postavu, mnohé z jeho činů znevažuje a některá jeho prospěšná rozhodnutí připisuje lidem z jeho okolí. Stěžejní myšlenka Tacitova díla spočívá v tom, že Claudiova ignorance intrik jeho manželek a propuštěnců ho přivedla na cestu despocie. Cassius Dio tvořil svoji práci s větším časovým odstupem a vycházel zřejmě z Cluvia a Plinia staršího.\n\nModerní historikové se dosud neshodují v hodnocení specifických rysů Claudiova vládnutí. Navzdory všem rozporům převažuje soulad v tom, že Claudiem započal nebo se přinejmenším podstatně změnil vývoj státní správy římské říše. Otevřenou otázkou nadále zůstává, zda tyto změny vzešly od Claudia samotného či měly původ v iniciativě jeho propuštěnců. Hans-Georg Pflaum spatřuje v Claudiovi „polovičního blázna“ a zodpovědnost za politická rozhodnutí připisuje „vládě Claudiových favoritů“, čímž má na mysli propuštěnce. Barbara Levick považuje Claudia za prvního z opravdových císařů a spojuje s ním institucionalizaci principátu. Arnaldo Momigliano klade důraz na Claudiův přínos a císařovy neúspěchy vysvětluje rozporem mezi jeho vůlí vládnout a touhou po oblibě.\n\nRobert Graves publikoval v letech 1934 a 1935 romány \"Já, Claudius\" a \"Claudius Bůh a jeho žena Messalina\", jež představují nejznámější novodobá díla o tomto císaři, předkládající fiktivní zpracování jeho života. Obě knihy jsou psány v první osobě a v čtenáři tak navozují dojem, že se jedná o Claudiovu autobiografii. Graves využívá různých smyšlených prvků a naznačuje, že byly nalezeny překlady Claudiových písemností. Císařovy dochované dopisy a projevy jsou zapracovány zvláště do druhé knihy pro dodání vyšší autenticity. Gravesův Claudius je prohnaný a moudrý muž, jehož ostatní vnímají jako hlupáka. Claudius a jeho současníci se objevují také v románu \"Nepřátelé lidstva\" od Miky Waltariho. Jeho smrt zachycuje román Jarmily Loukotkové \"Není římského lidu\".\n\nGravesovo dílo se v roce 1937 pokusil zfilmovat režisér Josef von Sternberg. Jeho film \"Já, Claudius\", v němž hlavní roli obsadil Charles Laughton, nebyl však nikdy dokončen. Filmového zpracování se Gravesovy knihy dočkaly až v sedmdesátých letech 20. století, kdy byl natočen třináctidílný britský seriál. V roli Claudia se v něm proslavil herec Derek Jacobi. Seriál, vysílaný v roce 1976, si vysloužil příznivý ohlas v řadách kritiky a získal četná ocenění. Ve skandálním snímku \"Caligula\" z roku 1979 ztvárnil Claudia herec Giancarlo Badessi. Na rozdíl od Gravesova podání je zde Claudius zobrazen jako duševně zaostalý jedinec. Barry Jones zpodobnil Claudia ve filmu Demetrius a gladiátoři z roku 1954. Postava tohoto císaře byla zpracována i v seriálu The Caesars a v minisérii A.D.\n\n\n\n"}
{"id": "143132", "url": "https://cs.wikipedia.org/wiki?curid=143132", "title": "Kalvinismus", "text": "Kalvinismus\n\nKalvinismus je reformační proud v křesťanském myšlení, který vychází z učení Jana Kalvína a dalších reformátorů. Vedle luteránství je nejvýznamnějším z protestanských náboženských směrů.\n\nVhodnější název, by byl reformované vyznání, resp. reformovaná tradice (\"reformed tradition\", název užívaný v zahraničí jako synonymum), protože základem tohoto směru náboženské reformy bylo vedle učení Kalvínova též učení jeho předchůdce Ulricha Zwingliho. V tomto širším pojetí se stal kalvinismus učením církví zahrnovaných pod název reformované církve. Podle Helvetské konfese, která je jedním ze základních dokumentů reformované tradice (ale s Kalvínem nemá historicky ještě souvislost), bývalo používáno i nepříliš správné označení helvétské vyznání. V užším (dogmatickém) smyslu může být kalvinismus chápán jako souhrn učení samotného Kalvína.\n\nZa počátek švýcarské reformace je považováno vystoupení Ulricha Zwingliho v Curychu v roce 1519. Reformace se brzy rozšířila do dalších švýcarských měst (Bern, Basilej, St. Gallen), do jižního Německa a do Alsaska. Jeho nástupce Heinrich Bullinger byl za svého života nejvlivnějším reformovaným vůdcem v Evropě. Jan Kalvín v Ženevě byl zakladatelem druhé větve reformované teologie, která se šířila zejména ve Francii (její stoupenci se nazývali hugenoti). V roce 1549 došlo k určitému vyřešení teologických rozporů mezi Bullingerem a Kalvínem, které představuje \"Consensus Tigurinus\" (Curyšský konsensus).\n\nKalvinismus se šířil dále po Evropě, větší ohlas měl zejména v Nizozemsku, Maďarsku a také ve Skotsku. S vystěhovalci z Francie a Nizozemska a s anglickými puritány dosáhl velkého rozšíření i v Americe.\n\nV Evropě Vestfálský mír uznal kalvinismus v roce 1648 jako třetí konfesi vedle katolicismu a luteránství.\n\nV reformované teologii zaujímá ústřední místo Ježíš Kristus a Bible. \n\nKristus je jediným prostředníkem mezi Bohem a lidmi, stal se člověkem, aby lidé mohli být spaseni. Kristus je jedna osoba s božskou a lidskou přirozeností. Zatímco luteráni věří, že Kristus je v eucharistii tělesně přítomný, reformovaní chápou Večeři páně jako pouze symbolické připomínání Kristovy oběti a jeho přítomnosti v církvi, protože jeho lidské tělo nemůže být na více místech současně. \n\nBoha lidé poznávají z Bible, jejím prostřednictvím Bůh komunikuje s lidmi. Bůh předává lidem své poznání prostřednictvím Božího slova, které má několik podob: je to Bible, sám Ježíš Kristus jako vtělené Slovo a dále kázání služebníků božích.\nDůležitou součástí kalvinismu je učení o Boží milosti a predestinaci (předurčení). V důsledku prvotního hříchu Adama a Evy lidé nejsou schopni nehřešit, nemohou se hříchu vyhnout. Některé lidi Bůh předurčil, aby byli spaseni, jiní byli předurčeni k věčnému zatracení. Spasení vyplývá pouze z Božího svobodného rozhodnutí, nezakládá se na žádné charakteristice nebo jednání člověka. (Někteří moderní reformovaní teologové však zdůrazňují Boží svobodu milovat všechny lidi, spíše než vybírat jedny pro spasení a druhé pro zatracení.) Tímto tématem se zabývala Dordrechtská synoda v letech 1618-1619 a stanovila 5 základních bodů kalvinismu, které jsou známy pod akronymem TULIP.\n\n\n"}
{"id": "143141", "url": "https://cs.wikipedia.org/wiki?curid=143141", "title": "Maltské euromince", "text": "Maltské euromince\n\nMaltské euromince se do oběhu dostaly 1. 1. 2008. Malta je členem Evropské unie od 1. května 2004 a do EMS II vstoupila 2. května 2005 . 1. ledna 2008 se Malta spolu s Kyprem stala členským státem eurozóny. Měsíc leden roku 2008 byl přechodným obdobím, kdy mince a bankovky staré maltské měny - liry - byly zároveň s eurem zákonným platidlem a bylo možné je používat v běžném platebním styku. Od února 2008 už není možné používat lirové mince a bankovky. Směnný kurz liry k euru byl 1 € = 0,4293 MTL .\n\nMince mají tři rozdílné motivy pro tři skupiny mincí. Vzhled mincí určila veřejnost ve dvou kolech hlasování pomocí SMS.\n\nPrvní kolo hlasování začalo 14. ledna 2006 a skončilo 29. ledna 2006. Lidé vybírali z 12 návrhů rozdělených do 4 témat zobrazujících různá maltská národní dědictví: prehistorická Malta, maltská renesance, maltské souostroví a maltská identita - od každého tématu tři motivy. V prvním kole zvítězily motivy křtu Ježíše, maltského státního znaku a prehistorického chrámu Mnajdra.\n\nDruhé kolo probíhalo od 29. května do 9. června. Voliči měli rozhodnout ze tří nejúspěšnějších motivů z prvního kola a maltézského kříže. maltézský kříž získal nejvíce hlasů následován (vyobrazen na mincích 1 a 2 eura) státním znakem (mince 10, 20 a 50 centů) a chrámem Mnajdra (1, 2 a 5 centů). Motiv křtu Ježíše získal nejméně hlasů, a proto nebude zobrazen na euromincích.\n\nNásledující tabulka zahrnuje 2€ pamětní mice vydané mezi roky 2008 a 2019.\n\n"}
{"id": "143143", "url": "https://cs.wikipedia.org/wiki?curid=143143", "title": "Poissonova rovnice", "text": "Poissonova rovnice\n\nPoissonovou rovnicí nazýváme rovnici\nkde formula_2 označuje tzv. Laplaceův operátor\npro formula_4.\n\nNapř. Poissonova rovnice pro proměnné formula_5 má tvar\n\nPoissonova rovnice je tedy parciální diferenciální rovnice eliptického typu.\n\nSpeciálním případem Poissonovy rovnice je rovnice Laplaceova\nkde formula_2 je Laplaceův operátor.\nKaždá funkce formula_9, která je řešením Laplaceovy rovnice, se nazývá harmonická funkce.\n\n"}
{"id": "143154", "url": "https://cs.wikipedia.org/wiki?curid=143154", "title": "Vlnová rovnice", "text": "Vlnová rovnice\n\nVlnová rovnice je významnou hyperbolickou parciální diferenciální rovnicí druhého řádu, která popisuje celou řadu vlnění, ať už v akustice, optice, elektromagnetismu, nebo v mechanice při popisu strun nebo kapalin. Jako vlnovou rovnici označujeme rovnici, kterou lze vyjádřit ve tvaru\n\ncož bývá zpravidla ekvivalentně zapisováno pomocí laplaceova operátoru jako\nformula_3 přitom představuje skalární funkci polohy a času.\n\nPod pojmem vlnová rovnice je obvykle myšlena homogenní rovnice. V obecnějším tvaru má vlnová rovnice nehomogenní vyjádření\nPři popisu vlnění se pojem \"vlnová rovnice\" užívá k označení diferenciální rovnice, která charakterizuje dynamiku daného vlnění. V takovém případě může být označení vlnová rovnice použito pro libovolnou (i nelineární) diferenciální rovnici.\n\n"}
{"id": "143168", "url": "https://cs.wikipedia.org/wiki?curid=143168", "title": "Svaly krku člověka", "text": "Svaly krku člověka\n\nSvaly krku (lat. musculi colli) jsou svaly uložené v několika vrstvách před krční páteří. Tvoří skupiny různého původu, podle toho jsou i různě inervovány nervy.\n\nSval kožní, lat. platysma, je velmi tenký plochý sval v podkoží krku. Vznikl z materiálu mimického svalstva – z 2. embryonálního žaberního oblouku. Je inervován VII. hlavovým nervem, nervem lícním (\"n. facialis\")\n\nZdvihač hlavy, lat. m. sternocleidomastoideus, leží na stranách krku. Tento mohutný sval je složen ze dvou hlav, které jsou odlišného původu, a proto má i dvojí inervaci. Jeho materiál je společný se svalem trapézovým, tato část je inervována XI. hlavovým nervem, nervem přídatným (\"n. accessorius\"), a částečně vzniká z krčních somitů, tato část je řízena nervy krční míchy.\n\nNadjazylkové svaly, lat. \"mm. suprahyoidei\", tvoří kraniální svaly jazylky. Jsou uloženy mezi jazylkou a dolní čelistí. Tvoří dno dutiny ústní a fixují jazylku.\n\nPůvod mají trojí:\n\nPodjazylkové svaly, lat. \"mm. infrahyoidei\", jsou uloženy vpředu mezi zadní plochou kostí hrudní, štítnou chrupavkou (hlubší svaly) a jazylkou. Jsou inervovány z krčních míšních nervů (C1–C3) cestou spojky XII. hlavového nervu, nervu podjazykového (\"n. hyppoglossus\"). Patří mezi ně m. sternohyoideus, m. sternothyroideus, m. thyrohyoideus, m. omohyoideus. Jejich funkce spočívá ve fixaci jazylky a táhnou ji kaudálně – směrem dolů. Při otáčení krku napínají list krční fascie a udržují tak odpovídající tvar krku a polohu jeho útvarů.\n\nSvaly šikmé, též kloněné, lat. \"mm. scaleni\", jsou svaly rozepjaté od krční páteře šikmo laterokaudálně k prvním dvěma žebrům. K prvnímu žebru se upínají m. scalenus anterior a m. scalenus medius, ke druhému žebru se připojuje m. scalenus posterior. Jsou inervovány z ventrálních větví krčních míšních nervů (C2–C8). Jejich funkcí je uklánět páteř na stranu stahu a otáčet ji na stranu opačnou. Pokud se svaly zapojí párově, předklánějí krční páteř. Dále se účastní dýchání jako pomocné svaly vdechové, zejména při klidném dýchání.\n\nHluboké svaly krční, lat. \"mm. prevertebrae\", se nachází vpředu na páteři a mezi příčnými výběžky obratlů. Patří sem m. longus capitis a m. longus colli. Funkcí je uklánět a natáčet krční páteř a tím i hlavu. Tyto svaly jsou inervovány z ventrálních (předních) větví krčních míšních nervů (C1–C8).\n\nDále sem patří drobné snopečky svalů mezi příčnými výběžky krčních obratlů – mm. intertransversari anteriores cervicis – a dva malé svaly vpředu mezi nosičem (\"atlas\") a lebkou – m. rectus capitis anterior a m. rectus capitis lateralis. Ty jsou inervovány z ventrálních větví krčních míšních nervů. Mají funkci uklánět hlavu a vykonávají drobné balanční pohyby.\n"}
{"id": "143171", "url": "https://cs.wikipedia.org/wiki?curid=143171", "title": "Bavorská hymna", "text": "Bavorská hymna\n\nBavorská hymna (incipit: \"Bůh s tebou, země Bavorů\") je oficiální hymna bavorského státu. Melodii složil Konrad Max Kunz v roce 1860. Původní text Michala Öchsnera pochází z let 1860-1861.\n\n1. Gott mit dir, du Land der Bayern,\ndeutsche Erde, Vaterland!\nÜber deinen weiten Gauen\nruhe seine Segenshand!\nschirme deiner Städte Bau \nUnd erhalte dir die Farben\nseines Himmels, weiß und blau! :|\n\n2. Gott mit dir, dem Bayernvolke,\ndass wir, uns'rer Väter wert,\nfest in Eintracht und in Frieden\nbauen uns'res Glückes Herd!\neinig uns ein jeder schau\nund den alten Ruhm bewähre\nunser Banner, weiß und blau! :|\n\n1. Gott mit dir, du Land der Bayern,\nHeimaterde, Vaterland!\nÜber deinen weiten Gauen\nWalte seine Segenshand!\nschirme deiner Städte Bau\nUnd erhalte dir die Farben\ndeines Himmels, weiß und blau! :|\n\n2. Gott mit uns, dem Bayernvolke,\nWenn wir, unsrer Väter wert,\nStets in Eintracht und in Frieden\nBauen unsres Glückes Herd;\nJeder Stamm sich fest vertrau\nUnd die Herzen freudig eine\nUnser Banner, weiß und blau! :|\n\n3. Gott mit uns und Gott mit allen,\nDie der Menschen heilig Recht\nTreu beschützen und bewahren\nVon Geschlechte zu Geschlecht.\nReiche Ernten jedem Gau!\nGott mit dir, du Land der Bayern\nUnterm Himmel, weiß und blau! :|\n\nFür Bayern\n\nGott mit dir, du Land der Bayern,\nDeutsche Erde, Vaterland!\nÜber deinen weiten Gauen\nRuhe Seine Segenshand!\nEr behüte deine Fluren,\nSchirme deiner Städte Bau\nUnd erhalte dir die Farben\nSeines Himmels Weiß und Blau.\n\nGott mit uns, dem Bayernvolke,\nDass wir, unsrer Väter wert,\nfest in Eintracht und in Frieden\nbauen unseres Glückes Herd;\nDass mit Deutschlands Bruderstämmen\nEinig uns der Gegner schau,\nUnd den alten Ruhm bewähre\nUnser Banner Weiß und Blau!\n\nGott mit ihm, dem Bayern-König,\nSegen über sein Geschlecht!\nDenn mit seinem Volk im Frieden\nWahrt er dessen heilig Recht!\nGott mit Ihm, dem Landesvater,\nGott mit uns in jedem Gau,\nGott mit dir, du Land der Bayern,\nDeutsche Heimat Weiß und Blau.\n\n"}
{"id": "143175", "url": "https://cs.wikipedia.org/wiki?curid=143175", "title": "Bayer 04 Leverkusen", "text": "Bayer 04 Leverkusen\n\nBayer 04 Leverkusen je německý fotbalový klub, který sídlí ve městě Leverkusen, ve spolkové zemi Severní Porýní-Vestfálsko. Zároveň se jedná o nejznámější část sportovního klubu TSV Bayer 04 Leverkusen, jehož členové se též zabývají atletikou, gymnastikou, basketbalem a dalšími sporty.\n\nZaložen byl v roce 1904 pod názvem TuS Bayer 04 Leverkusen. Svůj současný název nese od roku 1999. Od sezóny 1979/80 působí v Bundeslize, německé nejvyšší fotbalové soutěži. Své domácí zápasy odehrává na stadionu BayArena s kapacitou 30 210 diváků.\n\nDne 27. listopadu 1903 napsal Wilhelm Hauschild dopis podepsaný 170 kolegy svému zaměstnavateli, společnosti Friedrich Bayer, v němž hledal podporu při založení sportovního klubu. Vedení společnosti souhlasilo a podpořilo iniciativu, díky níž 1. července 1904 byl založen Bayer 04 Leverkusen.\n\n31. května 1907 se pak v oddílu vytvořil i samostatný fotbalový tým. V Německu ale už v té době probíhaly velké vzájemné spory mezi jednotlivými sportovními odvětvími a tak 8. června 1928 došlo k rozdělení klubu na Bayer 04 Leverkusen Sportvereinigung (tvořený fotbalisty, kteří převzali tradiční klubové barvy červenou a černou) a Bayer 04 Leverkusen TuS (tvořeno ostatními sportovci, ti si vzali za své barvy modrou a žlutou).\n\nV rozmezí let třicátých a čtyřicátých pak Bayer 04 Leverkusen SV působil ve třetí a čtvrté fotbalové německé divizi. V roce 1936 se mu dokonce podařili postoupit do druhé nejvyšší soutěže. V té se zdržel celých patnáct let, než v roce 1951 postoupil do tehdy nejvyšší německé soutěže Oberligy West, z níž se po pěti letech působení pakoval. Zpátky do nejvyšší soutěže se „Werkself“ vrátila až v roce 1962, jen rok před vznikem současné nejvyšší německé soutěže Bundesligy. Příští rok už ale klub byl opět o úroveň níž, tentokrát v Regionallize West. opat04\n\nBayer propásl jednu z možností na průlom ve své historii v roce 1968, kdy se mu sice podařilo vyhrát divizní titul, nicméně v barážovém utkání neuspěl. O pět let později pak dokonce následoval pád až do třetí nejvyšší soutěže, z té se ale porýnský klub po jednom roku v ní stráveném vyhrabal. Netrvalo to ale dlouho a Bayer si pro sezonu 1979/80 hravě zajistil příslušnost mezi německou smetánkou.\n\nV polovině osmdesátých let minulého století pak začal svou cestu do horní poloviny tabulky, kde se usadil do začátku let devadesátých. V roce 1984 se navíc obě poloviny klubu rozpojené hned na jeho začátku opět spojily a přijaly za svůj název TSV Bayer 04 Leverkusen eV, jehož barvami jsou červená a bílá.\n\nZřejmě největšího úspěchu se klub dočkal na konci sezony 1987/88. Tým Ericha Ribbecka se prodral až do finále Poháru UEFA, kde stanul proti katalánskému klubu RCD Espanyol de Barcelona. V prvním zápase sice díky brankám Losady (2×) a Solera prohrál 3:0, nicméně vše si vynahradil doma. Stahování náskoku v 57. minutě započal Tita, o šest minut později jej následoval Götz a Cha Bum-Kun deset minut před koncem poslal utkání do prodloužení. V tom se ale nerozhodlo a na řadu tak přišly pokutové kopy. Zaváhání prvního exekutora v bílém dresu Falkenmayera ještě nic neznamenalo, a to i přesto, že Pichi Alonso a Job své jedenáctky proměnili. Rolff, Waas a Täuber totiž nezaváhali, zatímco Urquiaga, Zúñiga a Losada ano. Leverkusen tak do své sbírky vložil první a zřejmě nejcennější trofej.\n\nV tom stejném roce na křeslo generálního manažera klubu dosedl Reiner Calmund, dlouholetý výkonný ředitel. Podle znalců historie Bayeru to byl jeden z nejdůležitějších momentů, neboť to byl právě Calmund, kdo začal tvořit budoucí skvělou jedenáctku Leverkusenu. Po sjednocení Německa v roce 1990 rychle podepsal smlouvy s východoněmeckými hvězdami Ulfem Kirstenem, Andreasem Thomem a Jensem Melzigem. Všichni tři hráči se rychle stali miláčky publika. Calmundovi kontakty s brazilskými fotbalovými agenty také přispěly k budoucím příchodům hvězd Jorginha a Paula Sergia, či Čecha Pavla Hapala. Popularitu klubu zvýšily i příchody Bernda Schustera a Rudiho Völlera.\n\nDalší a dosud poslední trofej do své sbírky přidal klub pod vedením Srba Dragoslava Stepanoviče, jehož týmu ve finále národního DFB-Pokalu 1993 zajistil triumf jediným gólem utkání Kirsten.\n\nNásledující sezona přinesla hned několik zvratů. Například gól Bernda Schustera ze 45 metrů byl zvolen německým gólem roku a následně i gólem dekády. Na začátku sezony Leverkusen nastoupil proti Frankfurtu s retro dresy (staromódní červená a černé pruhy), které se následně staly tak populární, že Bayer v nich hraje dodnes své domácí utkání.\n\nV roce 1996 klub čelil obrovské sportovní katastrofě, když byl na pokraji sestupu. K týmu ale přišel charismatický a kontroverzní kouč Christoph Daum, který se svým týmem, do kterého mimo jiné přivedl budoucí hvězdy Lúcia, Emersona, Zé Roberta a Ballacka, hrál technicky náročný a zároveň ofenzivní fotbal. Dauma herní projev a výsledky Leverkusenu později vyšvihly k angažmá u německé reprezentace. Daum však k ní nenastoupil kvůli svému kokainovému skandálu.\n\nV rozmezí let 1997 a 2002 klub získal své největší úspěchy v rámci Bundesligy, když čtyřikrát skončil na druhém místě. Druhá místa zejména z let 2000 a 2002 ale byla těžkou zkouškou pro leverkusenská srdce. V závěru sezony 1999/2000 stačilo Leverkusenu k zisku titulu jen remizovat na hřišti Unterhachingu (hrajícího ve středu bundesligové tabulky), jenomže Werkself i díky vlastní brance Michaela Ballacka z úvodu utkání prohrála 2:0 a titul tak putoval do rukou Bayernu Mnichov, jenž porazil na domácím stadionu Werder Brémy 3:1.\n\nO dva roky později to bylo však ještě krutější, neboť Leverkusen skončil třikrát druhý ve třech různých soutěžích. Nejprve v domácí lize měl před posledními třemi koly pohodlný pětibodový náskok před druhou Borussií Dortmund a stačilo mu tak dvakrát zvítězit. Jenomže zatímco Leverkusen vyhrál jen jednou a dvakrát prohrál, BVB vyhrála všechny tři zbývající utkání a titul tak putoval do Vestfálska. Tým Klause Toppmöllera si pak chtěl spravit chuť v domácím poháru, v jeho finále ale prohrál 4:2 se Schalke a když neuspěl následně ani ve finále Ligy mistrů (prohra 2:1 s Realem Madrid), anglicky mluvící a píšící média si klub překřtila na „Neverkusen“.\n\nKlub jakoby otřesený zvraty v poslední sezoně nedokázal na své výkony navázat, ztratil důležité články zálohy Ballacka a Zé Roberta, kteří odešli do Bayernu Mnichov. V sezoně 2002/03 navíc dlouho koketoval se sestupem, což stálo místo Klause Toppmöllera, jehož nahradil nezkušený Thomas Hörster. Ani u něj to dlouho na zdárnou záchranu nevypadalo a tak k týmu přišel Klaus Augenthaler, který vítězstvím v posledním kole nad svým bývalým klubem Norimberkem zachránil loňského finalistu nejprestižnější evropské soutěže v nejvyšší německé lize.\n\nV následující sezoně se klubu podařilo kvalifikovat do Ligy mistrů, v níž v základní skupině se dokonce umístil na prvním místě před Realem Madrid, nicméně oba kluby následně vypadly. Leverkusen po dvou prohrách 3:1 s pozdějším vítězem z Liverpoolu. Klub ale skončil šestý v lize a zajistil si tak alespoň Pohár UEFA.\n\nNa začátku roku 2005 byl ale Klaus Augenthaler kvůli nejhoršímu vstupu Leverkusenu do Bundesligy v historii propuštěn, klubu se ale ujal bývalý trenér německého národního týmu Rudi Völler. Ten ale přišel jako dočasný manažer, v říjnu jej pak nahradil Michael Skibbe, jeho bývalý asistent u reprezentace. Skibbe tým dovedl na páté místo a zajistil mu tak účast v Poháru UEFA.\n\nSezona 2007/08 ale i přes dobrý vstup pro Leverkusen úspěšná nebyla. Tým ztratil pět z posledních deseti ligových utkání a propadl se do dolní poloviny tabulky. Skibbe byl za nekonstantní výkony jeho oveček na konci sezony kritizován. V domácím utkání s berlínskou Herthou (1:2) navíc začali fanoušci posílat Skibbeho ven z klubu a ti radikálnější dokonce zapálili své dresy, které později hodili na trávník. 21. května 2008 pak byl Skibbe propuštěn kvůli tomu, že nesplnil cíl vedení, kterým bylo dostat se alespoň do Poháru UEFA.\n\nSezonu 2008/09 tým pod novým koučem Brunem Labbadiou opět začal skvěle, jenomže z toho opět bylo fiasko, které skončilo prohrou ve finále DFB-Pokalu s Werderem Brémy a devátým místem v lize. Labbadia odcházejícího do Hamburku nahradil současný kouč Jupp Heycnkes.\n\nZdroj: \n\n\n\n\n\"Aktuální k datu: 19. září 2017\"\n\n\nZdroj: \n\n\n\nZdroj: \n\n\nZdroj: \n\nBayer 04 Leverkusen II, dříve znám také pod názvem Bayer 04 Leverkusen Amateure, byl rezervním týmem leverkusenského Bayeru. Zrušen byl po ukončení sezóny 2013/14. Největšího úspěchu dosáhl v sezóně 1990/91, kdy se v Oberlize (tehdejší 3. nejvyšší soutěž) umístil na 4. místě.\n\n\nZdroj: \n\n\n\nZdroj: \n\n"}
{"id": "143177", "url": "https://cs.wikipedia.org/wiki?curid=143177", "title": "Korela chocholatá", "text": "Korela chocholatá\n\nKorela chocholatá (\"Nymphicus hollandicus\") je jediný zástupce australského rodu \"Nymphicus\". Je to jeden z nejoblíbenějších papoušků v České republice. Je to druhý nejběžněji chovaný pták po andulce. Jedná se o poměrně nenáročného okrasného papouška, kterého lze chovat ve voliérách nebo i v domácích klecích. Slovo korela pochází z domorodých jazyků Austrálie, kde však označuje malé druhy kakaduů, především kakadua tenkozobého a naholícího.\n\nTento papoušek, charakteristický svou chocholkou, je přibližně 33 cm dlouhý. Samec je šedý, se žlutou hlavou a červenou ušní skvrnou. Letky jsou bílé, spodní strana ocasu černá. Samička má hlavu šedožlutou, přičemž ušní skvrna je matnější než u samce. Letky jsou šedobílé, spodní strana ocasu šedobíle příčně pruhovaná. Mladí ptáci vypadají jako samice. Vedle přírodního zbarvení například lutino, pastelová, straka, perlová nebo šedohlavá.\n\nVnitrozemí Austrálie, v období sucha též pobřežní oblast.\n\nKorela chocholatá obývá otevřené stepi, savany a pastviny Austrálie. Žije nomádským způsobem života v párech, malých skupinkách i větších hejnech. V důsledku sucha často podniká dlouhé cesty za potravou a vodou. Je to vynikající letec; její let je velmi rychlý. Páry hnízdí v odumřelých eukalyptových stromech. Samice sedí na vejcích 18 až 21 dnů, přičemž se střídá se samečkem. Mláďata krmí oba rodiče. Mladí ptáci vylétají z hnízda přibližně po 4–5 týdnech. Rodiče je však ještě 2–3 týdny přikrmují.\n\nKorela se živí semeny trav, bylin a dřevin; dalším zdrojem potravy je též ovoce, bobule či zrní z obdělávaných polí. V zajetí těmto papouškům podáváme směs zrnin pro menší papoušky, obsahující mj. proso, slunečnici, oves, semenec a ptačí zob. Jídelníček zpestřujeme naklíčeným zrním, ovocem (jablko), zeleninou (mrkev, salát) a zeleným krmením (ptačinec žabinec, listy pampelišky). Ptákům též nabídneme grit pro lepší trávení a čerstvé větvičky na okus.\n\nKorela je velmi mírumilovný a společenský pták, který dobře vychází i s jinými menšími druhy, například andulkou nebo zebřičkami. Jelikož je zdatný letec, daří se jí dobře v prostorné venkovní voliéře, kde může být chována celoročně s možností úkrytu. Celkem snadno odchovává mladé. K tomuto účelu poskytneme hnízdní budku o výšce 35–40 cm a délce 20 cm, při průměru vletového otvoru 8 cm.\n\nPro svou veselou a mírnou povahu se korela stala velmi vyhledávaným domácím společníkem. Výhodou tohoto papouška je krotkost (zejména při ručním dokrmení nebo odebrání mláděte těsně po vylétnutí), nenáročnost a schopnost naučit se několik slov či melodií. Mládě k lidským majitelům přilne a stane se velmi přítulným. Oproti řadě větších druhů papoušků spočívá pozitivum korely v tom, že nemá tendenci upínat se na jediného člověka a je jen minimálně agresivní. Proto se hodí i do rodin s dětmi.\n\nKlec pro korelu by měla být prostorná a vzhledem k leteckým kvalitám korely spíše delší než vyšší, umístěná na světlém místě bez průvanu přibližně 150–170 cm nad zemí. Ačkoli je korela pro svou nenáročnost vhodným druhem do bytových podmínek, jednotlivě chovaní ptáci mají sklony k hlasitějšímu hvízdání. Pokud se majitel korele nemůže intenzivně věnovat, doporučuje se pořízení partnera, neboť jde o silně párového ptáka. Není-li zájem o odchov, lze pořídit i ptáka stejného pohlaví, popř. jiného kompatibilního druhu, například andulky.\n\nKorela chocholatá se v zajetí nezřídka dožívá 20 let i více.\n\nKroužkování často udává identifikaci papouška a datum, kdy se narodil. Kroužky jsou vyráběny z hliníku (tedy přírodní barva), anebo se prodávají už v nabarvené verzi (barva udává rok narození papouška). Většina veterinářů kroužkování nedoporučuje, protože, pokud korele noha oteče, nebo jí kroužek zaroste, musí být okamžitě kroužek odříznut z nohy. Pokud se tak stane, doporučuje se nechat si kroužek pro bližší identifikaci uschován. Korely mají průměr kroužku 5,5 mm.\n\n"}
{"id": "143184", "url": "https://cs.wikipedia.org/wiki?curid=143184", "title": "Nekonečný příběh", "text": "Nekonečný příběh\n\nNekonečný příběh (v německém originále \"Die Unendliche Geschichte\") je fantasy román Michaela Endeho, poprvé vydaný v Německu roku 1979. V angličtině byl poprvé vydán roku 1983 v překladu Ralpha Manheima jako \"The Neverending Story\". V češtině vydal \"Nekonečný příběh\" naposledy roku 2015 Albatros v překladu Evy Pátkové.\n\nKniha se zaměřuje na chlapce jménem Bastian Balthazar Bux, který v malém knihkupectví ukradne knihu s názvem \"Nekonečný příběh\". Bastian většinou vystupuje jako čtenář příběhu jiného chlapce Átreje v zemi Fantazie – místa, kde se odehrávají příběhy lidské představivosti a setkávají se postavy z nich. Jak kniha pokračuje, vychází najevo, že někteří obyvatelé Fantázie jsou si vědomi Bastiana a že ten je klíčem k úkolu (zachránit Fantazii), o kterém zatím pouze čte. První část knihy je totiž v podstatě jen sledování cesty hrdiny Átreje. Skrz knihu se Bastian dostává do Fantázie a začíná tam hrát aktivní roli. Tak je zdramatizován zážitek „zachycení“ příběhem. V druhé polovině knihy se rozvíjí řada psychologicky bohatých témat: Bastian se musí vyrovnat s následky svých činů ve světě, který stvořil svými přáními, čelit své temné straně a vrátit se zpět do skutečného světa.\nHlavním tématem knihy je ozdravující síla představivosti – přežití světa Fantázie a skutečného světa je na sobě závislé.\n\n\nFilm Nekonečný příběh (v originále \"Die Unendliche Geschichte\") byl první adaptací románu a byl to nejdražší německý film v dosavadní historii. Do kin přišel roku 1984, režie se ujal Wolfgang Petersen, Bastiana hrál Barret Oliver, Noah Hathaway Átreje a Tami Stronach Dětskou císařovnu. Většinou se točilo v Německu, kromě scén s Barretem Oliverem, které vznikaly v Kanadě. Zpracovává jen první, dobrodružnější část knihy a končí v místě, kdy Bastian vkročí do světa Fantazie. Michael Ende byl výsledkem filmařské práce zděšen a snažil se soudně zabránit distribuci filmu, nebudou-li vystříhány scény, které nejvíce odporují poselství jeho knihy. Tento spor však prohrál, podařilo se mu dosáhnout jen odstranění svého jména z úvodních titulků:\n\nNekonečný příběh 2, který režíroval George T. Miller a kde hrál Bastiana Jonathan Brandis, měl premiéru roku 1990. Využívá množství témat z druhé části knihy, ale vypráví nový příběh. Bastian podléhá čarodějnici Xaídě, až mu zůstanou jen poslední dvě přání.\n\nNekonečný příběh 3, v němž se objevila budoucí hvězda Jack Black, je z roku 1994 a režíroval ho Peter McDonald. Jelikož Endeho kniha už byla vyčerpána, film pouze využívá známé postavy. Bastianův otec se znovu ožení a on tak dostává sestru.\n\nNekonečný příběh se stal inspirací i pro dva televizní seriály. Koprodukční animovaný seriál z roku 1996 vypráví Bastianova další dobrodružství ve Fantazii, zatímco kanadský hraný seriál z roku 2001 \"Tales from the Neverending Story\" ve 13 epizodách převyprávěl původní příběh. Česká televize vysílala hranou verzi pod českým názvem \"Nekonečný příběh\".\n\nV Německu se objevila i hra, balet a opera s názvem \"Nekonečný příběh\". Hudbu k opeře i baletu napsal Siegfried Matthus.\n\n\n"}
{"id": "143186", "url": "https://cs.wikipedia.org/wiki?curid=143186", "title": "Kottos", "text": "Kottos\n\nKotos (latinsky \"Cottus\") je v řecké mytologii jeden z hrozných padesátihlavých, storukých obrů, jejichž matkou byla bohyně země Gaia a otcem bůh nebe Úranos. \n\nJsou to tři bratři Hekatoncheirové (doslova \"Storucí\") jménem Kottos, Briareós a Gyés a jsou přímými sourozenci Titánů a předky Kyklopů. Byli prý zpupní a tak šerední, že se jejich otec na ně nemohl ani podívat. Proto je hned po narození svrhl do hlubin země s přísným zákazem vycházet ven. \n\nTo jejich matku velmi nazlobilo, takže přemluvila nejmladšího z Titánů Krona, aby otce za to potrestal a zbavil vlády. Kronos to udělal a prohlásil se vládcem, ovšem Hekatoncheiry nepropustil, protože se bál jejich síly. \n\nUdělal to až Zeus, který později povstal proti vlastnímu otci Kronovi. Hekatoncheirové mu za to pomohli v boji proti Titánům a po jejich porážce a svržení do hlubin Tartaru se stali strážci jejich vězení. \n\nO přesné podobě Hekatoncheirů nejsou představy, ani v antice ani v moderní době nebyli nikde zobrazeni. \n\n\n"}
{"id": "143188", "url": "https://cs.wikipedia.org/wiki?curid=143188", "title": "Hekatoncheirové", "text": "Hekatoncheirové\n\nHekatoncheirové (latinsky \"Hecatonchires\") neboli „\"Storucí\"“ jsou v řecké mytologii hrozní padesátihlaví a storucí obři, zrození z bohyně země Gaie a jejího manžela Úrana. Jejich název pochází z řeckého ἑκατόν (\"hekaton\"; \"sto\") a χείρ (\"kheir\"; \"ruka\").\n\nJde o tři bratry jménem Kottos, Briareós a Gyés, kteří jsou přímými sourozenci Titánů a Kyklopů. Byli prý zpupní a tak šerední, že se jejich otec na ně nemohl ani podívat. Proto je hned po narození svrhl do hlubin země s přísným zákazem vycházet ven. \n\nTímto chováním byla Gaia velmi nazlobená, takže přemluvila nejmladšího z Titánů Krona, aby otce za to potrestal a zbavil vlády. Kronos to udělal a prohlásil se vládcem, ovšem Hekatoncheirům to nepomohlo. Bál se jejich síly a proto je nepropustil. Museli si počkat až na Dia, Kronova nejmladšího syna, který později povstal proti vlastnímu otci. \n\nVálka trvala deset let, ale nakonec Gaia předpověděla vítězství Diovi, pokud si vezme za spojence ty, které Kronos věznil v Tartaru. Zeus se připlížil ke Kampě, žalářnici v Tartaru, zabil ji a použil její klíče k propuštění Kyklopů a Hekatoncheirů. Ti mu pak poté, co se posilnili jídlem a pitím bohů, pomohli v boji s Titány. Během vlastního boje zahnali většinu Titánů vrháním skal velkých jako hory.\n\nHekatoncheirové se po jejich porážce a svržení do hlubin Tartaru stali strážci jejich vězení.\n\nV Iliadě (i.399) je uveden příběh, se kterým se jinde v mytologii nesetkáváme. Pojednává o vzpouře olympských bohů proti Diovi, neboť jeho pýcha a arogance se pro ostatní bohy stávala nesnesitelnou. Proto se jednoho dne, když spal na lehátku, všichni Olympané na Dia vrhli (kromě Hestie, Athény, ..) a svázali ho. Thetis se však podařilo vyhledat jednoho z Hekatoncheirů, Briarea, který hbitě rozvázal svýma rukama najednou všech sto uzlů, kterými byl Zeus svázán, a tím svého pána osvobodil. Lidé ho však prý nenazývali jako bohové Briareós, ale Aigaion („kozí“; Ilias i.403). Hésiodos uvedl v soulad starobylé Hekatoncheiry s Olympským panteonem vysvětlením, že Briaréos byl zetěm Poseidóna, který mu dal za ženu svou dceru Kymopolieu (\"Zrození bohů\" 817).\n\nV korintském mýtu vyprávěném ve druhém století př.n.l. Pausaniem (\"Cesta po Řecku\" ii. 1.6 a 4.7), byl Briareós arbitrem ve sporu mezi Poseidónem a Héliem, mezi mořem a sluncem: po jím vyneseném rozsudku připadla Korintská úžina Poseidónovi a Korintská akropole (Acrocorinth) byla zasvěcena Héliovi.\n\nBriareós je zmíněn v \"Božské komedii\" jako jeden z Titánů, kteří napadli Jova na Olympu. Nachází se v jámě obrů v devátém okruhu pekla (Inferno XXXI, l. 99).\n\nHekatoncheirové jsou uváděni v \"Epic Level Handbook\" (kniha pravidel Dungeons & Dragons) jako nejmocnější dostupná „monstra“ s Challenge ratingem 57. Pro porovnání Tarrasque, legendární monstrum z vrcholu potravního řetězce D&D má CR 20. Dokonce Asmodeus, ďábelský vládce pekla a virtuální bůh mezi zločinci, má CR pouze 32.\n\nHekatencheiros Briareos je jedním z protagonistů Masanume Shirowovy mangy s názvem Appleseed. Je kyborgem s Hekatoncheirovskou kontrolou. Tento systém mu umožňuje kontrolu nad tuctem končetin nebo dokonce dalšími těly bez vyčerpávání sama sebe.\n\nAni antičtí ani moderní umělci se kupodivu ani nesnažili Hekatoncheiry vyobrazit, takže o jejich přesné podobě nemáme přesnou představu. \n\n\n"}
{"id": "143189", "url": "https://cs.wikipedia.org/wiki?curid=143189", "title": "Rumunské euromince", "text": "Rumunské euromince\n\nO vzhledu rumunských euromincí ještě nebylo rozhodnuto, ale už bylo uzákoněno, že budou obsahovat státní znak Rumunska.\n\nRumunsko se stalo členem Evropské unie 1. ledna 2007 a plánuje přijetí eura přibližně na rok 2014 poté, co splní kritéria pro vstup do Eurozóny. Do té doby bude používat svou stávající měnu – rumunské leu.\n"}
{"id": "143190", "url": "https://cs.wikipedia.org/wiki?curid=143190", "title": "Gyés", "text": "Gyés\n\nGyés (latinsky \"Gyes\") je v řecké mytologii jeden z hrozných padesátihlavých, storukých obrů, jejichž matkou je bohyně země Gaia a otcem bůh nebe Úranos. \n\nTři bratři Hekatoncheirové (doslova \"Storucí\") jménem Kottos, Briareós a Gyés a jsou přímými sourozenci Titánů a Kyklopů. Byli prý zpupní a tak šerední, že se jejich otec na ně nemohl ani podívat. Proto je hned po narození svrhl do hlubin země s přísným zákazem vycházet ven. \n\nTo jejich matku velmi nazlobilo, takže přemluvila nejmladšího z Titánů Krona, aby otce za to potrestal a zbavil vlády. Kronos to udělal a prohlásil se vládcem, ovšem Hekatoncheiry nepropustil, protože se bál jejich síly. \n\nUdělal to až Zeus, který později povstal proti vlastnímu otci Kronovi. Hekatoncheirové mu za to pomohli v boji proti Titánům a po jejich porážce a svržení do hlubin Tartaru se stali strážci jejich vězení. \n\nO přesné podobě Hekatoncheirů nemáme jasnou představu, ani v Antice ani v moderní době nebyli nikde zobrazeni. \n\n\n"}
{"id": "143191", "url": "https://cs.wikipedia.org/wiki?curid=143191", "title": "Briareós", "text": "Briareós\n\nBriareós (latinsky \"Briareus\") je v řecké mytologii jeden z hrozných padesátihlavých, storukých obrů, jejichž matkou je bohyně země Gaia a otcem bůh nebe Úranos. Bývá také uváděn pod jménem Aigaión.\n\nJsou to tři bratři Hekatoncheirové (doslova \"Storucí\") jménem Kottos, Briareós a Gyés a jsou přímými sourozenci Titánů a Kyklopů. Byli prý zpupní a tak šerední, že se jejich otec na ně nemohl ani podívat. Proto je hned po narození svrhl do hlubin země s přísným zákazem vycházet ven. \n\nTo jejich matku velmi nazlobilo, takže přemluvila nejmladšího z Titánů Krona, aby otce za to potrestal a zbavil vlády. Kronos to udělal a prohlásil se vládcem, ovšem Hekatoncheiry nepropustil, protože se bál jejich síly. \n\nUdělal to až Zeus, který později povstal proti vlastnímu otci Kronovi. Hekatoncheirové mu za to pomohli v boji proti Titánům a po jejich porážce a svržení do hlubin Tartaru se stali strážci jejich vězení. \n\nV některých řeckých pověstech se tvrdí, že tzv. Héraklovy sloupy se původně nazývaly \"sloupy Kronovy\" a posléze \"sloupy Briareóvy\". Byly prý pojmenovány po obru, jehož moc sahala až k nim. Když se však na Briarea zapomnělo, byly pojmenovány po Héraklovi. Ovšem je zapotřebí si uvědomit, že také Héraklovi se zpočátku říkalo Briareós.\n\nO přesné podobě Hekatoncheirů nejsou představy, ani v antice ani v moderní době nebyli nikde zobrazeni. \n\nBuď jiná verze mýtu nebo jiná postava je Briareós, kterého však lidé nazývali Aigaión. Podle Homéra to byl rovněž nevzhledný storuký obr, jehož otcem byl ale bůh moří Poseidón. Tento uposlechl výzvy bohyně Thetis a přispěchal na Olymp ve chvíli, kdy nejvyššího boha Dia bohové Héra, Athéna a Poseidón chtěli spoutat a svrhnout z trůnu. \n\nKdyž vzbouřenci uviděli šeredného obra, ustrnuli a pustili provazy. Podle jiného zdroje však už byl Zeus spoután a Briareós všechny uzly bleskově svým stem rukou rozvázal a vládce osvobodil a zachránil. \n\n\n"}
{"id": "143193", "url": "https://cs.wikipedia.org/wiki?curid=143193", "title": "Fidlovačka aneb Žádný hněv a žádná rvačka", "text": "Fidlovačka aneb Žádný hněv a žádná rvačka\n\nFidlovačka aneb Žádný hněv a žádná rvačka je divadelní hra Josefa Kajetána Tyla. Poprvé byla uvedena 21. prosince 1834 ve Stavovském divadle. Knižně byla vydána v roce 1877. Poslední zpracování hry bylo napsáno Helenou Šimáčkovou. Ve hře se objevuje píseň \"Kde domov můj\", která se později stala českou hymnou. Ve hře ji zpívá slepý houslista Mareš. Tato píseň byla složena Františkem Škroupem.\n\nFidlovačka byla oblíbená jarní slavnost pražských ševců, která se každoročně konala po Velikonocích v Nuselském údolí u Botiče v Praze Nuslích. Její název byl odvozen od ševcovského nástroje zvaného fidlovačka, který ševci používali k hlazení (neboli \"fidlování\") kůže při výrobě obuvi. Symbol této slavnosti představovala břízka ozdobená věncem z jarních květů, stuhami a malovanými kraslicemi. Na vrcholku břízy byla připevněna ševcovská fidlovačka.\n\nObchodnice s máslem Mastílková se stará o neteř Lidušku, kterou miluje mlynářský chasník Jeník. Ten je synem obuvníka Kroutila, souseda paní Mastílkové. Lásce mladých lidí není nakloněn ani jeden z opatrovníků. Obuvník je vlastenec, zatímco Mastílková se pohybuje mezi Němci.\n\nU Mastílkové se sejde „vznešená“ společnost a té je Liduška představena jako nevěsta malého koktavého barona Dudka, který téměř neumí česky. Když je zábava v nejlepším, přijde Jeník a požádá o Liduščinu ruku. Je odmítnut a odchází.\n\nŽid Šiveles se syny vymáhá od Dudka dluh. Naštěstí jde kolem kuchařka paní Mastílkové a Dudek od ní vyláká peníze a náramek, které židovi odevzdá. Schází se více lidí a Jeníkovi se podaří promluvit s Liduškou. Dohazovač Kozelka se dozví o Dudkově lásce ke kuchařce, což popudí jejího nápadníka Ondřeje.\n\nKuchařka má schůzku s baronem, ale místo něho najde Ondřeje a omylem ho políbí. Když ho pozná, uteče. Přichází opilý dráb a chce se s Ondřejem líbat, ale naštěstí právě v tu chvíli přichází Mastílková se dvěma sluhy a Kozelkou. Ondřej jí vše řekne a Mastílková se rozhodne, že Lidušce najde jiného ženicha.\n\nSlaví se fidlovačka na Nuselské louce. Kroutil přichází s Jeníkem a Kozelkou a slepý houslista Mareš zpívá \"Kde domov můj?\" Přijde i Mastílková s Liduškou. Kuchařka zahlédne barona a táhne ho pryč, Ondřej ale způsobí poplach a Dudek je zatčen. Poté se Ondřej s kuchařkou usmíří. V zahradním hostinci (Nuselský pivovar) čeká dohazovač Kroutil. Všichni se u něj sejdou a domluví se svatba.\n\nŠťastně dopadne i Ondřej, který všem s jásotem oznámí, že si do tří týdnů bude brát kuchařku. Hra končí pobídkou, aby se Češi hodně ženili, měli hodně dětí a vychovali z nich hodné a upřímné Čechy.\n\n"}
{"id": "143196", "url": "https://cs.wikipedia.org/wiki?curid=143196", "title": "Nisa", "text": "Nisa\n\nSlovo Nisa má více významů. Může označovat například:\n\n\n\n\n"}
{"id": "143197", "url": "https://cs.wikipedia.org/wiki?curid=143197", "title": "Fakultní nemocnice v Motole", "text": "Fakultní nemocnice v Motole\n\nFakultní nemocnice v Motole je největší zdravotnické zařízení v Česku a jedno z největších v Evropě s kapacitou 2 199 lůžek, které ročně hospitalizuje 79 000 pacientů, což je nejvíc v celé ČR. Jedná se o rozsáhlý komplex nemocničních budov v Praze 5-Motole. Jedná se o hlavní výukovou základnu posluchačů 2. lékařské fakulty Univerzity Karlovy. Své sídlo zde mají také některá pracoviště 1. LF UK.\n\nCelý areál tvoří dva velké monobloky. \nStarší „Dětská nemocnice“ ze 60. let 20. století, jejíž stav byl již velmi neuspokojivý a celá budova ohrožovala bezpečnost pacientů (například problémy s tepelnou izolací či s balkony, které hrozily dokonce zřícením). V roce 2006 byla zahájena rozsáhlá rekonstrukce, v její první fázi byly rekonstruovány společné interiéry všech čtyř křídel (tedy A, B, C i D), jedná se o výtahy, schodiště atd. V roce 2007 začala oprava exteriérů jednotlivých křídel. Dětská nemocnice má celkem 667 lůžek, z toho 136 na JIP. Celkem se zde nachází 2 199 lůžek pro pacienty. \n\nDruhý monoblok je z přelomu 80. a 90. let 20. století, a jedná se o hlavní budovu pro dospělé pacienty. Ta je rozdělena do tzv. „Komunikačních uzlů“ A – G. Oddělení pro dospělé čítá 1 362 lůžek, z toho 218 pro intenzivní péči.\nV areálu se také nachází mnoho přízemních domků, které kdysi sloužily jako pavilony, spojené dlouhými chodbami. Ty však nyní chátrají, případně jsou využívány jako ordinace, laboratoře a technické zázemí. V horní části areálu se nachází velké nadzemní garáže a ubytovna sester.\n\nUž v letech 1937 a 1938 se začalo s přípravnými pracemi na výstavbu nemocničního zařízení s kapacitou 1 300 lůžek. Úkolu se ujali mladí architekti G. Paul a F. Čermák. V plánech byly zahrnuty možnosti jak okrskové tak fakultní nemocnice.\n\nVpád německých vojsk v roce 1939 však tyto přípravné práce pozastavil. Jelikož okupanti obsadili většinu existujících klinik na území Prahy, vznikla naléhavá potřeba k vytvoření nových nemocničních lůžek. Původní plán byl proto zjednodušen a v roce 1941 bylo tehdejším ministerstvem zdravotní a sociální správy rozhodnuto vybudovat v Motole provizorní barákovou nemocnici. Ta spadala pod vedení všeobecné vinohradské nemocnice.\n\nV srpnu 1941 začala stavební firma Ing. Jana Matouška stavbu 25 pavilonů. Cena stavby byla 30 milionů protektorátních korun. Dalších 6 milionů stálo vnitřní vybavení nemocnice. Vše bylo financováno z původního fondu, který byl vytvořen před okupací a který spravoval prof. Arnold Jirásek. Hlavní lékařský poradce stavby MUDr. Diviš prosadil propojení jednotlivých pavilonů vytápěnými chodbami. Částečný provoz nemocnice byl zahájen 4. ledna 1943.\n\nHlavní skupinu tvořilo 12 pavilonů, v nichž byl umístěn hlavní příjem nemocných, správa nemocnice, interní oddělení se dvěma pavilony po 60 lůžkách a jedním pavilonem s ambulancemi, stejně členěné chirurgické oddělení, gynekologické oddělení s 56 lůžky a hospodářské objekty dvou kotelen, garáže, hlavní kuchyně, skladu paliva, byty lékařů a laborantů.\n\nDruhou skupinu tvořilo odd. tuberkulózy se třemi 60lůžkovými a jedním 50lůžkovým pavilonem a dvěma pavilony otevřených leháren. Samostatně stál pavilon prosektury. Ve třetí části byly byty pro pracovníky. Uvažovalo se o maximální životnosti nemocnice na 10 až 15 let a proto bylo hlavním stavebním materiálem dřevo. I přes provizorní charakter sloužily budovy pro zdravotnické účely až do roku 1997 a na svém místě stojí dodnes.\n\nProvizorní a teprve částečný provoz nemocnice „Zweigstelle Hilfkrankenhaus in Motol“ jakožto pobočky státní všeobecné nemocnice na Vinohradech byl zahájen 4. ledna 1943.\n\nPrvním ředitelem a přednostou interního oddělení byl prof. MUDr. Miloš Netoušek. V čele chirurgického oddělení stál prof. MUDr. Jiří Diviš, primářem odd. tuberkulózy byl ftizeolog prof. MUDr. Jaroslav Jedlička, radiologické a rentgenologické odd. vedl prof. MUDr. Slavoj Věšín, přednostou gynekologicko porodnického odd. byl MUDr. Václav Šebek (1901 – 1980), na prosekturu byla na zkrácený úvazek přidělena prof. MUDr. Dagmar Benešová.\n\nMedicínsky byla tehdy na velice vysoké úrovni.\n\nKdyž došlo k uzavření vysokých škol (po atentátu na Heydricha), tato nemocnice se stala útočištěm studentů medicíny, kteří tak měli možnost dál studovat a vzdělávat se.\n\nV roce 1944 projevili o nemocnici zájem Němci, kteří zde chtěli vybudovat vojenský lazaret. Nedošlo k tomu, neboť měli výhrady k materiálu, ze kterého je stavba provedena (jeden důstojník probodl stěnu chodby bodákem).\n\nAž do roku 1946 spadala motolská nemocnice pod administrativu Veřejné státní nemocnice na Vinohradech. Poté se stala samostatnou nemocnicí pod názvem \"Státní všeobecná veřejná nemocnice v Praze Motole\". Od roku 1948 se nazývá Státní oblastní nemocnice v Motole. V srpnu 1948 se ke stávajícím traktům připojila i nedaleko stojící budova ve které sídlil Ústav pro léčení lupusu Českého zemského spolku proti TBC. Původně se jí říkalo Masarykův ústav.\n\nPo připojení byla celá budova s kapacitou 100 lůžek určena pro léčení infekčních hepatitid a spadala zprvu pod interní oddělení.\n\nV roce 1950 získala nemocnice objekt Okresní národní pojišťovny (bývalé sanatorium SANOPZ) v ulici Na Cihlářce na Smíchově, kde zbudovala infekční oddělení s 80 lůžky, určené k léčbě infekční žloutenky. Šéfem tohoto oddělení se stal internista působící v Motole MUDr. Otakar Soušek, který se později stal přednostou oddělení infekčních hepatitid v bývalé léčebně lupusu v Motole. V říjnu 1952 byl objekt Na Cihlářce uvolněn a předán Státnímu sanatoriu.\n\nV letech 1953 až 1955 byla motolská nemocnice sloučena s Okresním ústavem národního zdraví (OÚNZ) v Praze 5. To se ovšem neosvědčilo a od roku 1956 až do svého sloučení s Dětskou fakultní nemocnicí (1. ledna 1971) nesla název Městská nemocnice v Motole. V roce 1957 bylo vyčleněno přízemí v budově infekčních hepatitid pro potřeby neurologického oddělení v jehož čele stál přední neurolog doc. MUDr. Karel Mathon.\n\nV roce 1958 se začala psát historie kliniky nukleární medicíny. Po dohodě nemocnice s Výzkumným ústavem endokrinologickým a ÚNZ NVP bylo zřízeno radioizotopové oddělení. Původně se mělo toto oddělení přestěhovat do krčské Thomayerovy nemocnice, k přesunu však nedošlo a oddělení tak sídlí dodnes v Motole.\n\nV průběhu 50. let vzniklo v nemocnici množství nových laboratorních oddělení, roku 1959 např. hematologické oddělení pod vedením MUDr. Julie Singlové. V témže roce vzniká ústřední biochemická laboratoř, kterou vedl Ing. Ladislav Žák a v roce následujícím, tedy v roce 1960 oddělení mikrobiologie a bakteriologie, které šéfoval MUDr. Jan Lexa.\n\nMotolská nemocnice je dopravně obsluhována autobusovými linkami 167, 168, 174, 180, 184, 347, 380 a noční linkou 902 ze zastávky „Nemocnice Motol“ a některé také na zastávkách „Sídliště Homolka“, „Pod Šafránkou“, „Kudrnova“, „Zahradníčkova“, „Šafránecká“ a „Na Šafránce“. \n\nDne 6. dubna 2015 bylo otevřen nový úsek prodloužení linky A pražského metra ze stanice Dejvická do nové stanice Nemocnice Motol s jedním z východů přímo do areálu nemocnice.\n\nPřímo u nemocnice nejsou tramvajové zastávky, nejbližší jsou Vypich (linky 22, 25, noční 97) a Hotel Golf či Motol (9, 10, 16, noční 98, 99). \n\n"}
