{"id": "134513", "url": "https://cs.wikipedia.org/wiki?curid=134513", "title": "Dušníky nad Vltavou", "text": "Dušníky nad Vltavou\n\nDušníky nad Vltavou jsou vesnička ležící ve středních Čechách, v oblasti dolního Povltaví (severně od Prahy až k soutoku s Labem u Mělníka). Od roku 1960 tvoří součást obce Všestudy (okres Mělník). Nachází se na pravobřežních náplavách v ohybu řeky Vltavy zhruba 8 km ssv. od Kralup nad Vltavou, 5 km od Veltrus, s výhledem na horu Říp. Administrativně spadá pod obec Všestudy, poštovně jsou Dušníky přiřazeny k obci Vojkovice.\n\nKatastr o rozloze 2,6 km² lemuje na jihu dálnice D8. Vltavský břeh okolo Dušník chrání protipovodňová hráz po celé délce. Katastrální území Dušník tvoří pole, louky, chmelnice, zahrady, drobné vodní plochy, zbytky lužního lesa, obytné a zemědělské stavby.\n\nDušníky – původně také uváděny Daleké Dušníky nebo Hořejší Dušníky– dostaly plný úřední název Dušníky nad Vltavou až v roce 1910.  Daleké byly nazývány patrně podle vzdálenosti od centra Kouřimského kraje, Hořejší podle umístění v samém severním cípu kouřimské oblasti. Kromě toho byly vždy Dušníky stranou všech hlavních cest (na rozdíl od Dušník u Obříství nebo od Dušník u Roudnice nad Labem).\n\nSamotné pojmenování pochází od obecného jména dušník – dušník býval člověkem, který připadal některému kostelu, původně se zpravidla o kostel staral nebo se nějak podílel na jeho výživě. Dá se tedy předpokládat, že první obyvatelé (nebo jejich předkové) takovými dušníky byli.\nV České republice se vyskytuje šest sídel nebo jejich částí obsahujících „Dušníky“ v názvu, pět z toho ve středních Čechách:\n\nZ Polska známe doklad podstatnější většího sídla Duszniki-Zdrój. O tomto kladském Dušníku (německy Bad Reinerz), česky nikoliv Dušníkách, se lze dočíst v lingvistické literatuře.\n\nKatastrální území Dušníky se nachází na území České vysočiny, České tabule, v podsoustavě Polabská tabule (Středolabská tabule), v Mělnické kotlině. Území je typickou příbřežní rovinou rozkládající se podél toku Vltavy na náplavách.\n\nÚzemí patří k útvarné skupině čtvrtohor, útvarům holocénu (aluviu) a pleistocénu (diluviu). Úrodná hlinitopísčitá půda je zde dlouhodobě intenzivně využívána pro pěstování obilí, zeleniny a chmele.\n\nObec se rozkládá na pravém břehu Vltavy, asi 300 m od říčního koryta na mírné vyvýšenině, v průměrné nadmořské výšce 167 m n. m.\n\nDolní Povltaví a Podřipsko, kam Dušníky klimaticky náleží, patří k nejteplejším oblastem ČR. Leží tedy v klimatické oblasti teplé, sušší, s mírnou zimou. Zdejší průměrná roční teplota (údaje platné pro Veltrusy) je 8,5–9,5 °C, průměrná červencová teplota činí 18–19 °C, průměrné roční srážky jsou spíše nízké: 90–100 mm.\n\nZe severozápadu je území vesnice před větry chráněno skalnatým ostrohem (skála lidově zvaná Svině), který pokračuje na severu jako zvýšená terasa na katastrálním území Nová Ves a Mlčechvosty.\n\nCelé území patří do povodí řeky Vltavy. Ochranná protipovodňová hráz, opravovaná v roce 2002, sleduje tok Vltavy v celé délce, od břehu ji odděluje pás luk a lužních hájků. V katastrálním území se nachází několik drobných vodních ploch, tzv. vltavských tůní či rybníčků, které v souvislosti s povodněmi a stavbami (dálnice) vznikají a zanikají či mění svůj tvar a rozsah: patří k nim Rožmberák nebo Černá (Bezedná) tůň a tři menší rybníčky.  \nNáplavy aluviální Vltavy jsou charakteristické v údolí Vltavy i v inundaci světlehnědými písčitými hlínami, jednak světlehnědým hlinitým pískem. Jsou to půdy lehké, snadno obdělavatelné, polopropustné nebo s propustnou spodinou hlín dřívějších. Diluviální náplavy jsou zastoupeny hlínou rázu spraše, hlinitopísčité, u hlín s pískem na spodině s hrubším pískem a oblázky.\n\nPůda je po staletí intenzivně obdělávána (daří se zelenině, obilí, chmelu) a ve 20. století probíhá ve všech sousedních katastrech více či méně intenzivní těžba písku.\n\nOblast se nachází v českém termofytiku (oblast teplomilné květeny), 9. fytogeografickém obvodu (Dolní Povltaví). Pro tuto oblast jsou typické časté akátiny, zbytky teplomilných doubrav, dubohabřiny, stepi s úzkolistými travami. Ve stromových porostech se místy vyskytují v předjaří rostliny jarního aspektu lesa (křivatec žlutý, sasanky aj.).\n\nVe zbytcích lužních lesíků podél řeky dominují porosty javorů, vazů a akátů. Dominuje orná půda, kde se pěstují především obiloviny (pšenice, žito) a chmel, hořčice a řepka olejka.\n\nNa prohlášení přírodní památkou byl navržen statný dub letní v jižní části návsi. Podle dušnické kroniky byl v roce 1960 asi 150 let starý.\n\nKronika obce uvádí jako nejstarší archeologický nález kostru skrčence (únětická kultura), objevený jedním ze sousedů v 90. letech 19. století za vsí, v místě zvaném Na rukavici (pozemek u čp. 27). Ve vesnici a na polích v okolí (v zahradě čp. 12, na poli Na špalkách) byly také v letech 1853 a 1898 nalezeny pozůstatky hrobů kultury popelnicových polí. Na protějším břehu Vltavy v místě dnešního železničního tunelu byly odhaleny nálezy z doby bronzové a raného středověku. Časté pravěké osídlení lze v obci předpokládat - mnohé nálezy jsou potvrzeny z mnoha obcí v nejbližším okolí včetně Všestud a Vepřku, Dušníky samostatně zpracovány nejsou.\n\nOblast v ohybu Vltavy pod soutokem s Labem bývá historiky nazývána jako Meziříčí (mezi Labem a Vltavou) s nejvyšším bodem – Dřínovským kopcem. Na něm anebo poblíž na vrchu zvaném Kamenná hora (247 m n. m.) stával meziříčský hrad, resp. hradiště (zbytky ohradní zdi lze najít v porostu Dřínovského chlumu, archeologické nálezy se vyskytly i na Kamenné hoře). Dřínovský kopec je od Dušník vzdálen asi 7 km.\n\nV knížecí době patřily Dušníky do knížectví Zlického, od 12. století do druhé půle 18. století poté do Kouřimského kraje.\n\nOkrouhlý, ne zcela pravidelný tvar naznačuje prastarost obce, která byla v těchto místech založena v raném středověku. Okrouhlá náves byla obklopena průčelími domů ze všech stran, za domy následovaly zahrady a hospodářská stavení.\n\nStruktura obce byla dvojdílná – menší díl, manský dvůr připadal Koruně české (královský majetek), větší díl pak pražskému proboštství (církevní majetek), odtud pochází také nazvání Dušník.\n\nPrvní dochovaná zmínka o Dušníkách pochází z roku 1228. Tehdy ves připadla klášteru sv. Jiří na Hradčanech.\n\nVepřecký farář A. Kolář uvádí, že roku 1420 král Zikmund zapsal Dušníky Štěpánu z Mlazovic „na čas“. Faktem je, že Dušníky byly na seznamu 35 vsí darovaných Starému Městu Pražskému králem Zikmundem. Ještě dvakrát jim byl tento majetek potvrzen (králem Jiřím 1459 a králem Vladislavem 1472). Tak Dušníky stihl běžný osud církevních majetků, které byly v době husitských válek a po nich zabaveny a převedeny do cizího vlastnictví (většinou jako odměna za vojenské zásluhy). Roku 1490 se kapitula hlavního kostela hradu pražského ucházela o vrácení vesnic Dušník a Všestud, které držel Mareš a Oldřich Mlíčko, „nemajíce prý žádného práva“.\n\nOd vzbouřených stavů ves koupilo roku 1620 Nové Město Pražské za 10 000 kop míšeňských, ovšem po bitvě na Bílé hoře (1628) ji muselo (podobně jako sousední Všestudy a Vepřek) bez náhrady vrátit proboštství u svatého Víta.\n\nPodle Berní ruly z roku 1654 čítaly Dušníky čtyři statky a jednu chalupu, přitom dva ze statků byly osazeny novým majitelem, což byl v době pobělohorské běžný jev. Až do 20. století si ves zachovala půdorys tvořený areály 4 (později 5) statků s hlavní budovou, hospodářskými staveními a doplněnými sušárnami chmele. Pozoruhodně zachovalá dvorcovitá struktura obce byla patrná ještě v 60. letech 20. století.\n\nV roce 1680 při morové epidemii zemřelo v Dušníkách od června do prosince 30 obyvatel.\n\nZ osmnáctého století se dochovalo několik stížností sedláků a chalupníků na útisk ze strany vrchnosti. Robotní zatížení bylo značné, docházelo k případům „neposlušnosti“ hlavně období válek (a verbování), moru, povodní či jiných katastrof. Dochovány jsou i seznamy sousedů ledabylých ve víře (katolické). Ještě koncem století zemřelo několik vesničanů na mor. Dušničtí také jednali s panstvem o právo užívat ostrov, který se utvořil na Vltavě mezi Dušníky a Mlčechvosty (ucházeli se o něj podobně také Ouholičtí s tím, že vznikl de facto z trosek jejich vesnice, které odplavila povodeň) či o právo pálit kořalku. V roce 1770 vznikly plány na stavbu protipovodňové hráze.\n\nOd roku 1774 patřily Dušníky do panství Jeviněves-Veltrusy, které spravovala rodina Chotkových. Dochovala se smlouva o nákupu vsi Dušníky Rudolfem hrabětem Chotkem za cenu 1000 zlatých.\n\nV září roku 1780 se zodpovídal (chalupník) Matěj Hlaváček a (sedlák) František Martinovský z Dušník spolu s Václavem Hlaváčkem z Kozomína, že u nich byly nalezeny kacířské knihy F. Kegelia, Lutherův Nový zákon a Komenského Praxis. Před soudem se chovali hrdě. Václav Hlaváček prohlásil: „Já věřím jen v to, co v zákoně božím je psáno a nic víc.“ Pak řekl, že si knihy opět zakoupí, ačkoliv ví, že jsou kacířské, a že pro ně upadá do klatby. Všichni tři byli uvězněni v Rakovníku až do prohlášení tolerančního patentu.\n\nV roce 1782 je v Dušníkách doloženo 13 domů, v nich 15 rodin, dohromady 89 obyvatel. O tři roky později se krajem, tedy i Dušníky prohnala ničivá povodeň, která protrhla hráz u Všestud.\n\nPočátek 19. století poznamenaly napoleonské války, drahota a povinnost přípřeže (koní) dopadla pochopitelně i na Dušnické. Roku 1816 bylo za Veltrusy regulováno koryto Vltavy. Okolo roku 1820 vznikla i alej vedoucí z veltruského parku podél vody až do Dušník a pavilon na konci cesty (u dnešního vraňanského jezu). Od roku 1823 se dušnické děti učily v nové vepřecké škole, která nahradila dosluhující stavbu předchozí a kam se dopravovaly poříčním přívozem. Počátkem 30. let řádila cholera, která si vyžádala, podle kroniky obce, tři oběti. V roce 1841 postihly celé okolí záplavy – ledové kry se daly do pohybu a zaplavily pole. V následujícím roce zase trápila hospodáře sucha – děti přes vltavské koryto pohodlně přecházely suchou nohou do školy na Vepřku – a roku 1845 opět povodně. Ve čtyřicátých letech se započalo s vyměřováním a stavbou železnice na protějším břehu řeky (Vepřek, dráha Praha – Děčín).\n\nNovým správním rozdělením Čech v roce 1850 byl zřízen soudní okres velvarský se 40 katastrálními obcemi, mezi nimiž byla i obec Dušníky, který spolu se soudním okresem slánským a libochovickým patřil k hejtmanství slánskému, okresnímu trestnímu soudu Mělník, zemskému soudu a krajské vládě v Praze. Dušnickým statkářům a domkářům byla uznána práva a obec bezplatně dala k užívání domek přívozníkovi s tím, že bude zajišťovat převoznické služby obyvatelům.\n\nPostupně se ujímaly se intenzivnější způsoby zemědělského hospodaření.\n\nRoku 1860 si Antonín Doubravský zřídil hospodu a krám v čp. 15.\n\nPrusko-rakouská válka roku 1866 nepoznamenala Dušníky drancováním. Třebaže zde byli pruští vojáci ubytováni, chovali se „přátelsky“, zvláště k dětem.\n\nV 70. letech proběhlo krajem několik povodní, které vyvrcholily tou největší v létě roku 1890. Teprve po ní došlo k větším opravám a dostavbám hráze, o které Dušničtí žádali už v roce 1846.\n\nNa slavné Jubilejní výstavě v Praze roku 1891 vystavovali dušničtí statkáři chmel, žito a ovoce. Při příležitosti výstavy předváděl svůj nový horkovzdušný balon v Čechách Francouz Louis Godard. Při jednom z předváděcích letů nouzově přistál s českým doprovodem náhodou u Dušník: získal tak nadlouho vysoké povědomí o kulturnosti českého národa, neboť byl ihned po přistání francouzsky uvítán hospodářem – malířem Pokorným – a bohatě jím pohoštěn.\n\nV té době patřily administrativně k Dušníkům také osady Jedibaby (Dědibaby) a Křivousy. Ve starostování se střídali jednotliví dušničtí statkáři i chalupníci. To platí až do úředního rozloučení obcí Dušníky a Křivousy (s osadou Jedibaby) v roce 1923.\n\nV tomto století se pozměnil částečně půdorys obce: statkáři započali s výstavbou výměnků a domků pro zaměstnance za čp. 1 – za stodolami statku Vojtěchovských a Pokorných tak přibylo 5 domků v řadě. Díky této nové ulici tvoří dnes silnice vedoucí Dušníky okruh, který se v místě statku čp. 10 vrací na okresní silnici.\n\nRoku 1906 byla vystavěna silnice Dušníky – Křivousy. Roku 1908 byla zakoupena hasičská stříkačka a založen hasičský sbor.\n\nZa 1. světové války konalo vojenskou službu 19 Dušnických, dva z nich padli, další dva konali službu v čs. legiích a jeden další se po válce vrátil z ruského zajetí.\n\nV roce 1923 zaznamenala obec vrchol v počtu obyvatel: 181 mužů a žen v celkem 45 bytových jednotkách.\n\nV průběhu dvacátých let obecní rada projednávala nejčastěji možnost stavby jednotřídní školy (chtěla spolupracovat také s obcí Všestudy na vybudování školy ve Všestudech při hrazení 1/3 nákladů), elektrifikaci, pronájmy pozemků a kácení a vysazování stromů.\n\nV letech třicátých řešila obec rozličné hospodářské záležitosti, žádosti o příspěvky nemajetným, potíže s obsazením přívoznického místa a znovu otázky školní docházky. Vznikla malá obecní úřadovna v přístavku při čp. 11.\n\nV roce 1939 byly německou armádou za velkého úsilí rozstříleny obranné betonové pevnůstky (řopíky) rozmístěné na vltavské hrázi (také) kolem Dušník, které tvořily součást opevnění tzv. Pražské čáry. Opevnění tedy nikdy nebylo využito ke svému účelu.\n\nV roce 1940 při větší vodě byla zatopena některá pole kolem vsi a částečně i silnice do Všestud. K. 1. lednu 1940 žilo v Dušníkách 163 osob.\n\nZ židovských občanů obce odešla do Terezína dne 23. února 1942 podle údajů z kroniky Sára Ackermannová, vdova, narozená 9. 4. 1904 a bydlící v Dušníkách od 1. 11. 1938. V seznamu obětí holocaustu figuruje pod jménem Charlotta Ackermannová, uvádí se jiné datum narození: 9. 4. 1909. Opravdu odešla 26. února s transportem do Terezína a 1. února 1943 byla odvezena do Osvětimi, kde zahynula.\n\nNěkteří muži, narození okolo roku 1920, odešli na nucené práce do Říše, někteří zůstali jako „nepostradatelní“ v hospodářství, jiní byli nasazeni na práci do chemických továren v nedalekých Kralupech nad Vltavou. Počátkem roku 1945 byli v Dušníkách ubytování ruští zajatci spolu s německým doprovodem na útěku zpět do Říše, několika se tu podařilo uprchnout. Polní práce rušily časté nálety spojeneckých letounů (průmyslové Kralupy, důležitá železniční trať). V květnu 1945 vytvořili Dušničtí hlídky a hlídkovali dnem i nocí. Josef Machuta byl zraněn na cestě do Prahy (kam se ubíral na pomoc povstalé Praze) a po převozu do roudnické nemocnice zemřel. 9. května zajala dušnická hlídka skupinu 14 Němců včetně dvou žen. 17. května už tábořila v Dušníkách a poblíž sovětská armáda.\n\nPo ukončení války se 57 dušnických občanů rozhodlo odstěhovat do pohraničí, do domů přidělených po vysídlených Němcích.\n\nPolní práce v Dušníkách, které na jaře dlouho stály, bylo možné toho roku částečně zvládnout za pomoci přidělených německých občanů, kteří byli později odsunuti.\n\nDo počátku 50. let byli všichni majitelé statků donuceni odejít a předat veškeré svoje majetky státu (Československé státní statky), taktéž hostinec a obchod byly převedeny na podnik Jednota. Původní obyvatelé – sedláci – byli ustavičným nátlakem donuceni k vystěhování a k „povinnému pachtu“. Obec byla dosídlována občany většinou ze Slovenska. Z bývalých statkářů zůstala nejdéle Berta Pokorná, jíž byla vykázána jediná místnost v domě, který po staletí patřil její rodině. V Dušníkách zůstala tato „slečna Malířová“ do své smrti v roce 1967.\n\nDopravní spojení ještě částečně zajišťoval přívoz, postupně se dařilo zavádět autobusové spoje a od roku 1957 přívoz fungoval spíše nepravidelně, dokud nezanikl zcela v letech šedesátých.\n\nMezi nově (dočasně) dosídlenými občany se vymyká Jaroslav Libenský, pověřený mj. sepisováním obecní kroniky, kterého se zodpovědně ujal, a především Alois Šiška, bývalý letec RAF, který se v Dušníkách živil opravami elektrických spotřebičů.\n\nV roce 1957 byla dostavěna nová sušárna chmele a další provozy (česačky) v blízkosti vesnice. Od téhož roku končí přiškolení dušnických dětí ke škole na Vepřku a začínají dojíždět do Veltrus.  \n\nV Dušníkách za vilkou čp. 27 byly vystavěny jednoduché jednopodlažní dřevěné budovy jako ubytovny pro studenty zemědělské školy a chmelové brigádníky. Některé ze staveb byly strženy po povodni roku 2002.\n\nOd roku 1960 se Dušníky stávají součástí obce Všestudy, jíž jsou doposud. Počet obyvatel postupně klesá až do konce tisíciletí, kdy začíná znovu mírně stoupat. Restaurace byla počátkem 70. let v provozu pouze v době chmelových brigád, roku 1975 zaniká zcela. Zaniklý obchod částečně suploval provoz pojízdné prodejny potravin.\n\nV osmdesátých letech docházelo k úbytku obyvatel i v souvislosti s pokročilým chátráním zanedbaných statků. Byl zbořen statek Vojtěchovských a Herbstů (ten až v roce 1988). \n\nPo roce 1989 zůstal provozuschopný jediný statek ve vsi (čp.10), zemědělskou činnost po zprivatizování provozuje i v 21. století.\n\nNa kraji katastru v letech 1993 - 1996 vyrostl nový úsek dálnice D8 (úsek Úžice - Nová Ves), který napomohl dopravní dostupnosti Prahy a zároveň navždy poznamenal životní prostředí nejen ve Všestudech a Dušníkách, ale v celém širším okolí.\n\nV roce 2000 byl v Dušníkách zaveden zemní plyn.\n\nV roce 2002 zasáhla Dušníky povodeň, všechny zahrady a domy (s jednou výjimkou) byly zatopeny. Statek čp. 4, resp. budovy, které z něj zbývaly, byl následně zbořen, podobně i další, vesměs hospodářské stavby ve vesnici (stodoly, sušárny chmele), postavené z nepálených cihel.\n\nV letech 2008 - 2018 byly vystavěny v Dušníkách na místě zbořených statků tři nové domy.\n\nPři další z povodní, roku 2013, byly zatopeny sklepy a přízemí tří domů v zadní části obce. Obec byla evakuována, evakuaci odmítli pouze obyvatelé čp. 12.\n\nOd roku 2002 dochází k výsadbě a průběžné obnově aleje podél silnice na Všestudy. V roce 2013 (po povodni) byla vybudována nová silnice spojující Dušníky a Dědibaby.\n\nV roce 2017 byla ve statku čp. 10 otevřena restaurace a penzion. V roce 2018 byly Dušníky připojeny k místnímu rozhlasu Všestudy.\n\nStruktura obyvatelstva Dušník nad Vltavou se v průběhu staletí až do poloviny století 20. příliš radikálně neměnila. Obyvatelstvo tvořily rodiny sedláků ze čtyř (později pěti) a jejich čeleď, později, s volnějším pohybem obyvatel, přibývali sezonní zemědělští dělníci a dělnice. Větší otřes znamenalo vyhnání nekatolíků po roce 1620, tehdy byli majitelé dvou statků nově dosazeni. Úbytek obyvatelstva také způsobila morová epidemie koncem 17. století (v roce 1680 od června do prosince zemřelo 30 osob).\nPodle dochovaných pramenů bylo žili v Dušníkách nad Vltavou až do konce 19. století vždy katolíci i nekatolíci, v první polovině 20. století převládali katolíci a přibývalo občanů bez vyznání. V období 1. republiky zde žila minimálně jedna osoba německé národnosti, za protektorátu jeden Ukrajinec a do roku 1942 jedna osoba „židovského původu“ (více židovských obyvatel bychom našli v sousedních Veltrusích a zejména v obci Vojkovice, kde donedávna stála ještě synagoga jako pozůstatek tamní židovské obce). Nejvyšší počet obyvatel v Dušníkách zaznamenala statistika v roce 1923 – celých 181 obyvatel (toho roku se zde např. narodilo 10 dětí).\n\nV Dušníkách tehdy fungovaly 3 hospody, obchod byl vždy jeden či dva. Vesnice měla váhu, kde se vážily náklady před naložením na obchodní lodě.\n\nDruhá světová válka a poté převzetí moci komunistickou stranou se staly pro obyvatelstvo osudnými. Ihned po konci války odešlo několik rodin, celkem 57 občanů do pohraničí, kde se doufali uchytit v domech po vysídlených Němcích. Úbytek pracovních sil v zemědělství byl okamžitě znatelný.\n\nDo počátku 50. let trvalo nucené vystěhovávání všech dušnických statkářů a jejich rodin.\n\nDo Dušník byla dosídlena řada občanů zejména z oblastí Slovenska, někteří zde zůstali delší dobu (2 rodiny), pro ostatní byla vesnice pouze přestupní stanicí.\n\nPočet obyvatel vytrvale klesal – v roce 1950 se uvádí 112 obyvatel, o deset let později, kdy byly Dušníky přičleněny ke Všestudům, stále ještě přes stovku, avšak v roce 1970 pouhých 79. Od 90. let 20. století se počet fakticky trvale usedlých drží okolo 20 – 30.\n\nZ jedenatřiceti obývaných domů v roce 1950 klesl počet obývaných domů na dnešních 13. Počet starousedlých rodin (za starousedlou rodinu považujeme rodinu, která zde žila před rokem 1945) je 3. Nově příchozí obyvatelé vybudovali tři nové rodinné domy v období 2010 - 2018.\n\nVáclav Pokorný (1851–1940) – pocházel ze statkářské rodiny Pokorných, která hospodařila v Dušníkách po staletí, nejprve v čp. 10, později ještě v domě čp. 12, kde se narodil právě druhorozený Václav. Navštěvoval školy v Litoměřicích, reálku v Praze, vstoupil na pražskou malířskou akademii, ale r. 1871 odešel studovat spolu s např. Václavem Brožíkem na Akademii výtvarných umění do Mnichova. Studia zakončil velkou cestou přes Halič a Bukovinu do Rumunska a Bulharska. Od roku 1878 maloval už v Dušníkách a současně pomáhal otci s hospodařením.\n\nPodnikl ještě cestu do Egypta, oženil se a znovu vycestoval, tentokrát do Itálie. Ohlas pražské výstavy, kterou uspořádal po návratu, ho však velmi roztrpčil a na dvě desetiletí přestal zcela malovat. Živil se tedy hospodařením, které vyžadovalo značných sil (povodně, škůdci chmele) a způsobem přivýdělku bylo i pronajímání pokojů na letní byty. V roce 1912 se po těžké chřipce zotavoval na Adrii a tehdy se vrátil k malířské paletě. Věnoval se poté námětům z Dušník, Veltrus, Podřipska, vycestoval i na Slovácko a na Slovensko. Uskutečnil ještě dvě výstavy: 1926 v pražském Mánesu, a především v roce 1936 ve Feiglově galerii. Ve svém domě pokryl celou stěnu rozměrné haly vyobrazením Setkání všech českých panovníků.\n\nJaroslav Herbst  (1878–1971) – narodil se na statku čp. 5 (U Herbstů, u Barborů), který později převzal po otci do spravování jeho bratr František. Vystudoval strojní inženýrství, ale asi od roku 1912 se zaměřil na malířství a sochařství, kterým propadl na celý život. Ve dvoře statku si vybudoval ateliér, přístupný po vnějším dřevěném schodišti, svými malbami však vyzdobil i vnitřní fasádu domu a v domě samotném vymaloval několik lunet s historickými výjevy. Kromě toho je autorem mnoha krajin z okolí Dušník i zátiší či květinových váz… Po roce 1948 musel stejně jako celá jeho rodina odejít, v Praze poté bydlel i pracoval v Celetné ulici, v budově Divadelního ústavu.\n\nAlois Šiška (1914–2003) s manželkou Vlastou a dcerou - v Dušníkách strávil několik let \"ve vyhnanství\" (1950 - 1958) ve vilce čp. 27, poté co mu byl zakázán v rámci represí bývalých letců RAF pobyt v Praze, zprvu pod \"nenápadným\" dohledem státní bezpečnosti, která ho údajně podezírala z provozování radiového spojení se Západem. V Dušníkách Alois Šiška se živil opravami elektrospotřebičů.\n\nRenée Shaki, rozená Herbstová – učitelka němčiny a spoluautorka známé Němčiny pro jazykové školy 3 (Spolu s Věrou Hoepnerovou), spoluautorka konverzace v perštině (spolu s Mansourem Shaki). Narodila se a do 50. let žila v Dušníkách nad Vltavou, později rodina přesídlila do Prahy. Renée měla kvůli svému původu několik let odepřena studia na VŠ, nakonec byla na vysokou školu přijata a po absolvování působila celý život jako němčinářka.\n\nLazar Pavlyšyn (1898–1995) – rodák z Ukrajiny, za 1. republiky a za války hospodářský adjunkt na statku u Herbstů. Do Československa se dostal jako student zemědělské školy a u Herbstů se snažil obstarat si dočasně živobytí, než se uklidní poměry na Ukrajině, kde byla jeho rodina perzekvována a zbavena majetku. Uklidnění se však nedočkal. V Dušníkách se oženil. Na sklonku života (70. a 80. léta) sepsal své paměti, které jsou zajímavým dokladem života zemědělského pracovníka na vesnici ve druhé půli 30. let 20. století.\n\nJaroslav Libenský (1892–1969) – stavební inženýr (projektoval např. některé vodní stavby v Československu i zahraničí), rodák z Prahy, po roce 1948 zbavený majetku a odsunutý s manželkou do Dušník nad Vltavou. Pracoval např. jako dozor na poli a na starost dostal sepsání obecní kroniky, čehož se ujal velice zodpovědně. V téže době vypracoval rešerše o dušnických pomístních jménech pro budoucí Slovník pomístních jmen, vydaný o mnoho desetiletí později ÚJČ AV ČR. Ve druhé půlce 60. let 20. století se manželé Libenských mohli vrátit do hlavního města a bydleli u jednoho ze svých synů.\n\nStatek čp. 10 – jedno z nejstarších stavení obce, podle vročení v kamenné podezdívce budovy z roku 1738 spolu se jménem majitele Matěje Pokorného, ve skutečnosti zde stával jistě statek mnohem dříve. Ze stavby roku 1738 se však do dnešních dnů mnoho nedochovalo – ovšem kromě portálu s nápisem. Jižní část statku je kamenná, patro částečně z vepřovic. Současná fasáda severní, dříve obytné, nyní kancelářské budovy zachovává prvky neohistorických slohů konce 19. století. V posledních letech byly budovy i jejich ornamentální prvky (římsy, štuky s rostlinnými dekory) obnoveny. Některé části hospodářských budov byly v posledních letech strženy a znovu vystavěny, statek si ale uchoval prastaré dvorcové rozložení staveb. Dvůr se studnou získal v 21. století parkovou úpravu s trávníkem a jezírkem poblíž studny.\n\nStatek čp. 12 - původně manský dvůr České koruny. Podle berní ruly z roku 1654 tvořil jeden ze dvou dílů vsi Dušníky. Vystřídaly se zde rody Sukoradských, Kyzlíků, Duchoslavů a Pokorných. Malíř Václav Pokorný dal dům upravit a zřídil z hospodářského dvora okrasnou zahradu. Vnitřek domu vyzdobil freskami, a to v přízemí haly zátiším s pávem a ovocem, v poschodí haly několikametrovou nástěnnou, dnes již zašlou malbou, jakousi apoteózou významných českých králů. K domu přiléhá patrový obdélníkový špýchar z pískovcových kamenů, podsklepený.\n\nVilka čp. 27 – vystavěl František Strnad, zeť vojkovického podnikatele (majitele konzervárny) Karla Schustera, na zahradě zvané Na rukavici (do té doby patřila ke statku čp. 10). Konstruktivistická vilka s pultovou střechou a francouzskými dveřmi v přízemí byla doplněna okrasnou zahradou a bazénem.\n\nDrobná zvonička na návsi tvoří její dominantu. Vznikla pravděpodobně okolo poloviny 19. století. Má půdorys čtverce se zaoblenými rohy. Střechu završuje oblouk na pilířcích, krytý stříškou, který chránil kovový zvonek. Stavba je završena kovovým křížkem. Původní železný litý zvonek s reliéfem sv. Václava nesl nápis „Sct. Wentzl“. Není známo, odkud sem byl přenesen. Za 1. republiky byly stěny zvoničky vymalovány v pseudofolklorním duchu malířem Jaroslavem Herbstem, později byla fasáda udržována jen jednobarevným nátěrem.\n\nFragment brány do dvorcové usedlosti čp. 6\n\nZachovala se branka a slepá branka, stojící po stranách vjezdu do dvora. Oba otvory branek jsou završeny polokruhem. Nad každým byl v minulosti trojlistý štítek. Branky pocházejí pravděpodobně z přelomu 18. a 19. století.\n\nČp. 5 – statek Barborů, Herbstů. Nacházel se v západní části návsi, v místě „U Dubu“. Uzavřený dvorec byl tvořen několika obytnými a několika hospodářskými staveními a dvorem přibližně tvaru obdélníku. Největší obytné stavení bylo patrové, převážně z vepřovic. Bylo přístupné kamenným portálkem s páskem, do ostění byl vyhlouben rostlinný ornament s datem 1741. Ze 20. let 20. století pocházela dřevěná pavláčka na vyřezávaných sloupech. Interiér domu byl bohatě dekorován freskami J. Herbsta: výzdobě vévodilo téma obrazů z českých dějin a z venkovského života. Jedny z dveří nesly letopočet 1748. Na severní straně se připojuje ke stavení dvoupodlažní sýpka s pseudorenesanční atikou (Jaroslav Herbst), za ní následovaly chlévy. Protější stranu nádvoří zaujímaly chlévy, garáž, malý byt hospodářského adjunkta pod dubem.\n\nBrána domu byla pozdně klasicistní, z doby kolem poloviny 19. století, stodola nesla vročení 1887. Při vstupu do stavení stála studna, pseudofolklorně upravená. Dům byl zbořen v roce 1988.\n\nČp. 13 – statek Martinovských, později Syrových-Vojtěchovských. Rozsáhlý areál statku se nacházel v severní části návsi, tvořil ho velký počet hospodářských budov (z nichž dodnes stojí pouze velká stodola vybudovaná v roce 1927), podlouhlá obytná budova (dnes zbořena) a výminek (rovněž dochovaný).\n\nHlavní budova, patrové stavení, měla třídílnou dispozici s podsklepenou komorou. Fasáda byla zdobena kvádrováním v omítce na nárožích a přízemí od patra bylo v omítce oddělnou jednoduchým pásem. Na obytnou budovu navazovaly rozměrné chlévy, většinou zaklenuté českou plackou.  Při bývalém vstupu do statku je patrný sloup, který nesl vstupní bránu a branku do dvora.\n\nČp. 4 – statek Mikulejských. Stavba v SZ části návsi, která byla připomínána již v roce 1726 jako majetek rodiny Kyzlíkových. Nejmenší z dušnických gruntů. Zanikl stržením po povodni v roce 2002.\n\nPovodně patřily a patří k životu v Dolním Povltaví po celá staletí. Způsobovalo je jarní tání – často doprovázené i nebezpečnými putujícími ledovými krami – ale i déletrvající období dešťů v jiných ročních obdobích. Od 16. století, odkud pocházejí dostupné zprávy o povodních na Mělnicku, se několikrát při větších povodních utvořilo v deltě mezi Vltavou a Labem obrovské jezero, které uvěznilo obyvatele vesnic v nejvyšších bodech či patrech budov. Život na úrodných náplavách stál za to riziko, obyvatelé zůstávali a těžili při zacházení s vodou ze zkušeností přechozích generací. Sídla budovali na terénních vyvýšeninách, zachovávali mokřady, tarasy a remízky a v případě potřeby budovali a zpevňovali hráze pytli s pískem apod. Existovalo povědomí o nejvyšším místě vesnice a o tom, kam vyvést rodinu a dobytek v případě záplavy. Plující a zamrzající kry byly spontánně na Vltavě odsekávány, aby se zabránilo jejich zácpě a vylití vody z břehu při následném tání. Toto povědomí se vytratilo v průběhu dvacátého století, jak potvrdila povodeň roku 2002.\n\nNejvětší škody napáchaly (od 18. století do roku 2018) v Dušníkách nad Vltavou povodně v letech 1784, 1845, 1890, 2002. Menší povodně byly ale poměrně častým jevem a nezřídka došlo k několika velkým vodám v rámci jednoho-dvou desetiletí (koncem 17. století, v 70. a 80. letech 18. století, okolo 1890 a poté 2002 a 2013), odtud pochází nazvání stoletých vod.\n\nPodle Kroniky Dušník z roku 1960 postihly Dolní Povltaví povodně v letech: 1180, 1257, 1259, 1264, 1272, 1273, 1311, 1315, 1316, 1322, 1342, 1359, 1367, 1370, 1374, 1432, 1496, 1501, 1624, 1655, 1658, 1690, 1706, 1709, 1768, 1769, 1770, 1771, 1773, 1781, 1783, 1784, 1785, 1799, 1804, 1807, 1815, 1830, 1841, 1845, 1854, 1862, 1872, 1876, 1877, 1881, 1882, 1884, 1886, 1890, 1893, 1896, 1897, 1899, 1915, 1920, 1954.\n\nKronika obce Hostín zmiňuje ještě povodeň v roce 1772, po které následovala nouze a hlad, a povodeň roku 1900 (kolem 9. 4.). K větší povodni, kterou dušnický kronikář v přehledu opominul, patří i povodeň roku 1940, která v Dušníkách zaplavila cesty a pole i chmelnice, do vsi se však nedostala. Podle dostupných údajů se vůbec nejničivějšími povodněmi (pro Prahu a pravděpodobně i pro celé dolní Povltaví) jeví povodně z roku 1432 a 1784.\n\nJakkoli to není při zběžném pohledu patrné, Dušníky leží na nevysokém ostrohu.  Při menších povodních voda sice překonala hráze a dostala se do polí, chmelnic a zahrad, ale neohrozila obydlí. V případě stoletých vod obyvatelé zpravidla nacházeli útočiště ve statku čp. 10, nejvýše položeném. Jako částečná ochrana před povodněmi sloužily snad i tarasy (v katastru je doloženo pomístní jméno Na tarase, Na Taradii), nasucho stavěné zídky střídané hliněnými náspy. Protipovodňová opatření zesilovala od 18. století. Od poloviny 18. století se věnovali stavbě dřevěných vzpěr břehů také majitelé panství Chotkové, vzpěry byly nazývány jako sruby (dokladem je snad pomístní jméno Na zdrubech) a kobyly.\n\nV roce 1785 tak vznikl také plán regulace Vltavy na zdejším panství od Františka Hegra, který zahrnuje regulaci toku, prorážení poloostrovů i budování hrází. Po roce 1816 docházelo k dalším průkopům a regulacím na dolní Vltavě, v dolním Povltaví pod taktovkou navigačního ředitele Gerstnera. Další úpravy a opravu dušnické hráze si vyžádala povodeň z roku 1862 (práce proběhly o sedm let později) a pak také následující z roku 1890 (opravy v roce 1896).\n\nPo vybudování tzv. Vltavské kaskády (1930 – 1959) se dařilo po desetiletí tok Vltavy regulovat, a tak další „stoletá“ povodeň následovala po události 1890 se zpožděním, až v roce 2002. Přinesla však po moravských povodních z devadesátých let 20. století další „civilizační šok“. V roce 2013, patrně i díky lepší připravenosti vodohospodářů, neměla povodeň tak ničivé následky a byla hodnocena jako voda dvacetiletá nebo padesátiletá. Přesto povodeň téměř zničila nový dálniční most vystavený nad silnicí spojující Všestudy s Dušníky, který byl postaven po povodni z roku 2002. Popovodňová opatření zahrnovla především opravy protržených hrází a čištění (prohlubování koryta), ke znovuzakládání mokřadů v dolním Povltaví nedochází, nedaří se ani stavba vyšší hráze u obce Zálezlice (patřila roku 2002 a 2013 k nejvíce postiženým), zejména kvůli vlastnickým sporům.\n\nVltava měnila koryto i v posledních staletích. V letech 1667-83 například změnila řeka řečiště od Zelčína k Doničkám, pobořila kostel v Doničkách a roku 1798 byly z něho již jen zříceniny, přitom ves zanikla zcela. Při povodních roku 1700 de facto zanikla část blízké vsi Ouholice. Nejvýznamnější změnou pro Dušníky byl zánik „pravého“ vltavského ramene, které fungovalo v té době jako rameno hlavní, odbočovalo ve Veltrusích a vracelo se zčásti v oblasti Kubantova, vytvářeje ostrov. Rameno zčásti pokračovalo přes Vojkovice, patrně vedeno ostrohem zvaným Hebron. V 80. letech 18. století už muselo být původně hlavní rameno ve veltruském parku uměle napájeno vodou z řeky, aby si park uchoval kouzlo vodou protkané krajiny. Při pozdějších povodních se řeka vracela do starých řečišť a poškozovala stavby a hráze po svém původním toku, tedy i na dušnickém \"Kubantově\". Tůně v okolí vsi měnily tvar, vznikaly a zanikaly, některé z nich byly později zasypány. Například na louce při Vltavě od dušnického přívoznického domku výš proti proudu se nacházely až do roku 1904 tůňky. Při provádění kanalizace Vltavy byly zasypány výkopem materiálu z jezu u Vraňan.\n\nVe starších historických záznamech se dochovaly zápisy o povodních v Dušníkách jen sporadicky.\n\nV roce 1752 hlásí vrchnosti velkou škodu na polích dušnický rychtář Matěj Pokorný s tím, že mu zbylo k užitku po velké povodni jen 45 ze 100 strychů polí.\n\nFarní pamětní kniha v Lužci nad Vltavou připomíná velkou povodeň roku 1768, kdy se rozlila voda, když se nastavil led v Lužci, po celém okolí: Bukol, Hostín, Vojkovice, Křivousy, Jedibaby, Dušníky nad Vltavou byly zatopeny.\n\nPodobné události se připomínají roku 1769, 1771 a 1773, kdy opět celá krajina až do Ouholic a Hostíně byla zatopena.\n\nDobře jsou dochovány zprávy o výjimečných povodních let 1784 a 1785. Lidový kronikář Pražák z Ouholic si mj. zapsal: „Roku 1783 začala počátkem prosince krutá zima a trvala nepřetržitě až do 15. února 1784. Led na Vltavě dosáhl 3/4 lokte síly. Velmi často hřmělo a blýskalo se, načež 27. února hnul se náhle led, způsobil povodeň, takže mnohé pobřežní dědiny pohubil. … V roce 1785 byla velkou vodou protržena dušnická hráz u Všestud.“ Při těchto povodních (zejména té první, ledové a smíšené) zaniklo v dolním Povltaví hned několik vesnic a řeka částečně změnila průběh toku (koryta). Ostatně povodeň roku 1784 pustošila přírodu a sídla v mnoha povodích v celé Evropě (Dunaj, Odra, Labe, Rýn, Seina, Máza, Loira) a měla na svědomí stržení několika pilířů pražského Karlova mostu.\n\n„Roku 1799“ píše ouholický kronikář Hodek, „byla veliká povodeň s ledem, který zase náramně silný led s hřmotem dne 23. fevruára se strhnul a voda okolo pivováru šla a všady ledy s sebou nesla. U nás u sloupu zvonečkového, který stál proti č. 13 na 1/4 lokte vystoupila a opět v zahradách a gruntech dosti škody způsobila, protože když opadla a zem roztála, zase silné mrazy přešly, zkrze které mnoho stromů, zvlášť švestkových v kořenech nejlepším užitkem zmrzlo a poschlo. Příčinou tak časté velké vody jest, že je od ostrovské (veltruské) strany všechna na naši stranu sehnána a sevřena ledy.“\n\nKronikáři také popisují ledové zácpy, které se opakovaly ve 40. letech 19. století od ledna do března a nesly velké nebezpečí: obrovské kusy ledu strhávaly břehy, pak znovu zamrzaly, tály a takto ztuhlé obrovské kry ohrožovaly celé okolí řek. Lidé opětovně zamrzlý povrch místy prosekávali a uvolňovali, aby se náplava ledu (obvykle se hromadící v ohybech řeky, tedy právě u Dušník) mohla volně odtéct.\n\nKe smíšené a ledové povodni roku 1845 uvádí hostínský kronikář Vorlíček: „A co vesnic je vod Prahy až pod Mělník, a kde ještě za Mělníkem až k Litoměřicům, pořád ta voda je zatopila. Tak se rozmohla až do Chvatěrub, šla starými řečišťaty až do Veltrus a tam stavení pobořila a odtud se rozlila až pod Zlosyň, až do Vojkovic, takže Vojkovice ze všech stran vodou byly obklíčeny. U Dušník byly všechny hráze ztrhaný a pole strhaný a některý pískem aneb šutrem zanešený, takže sedláci mnoho set za to platit musili, aby jim to lidé vyvezli.“ Ouholický sedlák Pražák k této velké vodě kromě jiného uvedl: „Kubantov se podobal pískové poušti, neboť protržením dušnické hráze tam dostala voda hrozně prudký běh a tím tolik písku tam nanesla, že nebylo ani pomyšlení poznati meze neb hranice svého pozemku, tím méně snad chmelné řádky neb nějaké zaseté obilí… Po této povodni byly konané v celém mocnářství sbírky pro obce povodní poškozené. Do naší obce se však málo dostalo, bezpochyby proto, že jsme nevěděli u koho se včas hlásit. V Dušníkách byli již v této věci šťastnější, neboť vlastník č. 10 v Dušníkách dostal almužnu 1800 zlatých.“\n\nPři únorové povodni roku 1862, která byla způsobena silnými dešti a rychlou oblevou, u Kralup vzala voda 30 sáhů kolejí a trať musela být přeložena. Taktéž o deset let později, roku 1872, povodeň ničila a opětovně vytvořila jezero od Dušník k soutoku Vltavy s Labem. Zimní povodně napáchaly škody v polích zejména tím, že přinášely množství materiálu, písku a štěrku, a tím pole znehodnocovaly, naplavené dříví také ničilo kostrukce chmelnic a stromy.\n\nPovodeň z roku 1872 měla charakter povodně bleskové, která přichází bez předchozího očekávání (ne po dlouhé a na sníh bohaté zimě), zpravidla vinou přívalových srážek.Nejvíce zasáhla povodí Berounky, kde způsobila stovky (!) ztrát na životech. Její síla v dolním Povltaví nebyla tak ničivá.\n\nVětší následky pro obyvatele měly obecně právě povodně jarní a letní, při kterých byla znehodnocena veškerá úroda, jako v roce 1890, kdy jezero počínající u Dušník dosahovalo až k Neratovicím. Podle pamětnice Rosalie Králové za povodně roku 1890 voda stoupla tak, že zatopila i stavení přívozníka č. 6, takže musel odvést kozy do statku č. 10 na dvůr, kde byl už shromážděn dobytek z celé vsi. Pro chléb se tehdy jezdilo do Vojkovic na loďce. Povodeň se stala velmi \"mediálně známou\" hlavně vinou fotografie znovu poničeného pražského Karlova mostu, kterou otiskly nejen české noviny.\n\nPovodeň se pak opakovala v menším rozsahu roku 1897 a 1899, kdy 15. září nešťastným pádem při vytahování stavidel za povodně zemřel tehdy šedesátiletý Antonín Bittner, poklasný z Dušník.\n\nJediné dvě velké dušnické povodně 20. století líčí kronika obce Dušníky:\n\n„10. března 1940 se Vltava též rozvodnila. Toho dne se hnuly ledy, které byly na Vltavě, zejména u Štěchovic, nakupeny. V Dušníkách chybělo jen několik decimetrů, aby se voda přelila přes ochrannou hráz. Zpětná voda Vltavy zaplavila chmelnice mezi řekou a vsí, cesta od přívozu do vsi byla u Herbstovy zahrady pod vodou. Zpětná voda zatopila i obecní silnici Dušníky-Všestudy „v topolách“ a tekla přes chmelnice u silnice, nynější višňovku Fruty k Vojkovicím. Během povodně dušničtí občané byli v pohotovosti a hráz u „společné tůně“ zesilovali pytli písku. Po povodni byla cesta k přívozu opravena, zvýšena, zejména u Herbstovy zahrady a uválcována okresním parním válcem.\n\nV roce 1954 po suchém červnu začalo prvý týden v červenci vydatně pršet. Ve Vltavě začala voda stoupat, vylila se z břehů a dne 10. července dostoupila největší výše, a to asi 1,30 m pod korunu hráze u přívozníkova domku. Opadávání velké vody trvalo týden.“ Povodeň roku 1954 naštěstí zmírnilo rozestavěné vodní dílo Slapy, které značně snížilo kulminaci. Mýtus o kaskádě, která zabrání všem povodním, byl na světě.\n\nPovodně roku 2002, které ostatně postihly i další středoevropské země, byly způsobeny dvěma vlnami talkové níže s nimi spojenými frontálními systémy. Vydatné deště trvaly ve dnech 6.-7. 8., a to převážně v jižních Čechách, a poté 11.-13. 8, kdy zasáhly celé povodí Vltavy včetně přítoků Sázavy a Berounky. Obě tlakové níže zasáhly naše území nejdeštivějším sektorem a nadto postupovaly pomalu. Nádrže vltavské kaskády nasycené první vlnou vody z Vltavy a přítoků, kterou dokázaly zvládnout, neodolaly druhé vlně. Vltavská kaskáda přestala vodu zadržovat. Vltava v Praze kulminovala 13. srpna s 782 cm při průtoku 5160 m/s, což odpovídá opakování jednou za 500 let. Poté stupňovitě klesala v souvislosti se snižováním odtoku vltavské kaskády.\n\nTeprve po pražské kulminaci dopadly na naši obec nejtěžší následky povodně. Pražské Staré Město zachránily protipovodňové stěny, dále na sever se Vltava rozlévala do šíře, kdekoli to terén umožnil, tedy i v oblasti severně od Kralup po Mělník.\n\nV Dušníkách a okolí byla hráz na několika místech protržena. U Všestud se voda prodrala proudem pod dálničním mostem (dálnice D8), který poškodila tak, že byl na čas zastaven, posléze omezen provoz dálnice. Most byl provizorně opraven a poté zásadním způsobem zpěvněn. Veškerá pole a chmelnice byly pod vodou. V Dušníkách byly zaplaveny všechny domy s výjimkou čp. 10 a čp. 11. Veškeré obyvatelstvo bylo evakuováno a týden mohlo sledovat svou ves z protějšího vyvýšeného břehu u Mlčechvost. Při odklízení povodňových škod pomáhali kromě armádních a bezpečnostních složek také dobrovolníci.\n\nTlaková níže a vydatné srážky včetně přívalových dešťů byly na vině další z povodní, která proběhla povodím Vltavy počátkem června 2013. Květen byl srážkově nadprůměrný a zmíněná vlna dešťů zvýšila už tak zvýšené hladiny toků. Srážky byly v jižních a středních Čechách vydatné a prudké, ke zhoršení situace přispěly drobnější taky a neměřitelné mezipovodí (stráně svažující se přímo do toků), které hrají obvykle při povodních okrajovou roli.  \n\nVoda byla v prvních dnech června zadržována vltavskou kaskádou, aby bylo možné připravit hlavní město na největší nápor. 2. června došlo k evakuaci Dušník (odmítli pouze obyvatelé domu čp. 12) a 3. června kulminovala voda v Praze a poté i ve Vraňanech na 785 cm / 3140 m (11:40).\n\nStarostové Kralup a Mělníka žádali opakovaně po zajištění Prahy snížení průtoků vltavské kaskády, aby silně zvýšený odtok nepostihl jejich města tak drtivě. Na žádost starosty Kralup nad Vltavou Petra Holečka nakonec ministr zemědělství Petr Bendl rozhodl o snížení odtoku o 400 m/s, čímž mj. pravděpodobně zabránil i zaplavení přízemí více domů v Dušníkách a dalším škodám. V Dušníkách bylo částečně zatopeno přízemí dvou domů, zahrady a sklepy. Voda se opět dostala do vesnice od Dědibab a dále průrvou pod dálničním mostem u Všestud. Most, zpevněný v roce 2002, musel být včetně náspů opět opraven v následujících měsících. Voda totiž protrhla násep u Všestud, který nebyl zpevněn, a následný silný proud vymlel násep pod vozovkou u jedné části mostu tak, že odkryl až základy. Nakonec byly základy zpevněny a doplněny a násep u Všestud vybudován zcela nový s využitím železných prvků. \n\nObcí prochází silnice III/10151.\n\nDušníky leží asi 7 km od exitu „Uhy“ – dálnice D8 – jsou tedy dopravně dobře dostupné. Hromadnou dopravu obstarávají autobusy PID č. 473 – v pracovní dny celkem 7 spojů směrem na Kralupy nad Vltavou, o víkendu bez autobusového spojení. Poříční přívoz do vsi Vepřek zanikl po roce 1957.\n\nVes se nachází na rušné mezinárodní cyklostezce Praha – Drážďany.\n\nDušníky jsou přístupné pro pěší nebo cyklisty z veltruského parku (asi 3 km od Červeného mlýna) přes tzv. Kubantov, kdysi překrásnou oblast mezi Mlýnským potokem a Vltavou. Na Kubantově najdeme zbytky lužních porostů, luk, ovocných sadů a vltavských tůní (tzv. rybníčků, které sahají po Dušníky). Pěší turista musí ovšem překonat (podejít) hlučný dálniční most, který oblast znehodnocuje.\n\nNa druhou stranu od Dušníky podél Vltavy lze dojít po hrázi nebo pobřežní polní cestě až k vraňansko-dědibabskému jezu a vodní elektrárně. V ohybu hráze najde pozorný chodec trosky nejzazšího pavilonu veltruského parku.\n\nOkolí rybníčků a vltavské pobřeží je oblíbeným místem rybářů, konají se zde příležitostně i rybářské závody.\n\nVe statku čp. 10 byla zřízena v roce 2017 restaurace a penzion.\n\nVe vesnici mají stálou adresu dva spolky, Dolní Povltaví a Rodinné centrum Havránek, na hranici katastru Dušník a Všestud sídlí motorkářské sdružení Feisty Pistons.\n\nOd roku 2009 Dušníky každoročně na přelomu července a srpna probíhá běžci oblíbený Miřejovický půlmaraton.\n\nV roce 2001 byl zaznamenán případ tornáda na území Dušník (poblíž sušárny chmele u dálnice D8). Podle pamětníků se v těchto místech podobné úkazy dějí opakovaně.\n\nV roce 2016 vytvořil Václav Landsinger z Dušník neoficiální znak osady Dušníky, který odkazuje na obecní znak všestudský a připomíná přítomnost Vltavy, chmelařskou tradici i pamětihodnost - zvoničku na návsi.\n\nVe školní kronice ve Zlosyni je zanesena pověst o vyhubení Vršovců. Podle vypravování Fr. Homolky, rolníka ve Zlosyni, se tradovalo, že u dušnických lesíků byl zavražděn poslední Vršovec. Zejména dušnické děti věřily, že hlubokou Černou tůň za Dušníky hlídá černý pes.\n\nV 19. století a ještě na počátku 20. století byl poštovní úřad pro Dušníky umístěn v Jenišovicích. Transport pošty ale znemožňovala často rozvodněná Vltava a zdržoval přívoz, Dušničtí proto opakovaně žádali o změnu poštovního úřadu, ke které však došlo až po vzniku Československé republiky (dodnes je poštovním úřadem pošta Vojkovice, ačkoliv pro nadřazenou obec Všestudy platí poštovní úřad Veltrusy).\n\n"}
{"id": "134514", "url": "https://cs.wikipedia.org/wiki?curid=134514", "title": "Pětikostelní kámen", "text": "Pětikostelní kámen\n\nPětikostelní kámen (něm. \"Fünfkirchenstein\", 685 či 689 m) je vysunutá osamocená čedičová skála - suk na jihozápadním okraji Pěnkavčího vrchu a 500 metrů severně od Stožeckého sedla v Lužických horách, v okrese Děčín. Pod skalou je opuštěný starý lom.\n\nVýhled je zejména k severu údolím Lesenského potoka. Jméno má pro údajnou možnost odtud zahlédnout věže pěti kostelů v okolí. Ve skutečnosti jsou vidět jen čtyři v Jiřetíně pod Jedlovou, v Dolním Podluží, ve Studánce a na Křížové hoře. Pátý kostel, v Kytlicích, je vidět z místa pár metrů zpátky k turistické stezce.\n\nOd nedalekého Stožeckého sedla na jihu kolem Pětikostelního kamene je vedena po katastru Dolní Podluží 629979 modře značená turistická trasa pro pěší turisty, která končí na severu poblíž hranic se Saskem. Z ní je k vyhlídce vedena vyznačená odbočka\n\n"}
{"id": "134517", "url": "https://cs.wikipedia.org/wiki?curid=134517", "title": "Pražské Předměstí (Hradec Králové)", "text": "Pražské Předměstí (Hradec Králové)\n\nPražské Předměstí (do roku 1948 \"Pražské Předměstí u Hradce Králové\", ) je místní část a současně katastrální území statutárního města Hradec Králové ležící v těsné blízkosti centra města poblíž druhého městského silničního okruhu s vazbou na řeku Labe. První doložená zmínka o předměstí pochází z roku 1786. Ve druhé polovině 19. století bylo osadou Kuklen, poté samostatnou obcí, která byla v roce 1924 povýšeno na město, a od roku 1942 je součástí Hradce Králové. Nachází se zde jak klasická městská zástavba, tak desítky rodinných domků či jedno z největších královéhradeckých sídlišť. Lokalita nabízí obchodní, vzdělávací i sportovní či kulturní vyžití obyvatel města.\n\nPředměstí se rozkládá na západní až jihozápadní části města, na území o rozloze 494,48 ha. Jedná se o zbytek po původním Pražském podměstí, které od 15. století zahrnovalo oblast od Plotišť nad Labem až k dnešní Třebši. Součástí katastru Pražského Předměstí jsou i bývalé osady \"Farářství\", \"Šosteny\" a \"Temešvár II\", které až do přelomu 19. a 20. století patřily obci Kukleny (Temešvár se rozdělil a k Pražskému Předměstí připadla jen jeho druhá část). Později prakticky zanikly, jen na místě Farářství v okolí Jungmannovy ulice vyrostlo stejnojmenné sídliště.\n\nDo Pražského Předměstí vedou autobusové linky č. 12, 14, 22 a linky okružních jízd 51, 52, které tuto část města projíždí po trase autobusu 14, kolem Metuje po Rašínově třídě směrem k fakultní nemocnici, kde Pražské Předměstí opouští. Na kraji místní části mohou cestující nastoupit taktéž do linek autobusové a trolejbusové zastávky Labská Kotlina – Obří akvárium, čísel 1, 8, 9 a 24.\n\nPražské Předměstí nabízí fotbalové hřiště Bavlna (bus 14, 51, 52,) které slouží k fotbalovým tréninkům juniorů, a oddělená sportovní hřiště základních škol Bezručova a Jiráskovo náměstí, které jsou na dohled. Na stejné straně s přístupem ze stejné zastávky autobusů lze navštívit Obří akvárium sousedící s areálem zmíněné základní školy Bezručova. Obě tyto školy nabízí pracujícím v okolí, seniorům či žákům škol jídelnu. Taktéž základní uměleckou školu Harbrmanova, na linkách autobusu 12, 22 které protínají i Jiráskovo náměstí se základní školou Habrmanova s rozšířenou výukou jazyků.\n\nNedaleko mezi částmi města Pražské Předměstí a Březhrad je nákupní centrum Tesco, Makro a další, v centru předměstí jsou také nákupní střediska Aupark či OC Atrium. Dále se na Pražském Předměstí nachází např. obvodní oddělení Policie ČR, hlavní nádraží nebo terminál hromadné dopravy. Působí zde dvě komise místní samosprávy: \"Pražské Předměstí – jih\" a \"Pražské Předměstí – sever\". Malou část katastru však spravují i komise \"Kukleny\" a \"Březhrad\". \n\nNa území Pražského Předměstí žili lidé už v době bronzové, což naznačují místní výkopy. Dříve tudy také probíhala obchodní cesta do Prahy, jedna z větví významné moravsko-slezské obchodní stezky. Během období budování hradišť byla západní část hradeckého návrší zesílena opevněním a pod kopcem byly vytvořeny dvě předměstí – Pražské a Mýtské. Lidé, kteří zde žili, byli většinou nevolníky a pro svého knížete vyráběli různé produkty. Pobývalo zde také několik knížeckých úředníků a členů vojenského doprovodu. Většina z nich však žila se svými rodinami v hradě na kopci.\n\nV roce 1225 král Přemysl Otakar I. na tomto hradě a neobydlené části návrší založil město Hradec Králové. Většina osadníků nového města přišla z Německa a stali se z nich svobodní a současně dědiční majitelé měšťanských domů. Ale česká populace na předměstích zůstala nevolníky, a to až do roku 1297, kdy král Václav II. jejich území připojil k městu, takže se stali také hradeckými měšťany. Většina Pražského Předměstí byla rozložena na západní straně městských hradeb a podél osmi kanálů řeky Labe. Již ve 13. století bylo předměstí hustě zalidněné, kromě četných domů tu byl dominikánský klášter s kostelem Panny Marie, kostel sv. Jakuba s klášterem německých rytířů, špitál pro malomocné a kostel sv. Alžběty. Kolem roku 1300 byl spolu s kostelem sv. Jiří vybudován klášter dominikánek. Ve 14. století existovaly farní kostely sv. Mikuláše a sv. Petra, kostel sv. Štěpána, české lázně, několik mlýnů a mnoho řemeslných dílen, zejména koželužských. Ve stejném století vznikla nemocnice s kostelem sv. Anny.\n\nNa počátku husitských válek byl zbořen dominikánský klášter a kostel. Pak byly zničeny i další církevní budovy a během války města s císařem Zikmundem (1436–1437) neunikly zničení ani jiné kostely. Ještě jedna událost souvisí s obdobím husitských válek, jmenovitě bitva u Strachova dvora (1423), v níž Jan Žižka porazil vojska pražanů a Diviše Bořka z Miletínka. V první polovině 15. století byla u kostela sv. Anny založena nová plebánie, do níž náležel i obnovený kostel sv. Petra. Kostel sv. Jakuba byl ve druhé polovině tohoto století součástí farnosti sv. Ducha v Hradci Králové.\n\nZkázou Pražského Předměstí byla třicetiletá válka. Švédi v letech 1639–1640 mimo jiné vypálili kostely sv. Anny (obnoven v roce 1731) a sv. Jakuba (znovuotevřen v roce 1680). Po jejich odchodu zůstalo jen 20 % budov, zbytek byl zničen, spálen a opuštěn a Pražské předměstí dosáhlo své původní velikosti až v první polovině 18. století. V roce 1722 zde bylo už 162 domů. Bohužel v roce 1745 nařídil vojevůdce Karel Lotrinský zdemolovat 58 domů kolem kostela svaté Anny. V roce 1758 bylo město obsazeno armádami pruského krále Fridricha II. Velikého, ale jen na krátkou dobu, protože brzy se stáhli před blížícím se útokem Leopolda Dauna. Nejhorší časy však měly teprve přijít.\n\nV roce 1766 začala stavba královéhradecké pevnosti a z tohoto důvodu většina předměstí zmizela. Už v roce 1766 byl zbořen kostel sv. Jakuba spolu se sousedními budovami. Řada ramen řeky Labe byla svedena do jednoho nového koryta (1770), zasypána nebo trvale odříznuta od vlastní řeky. V roce 1770 mělo předměstí už jen 92 domů, poslední z nich byly zbořeny v roce 1772. O čtyři roky později stejný osud potkal klášter minoritů s kostelem sv. Anny a o šest let později byl zbořen i kostel sv. Petra. Z původního předměstí zůstaly pouze domy u cesty do Prahy a do vesnice Plotiště. Jednalo se především o dřevěné domy, které byly podlehly požáru v roce 1792. V roce 1797 byla postavena střelnice se zahradou pro hradeckou střeleckou gardu.\n\nNa počátku 18. století byly budovány nové silnice, v roce 1800 od Pražského Předměstí do Hradce Králové, v letech 1817–1826 z Hradce Králové do Prahy a v roce 1818 z Hradce Králové do Hořic. V roce 1817 byly Farářství, Šosteny a Temešvár sloučeny s katastrem Kuklen. Na jaře roku 1846 bylo předměstí poškozeno v důsledku povodní a ten stejný rok vyhořela budova střelnice. V roce 1849 se Pražské Předměstí stalo nezávislou obcí, zákon o tom byl zveřejněn 15. ledna 1850. Obyvatelé s tímto rozhodnutím nejprve nesouhlasili, ale neměli jinou možnost. Ovšem už následující rok se obec také sloučila s Kuklenami a byla jejich součástí až do osamostatnění v roce 1889. První obecní volby se konaly ve dnech 12. a 13. srpna 1890 a prvním starostou se stal František Souček.\n\nDruhá polovina 19. století je spojena s rozvojem obce. Pokračovaly práce na výstavbě nových železničních tratí (Hradec Králové – Praha, Hradec Králové – Ostroměř, Hradec Králové – Josefov, Hradec Králové – Týniště nad Orlicí, Hradec Králové – Pardubice) a nastalo období budování nových průmyslových závodů. V letech 1897–1898 byla postavena škola (vysvěcena 4. září 1898), v roce 1898 nová restaurace „Chicago“, v letech 1901–1902 kotelna pro vytápění lokomotiv, v roce 1902 nová hospoda „Mexiko“, v roce 1903 Obecní dům a v roce 1906 se škola rozšířila o druhé patro. Největší rozmach nastává během funkčního období starosty Fialy, zavádí se elektřina, staví se nové silnice a parky, staví se kanalizační a vodovodní síť a především začíná hromadná výstavba nových průmyslových budov a domů pro dělníky a železničáře.\n\nRok 1914 přinesl úpadek, protože zemřel starosta Fiala a začala první světová válka. Vznik Československa ale zapříčinil novou éru rozvoje obce. V letech 1922–1924 byla vybudována hlavní část kanalizačního systému a rozhodnutím vlády z 21. října 1924 se Pražské Předměstí stalo městem. V roce 1921 byla otevřena pekárna Ústředního potravinářského družstva a v letech 1925–1926 bylo otevřeno nové hospodářské skladiště a vzniklo mlékařské družstvo. Nejvýznamovějšími budovami těchto let byly: kostel Božského srdce Páně (1929–1930) a nové hlavní nádraží (1929–1935). Konec nezávislosti města přinesla německá okupace, když 1. dubna 1942 byl vytvořen takzvaný „Velký Hradec Králové“, jehož součástí se stalo i Pražské Předměstí. Od té doby je čtvrtí Hradce Králové.\n\nChronologický seznam starostů v letech 1891–1942:\n\n\n\n\n\n\n\n\n\n\n\n\n"}
{"id": "134524", "url": "https://cs.wikipedia.org/wiki?curid=134524", "title": "Saint-Just", "text": "Saint-Just\n\nSaint-Just může být:\n\n"}
{"id": "134525", "url": "https://cs.wikipedia.org/wiki?curid=134525", "title": "Tatra RT6N2", "text": "Tatra RT6N2\n\nTatra RT6N2 je typ částečně nízkopodlažního tramvajového vozu, který vznikl modernizací české tramvaje Tatra RT6N1. Do podoby RT6N2 bylo rekonstruováno jediné vozidlo, které je vzhledem k poruchovému zkušebnímu provozu trvale odstaveno.\n\nProtože tramvaje RT6N1 nebyly kvůli četným závadám schváleny Drážním úřadem do běžného provozu, musely od přelomu 20. a 21. století zůstat všechny vozy tohoto typu ve vozovnách. Dopravní podnik hlavního města Prahy se po několika letech rozhodl provést zásadní modernizaci, jejímž jediným cílem mělo být zprovoznění pražských tramvají RT6N1. Rekonstrukce prvního vozu proběhla v šumperské firmě Pars nova v letech 2004 a 2005.\n\nVelké problémy měly původní tramvaje RT6N1 s brzdami středního podvozku. Původní, pocházející od firmy H&K, byly proto při modernizaci vyměněny za osvědčené od společností Dako. Oba krajní podvozky byly repasovány. Původní elektrická výzbroj byla nahrazena novou typu TV Progress, která musela být vzhledem k výkonům motorů zdvojena. Byl vyměněn statický měnič a dosazen nový řídicí systém Cecomm. Kvůli úpravě elektrické výzbroje musela být zesílena střecha, na níž se kontejnery s výzbrojí nachází. Došlo také k dalším různým úpravám vozové skříně, které byly vyvolány zkušenostmi z dřívějšího provozu. Na první pohled je nejvýraznější změnou přemístění polopantografu z prostředního článku vozu nad první podvozek. Dále byl např. upraven ovládací pult řidiče, vyměněn informační systém pro cestující či nahrazena elektrická výsuvná plošina pro vozíčkáře a kočárky plošinou mechanickou.\n\nTramvaj RT6N1 evidenčního čísla 9101 byla z Prahy do Šumperka odvezena 20. a 21. ledna 2004, po modernizaci se zpět vrátila 26. a 27. září 2005, přeprava byla v obou případech realizována na silničním trajleru. Po dodání modernizovaného vozu do Prahy začaly zkušební jízdy bez cestujících. V lednu 2006 se objevily, vzhledem k dlouhým odstávkám vozidla, problémy s některými komponenty, které nebyly v Šumperku rekonstruovány (především motory). Do tramvaje proto byly nainstalovány dva motory z odstavené tramvaje RT6N1 ev. č. 9104. Od dubna do června 2006 probíhal zkušební provoz tramvaje s tzv. mrtvou zátěží (kolejnice a pytle s pískem). Jízda po trati z Barrandova však dopadla pro vůz špatně, prodřely se kabely, kvůli čemuž musel být odpojen statický měnič a nefungovaly tak elektrodynamické brzdy. Jízda po trati s velkým sklonem a s velkou zátěží byla brzděna pouze kotoučovými brzdami, které tento výkon nevydržely. Kvůli momentální nedostupnosti Ústředních dílen (výluka tratě) nebylo možné podvozky vymontovat, po jejich zpřístupnění již prý naopak nebyla vůle pokračovat ve zkouškách (chystané dodávky tramvají Škoda 14T), 30. listopadu 2006 navíc propadlo povolení Drážního úřadu ke zkušebním jízdám.\n\nPůvodně se předpokládalo, že po úspěšném absolvování zkoušek první tramvaje budou na typ RT6N2 rekonstruovány i ostatní pražské vozy RT6N1. Tramvaj ev. č. 9101 ale byla od června 2006 odstavena ve vozovně Pankrác. V roce 2009 byly všechny pražské tramvaje RT6 (3× RT6N1, 1× RT6N2) odprodány firmě SKD Trade a v září téhož roku byly odvezeny do areálu firmy ŽOS Nymburk.\n\n"}
{"id": "134532", "url": "https://cs.wikipedia.org/wiki?curid=134532", "title": "Stator", "text": "Stator\n\nStator je nepohyblivá (statická) součást elektromotoru, generátoru a dalších elektrických strojů. Naproti tomu rotor je součást pohyblivá. Stator je obvykle tvořen trvalým magnetem nebo elektromagnetem – např. cívkou.\n"}
{"id": "134535", "url": "https://cs.wikipedia.org/wiki?curid=134535", "title": "Proboscidea louisianica", "text": "Proboscidea louisianica\n\nProboscidea louisianica je bylina divoce rostoucí na jihu Spojených států. Ve své domovině může být obtížným plevelem a invazní rostlinou. Nápadným znakem jsou velké zahnuté lusky, které jsou rozšiřovány dobytkem a jinými velkými zvířaty. Zralé plody se pro svůj zajímavý vzhled využívají v aranžérství, ještě nezralé se dají zavařovat jako okurky nakládačky. Květy se dají sušit.\n\n\"Proboscidea louisianica ssp. louisianica\" kvete velkými světlounce růžovými květy a roste na v jižních státech, \"Proboscidea louisianica ssp. fragrans\" má květy fialové až červenofialové a pochází z Texasu a severovýchodního Mexika.\n\n\n \n"}
{"id": "134537", "url": "https://cs.wikipedia.org/wiki?curid=134537", "title": "Ronovec", "text": "Ronovec\n\nRonovec (původním názvem \"Sommerburg,\" česky \"Letní hrad\") je hrad, který se nachází na odbočce ze žluté turistické značky mezi Chotěboří a Havlíčkovým Brodem poblíž obce Břevnice. Od roku 1963 je chráněn jako kulturní památka.\n\nPodle archeologických výzkumů, které byly v prostoru dnešní zříceniny provedeny, je pravděpodobné, že na místě kamenného hradu stál už ve 12. století (možná i dříve) menší hrádek vystavěný z hlíny a ze dřeva. Co se s ním však stalo historikové nedokáží posoudit (zřejmě padl za oběť požáru). Dnes už nelze vybádat ani to, na čí popud byl postaven hrad z kamene ani kdy se tak stalo. Je však pravděpodobné, že to bylo přibližně v polovině 13. století.\n\nPrvní písemná zmínka o hradu pochází z 1. dubna 1262, kdy zde pravděpodobný zakladatel hradu Smil z Lichtenburka, který bývá považován za jednoho z nejvýznamnějších šlechticů své doby, vydal jednu ze svých listin. Do dnešních let se dochovaly celkem čtyři Smilovy listiny, které byly na hradě podepsány. Žádná z nich se však Ronovce přímo netýká. Smil z Lichtenburka podle dostupných indicií na Ronovci sice často pobýval (dokonce zde pořádal i některé společenské akce), jeho sídlem však hrad podle všeho nebyl a jeho úlohou pravděpodobně bylo býti správním centrem okolní oblasti bohaté na stříbro. Po Smilově smrti přechází hrad do držení jeho stejnojmenného syna. Od něj pak Ronovec roku 1289 přechází do majetku Hynka z Lichtenburka, který jej nejspíše roku 1296 předal svému nejmladšímu synu Čeňkovi, od nějž roku 1314 Ronovec získává synovec Hynek.\n\nRoku 1345 skončila na hradě éra rodu zakladatele hradu, protože Hynek vyměňuje Ronovec (spolu s doly na Buchlebergu u Přibyslavi, s nimiž byl Ronovec majetkově spojen) králi Janu Lucemburskému za hrad v Poděbradech. Ve vlastnictví Koruny české však dlouho nezůstal a ještě téhož roku ho totiž získali páni z Lipé, kteří ho ale ihned dali do zástavy Marešovi z Radetína. Tuto zástavu však roku 1346 Perolt, strýc Jindřicha z Lipé, vyplatil, a Ronovec tak zůstal v jeho ve vlastnictví pánů z Lipé. Přechodem do jejich majetku se rovněž stává součástí lipnického panství. Hrad obdržel Čeněk z Lipé, jeho syn Jindřich ho prodal roku 1362 s příslušným lénem Ješkovi ze Zlíchova (předek Andělů z Ronovce). Na této transakci se podílel i Čeněk Krušina z Lichenburka, což svědčí o tom, že původní majitelé hradu si zde alespoň částečně udrželi svůj vliv. V té době patřilo k Ronovci na 8 vsí. Podle archeologických výzkumů byl hrad v této době z hlediska hradní architektury nadprůměrným a poměrně honosným šlechtickým sídlem. Přibližně v této době je také poprvé nazýván Ronovec, pravděpodobně podle ostrví ve znaku pánů z Lipé (staroněmecky \"Die Ronne\"). Před tím byl nazýván Sommerburg (Letní hrad) nebo též Žumburg.\n\nPo Ješkově smrti (asi 1392) sídlili na hradě jeho synové Jan a Petr, kteří se podle regionálních kronik zadlužili po širokém okolí a aby byli schopni své dluhy splácet, zřejmě na hradě protizákonně razili falešné mince. K padělání platidel však mohlo na hradě docházet i v pozdějších letech. Andělové z Ronovce jsou v souvislosti s hradem naposledy připomínáni roku 1406, kdy jejich jméno z regionu definitivně mizí. V následujících letech pak zřejmě nastaly spory o majetek zesnulého vlastníka hradu Jindřicha z Lipé, jejichž předmětem byl i Ronovec. Je tak možné, že právě v této éře byl hrad postižen jistou vojenskou událostí, která se stala hlavní příčinou začátku úpadku kdysi poměrně významného hradu. Někteří historikové se pak přiklánějí k verzi, že byl Ronovec dobyt až husitskými vojsky v roce 1424 (ačkoli není známo kdo a zda vůbec jej bránil). Následné osudy hradu nejsou známé. Jedinou indicií, která snad napovídá, že hrad byl snad obydlen i ve druhé polovině 15. století, je zmínka o jakémsi Janu Ronovském z Libice v některých regionálních kronikách. Jeho přesný vztah k Ronovci však není znám.\n\nPřes to všechno hrad roku 1502 koupil (není však známo od koho) Jindřich Špetle z Prudic. Přibližně v téže době také začala stavba tvrze v Dolní Krupé, která měla Ronovec nahradit. Roku 1510 na hrad přišel Jan Haugvic z Biskupic, ten ho ale záhy prodal H. Ptáčkovi, který na hradě také dlouho nezůstal. Roku 1515 jej opět získávají páni z Lipé a využívají ho jako letní sídlo. V roce 1533 pak přechází do rukou Hynka Haugvice z Biskupic, který jej kupuje společně s několika okolními vsemi. Regionální kroniky v této době o Ronovci stále hovoří jako o hradu, což zřejmě dokládá, že v této době, byl Ronovec stále pod střechou. Hynek Haugvic však už původní slávu ronoveckému panství vrátit nedokáže, a tak i on hrad po několika letech (nejspíše roku 1544, kdy je hrad popisován jako pustý) opouští. Naposledy byl Ronovec připomínám v roce 1572 v cedulích bratří Haugviců.\n\nNásledně se Ronovec stává útočištěm příslušníků nejrůznějších náboženských minorit, zlodějů a osob na pokraji společnosti. V 18. a 19. století se pak okolím šířily fámy o pokladu ukrytém na hradě. Na místo se sjížděli nejrůznější hledači z širokého okolí, na základě historických pramenů však nelze doložit, že by kdo kdy na hradě nějaké cennosti objevil. Patrně nejrozsáhlejší průzkum podnikl kolem roku 1870 majitel hradu Wenzel Welz, který Ronovec poškodil do stavu, který je přibližně podobný dnešnímu.\n\n\nPozn. Rody z Ronovce a z Lipé pojily určitě rodinné vazby, proto bývají Andělové z Ronovce někdy označováni za větev pánů z Lipé.\n\nZ hradu se dochovala část paláce (někdy též zvána rytířským sálem), zbytky hradby a hlásky. Dále jsou pak patrné terénní úpravy (obranné příkopy či valy), případně fragmenty bývalé studny. Dochovaly se též části nedalekého mlýna nebo hráz rybníka Na Blátě. Většina těchto částí byla vykopána v letech 1957 – 1960, kdy zde probíhal ryze amatérský průzkum, který nebyl dokončen. V roce 1980 bylo zdivo konzervováno. Hrad je volně přístupný.\n\n\n\n\n\nNedaleko zříceniny hradu se nachází jeden z nejkrásnějších a nejmohutnějších smrků v tomto kraji. V roce 1988 byl vyhlášen za památný strom. Jeho obvod je 380 cm, výška 43 m a stáří se odhaduje na 150 let.\n\nUvnitř hradního paláce se nachází pamětní deska Josefa Čapka, který v 50. letech založil Vlastivědný kroužek pro Ronovec, jehož členové v následujících desítkách let na hradě prováděli amatérský výzkum. Deska byla za přítomnosti asi stovky lidí odhalena 9. října 1988.\n\nV místě dnešní zříceniny byly objeveny unikátní dveře, které byly vyrobeny z plátů kovového plechu nýtovaných vzájemně mezi sebou. Podobných exemplářů je v České republice pouze několik jednotek.\n\nO tom, že Ronovec byl ve své době poměrně významným a vyspělým sídlem svědčí i to, že v jeho bezprostřední blízkosti se nacházel též mlýn, lom na kámen i malý rybníček.\n\nNa hradě byla rovněž nalezena tzv. mušlová záštita z jakési bodné nebo sečné zbraně, která je podstatná především tím, že na jiných místech byla nalezena především v těch lokalitách, jejichž zánik nějak souvisí s obdobím počátku husitských válek či druhé čtvrtiny 15. století. Tento nález je tak indicií toho, že příčina ztráty významu hradu mohla s husitskými válkami určitým způsobem souviset.\n\n"}
{"id": "134544", "url": "https://cs.wikipedia.org/wiki?curid=134544", "title": "Heinrich Caro", "text": "Heinrich Caro\n\nHeinrich Caro (13. února 1834 Poznaň – 11. října 1910 Drážďany) byl německý chemik. Patří k zakladatelům průmyslu dehtových barviv.\n\nVystudoval chemii a barvení v Berlíně. V letech 1859–1867 pracoval v britském průmyslu barviv, od roku 1868 pracoval ve firmě BASF. V roce 1878 společně s Adolfem von Baeyerem provedl syntézu prvního indigového barviva. Je také první, kdo izoloval akridin a kyselinu peroxosírovou, jejíž nestálý vodný roztok se na jeho počest nazývá kyselina Caroova.\n"}
{"id": "134546", "url": "https://cs.wikipedia.org/wiki?curid=134546", "title": "RMS", "text": "RMS\n\nRMS může znamenat:\n"}
{"id": "134548", "url": "https://cs.wikipedia.org/wiki?curid=134548", "title": "Sion (hrad)", "text": "Sion (hrad)\n\nSion je zřícenina hradu, která se nachází jeden kilometr východně od obce Chlístovice, vzdálené zhruba 8 km jihozápadně od Kutné Hory. Vystavěn byl pravděpodobně v letech 1426–1427 husitským hejtmanem Janem Roháčem z Dubé, kterého zde po čtyřměsíčním obléhání v roce 1437 zajalo královské vojsko pod velením hofmistra Hynce Ptáčka z Pirkštejna. Po kapitulaci obránců byl hrad vypálen a přešel do vlastnictví římskoněmeckého císaře a českého krále Zikmunda Lucemburského. Svými fortifikačními prvky hrad náleží k předním výdobytkům husitského stavitelství, které stojí na počátku vývoje novověkých evropských opevňovacích systémů.\n\nPrvní písemnou zmínkou o hradu je listina z 15. února 1437, kterou zemský sněm svolává proti jeho majiteli zemskou hotovost. Ačkoli jakékoli předchozí informace o Sionu chybí, podle tradičního výkladu byl vystavěn v místech nevelkého opuštěného hradiště na skalnatém ostrohu nad pravým břehem potoka Vrchlice, pravděpodobně v letech 1426–1427 husitským hejtmanem Janem Roháčem z Dubé. Podle historika Jaroslava Čechury však není vyloučeno, že se původně jednalo o feudální hrádek, jenž byl centrem okolní pozemkové državy pražské metropolitní kapituly, kterého se Jan Roháč z Dubé pouze zmocnil a zdokonalil jeho opevnění. Původně objekt patrně zastával spíš funkci reprezentativního sídla než fortifikace, neboť jeho majitel se zřejmě spoléhal na nedaleká města Kutnou Horu a Čáslav, kde zastával funkci hejtmana. K budování rozsáhlejšího opevnění došlo teprve v letech 1435–1437, kdy byli obránci nuceni narychlo posílit obranyschopnost hradu, kvůli ohrožení ze strany římskoněmeckého císaře a českého krále Zikmunda Lucemburského. Posádku sídla v té době tvořilo několik desítek mužů, které doplnili uprchlíci z Hradce Králové, jehož měšťané v březnu 1437 uzavřeli dohodu s královskou stranou.\n\nNa Sion se po neúspěšném působení v roli táborského vůdce Jan Roháč uchýlil na podzim roku 1435. Z tohoto místa vedl soukromou válku proti panovníkovi, který proti němu v únoru 1437 nechal svolat zemskou hotovost. Vojsko vytáhlo k hradu koncem dubna a dorazilo zde v prvních květnových dnech krátce poté, co oddíl Jana Roháče přepadl konvoj z Uher a ukořistil králi množství volů a sudů s vínem. Vojsko zemské hotovosti bylo složené z oddílů české šlechty i českých měst a velel mu hofmistr Hynce Ptáček z Pirkštejna, který se už o dvě léta dříve osvědčil při dobytí hradu Ostromeč. O čtyřměsíčním obléhání hradu Sion hovoří hned několik domácích i zahraničních písemných pramenů různé výpovědní hodnoty, které akci většinou popisují jako velkou a obtížnou událost. Nicméně archeologický průzkum hradu prováděný v letech 1962–1965 prokázal, že šlo o tendenční výpověď, podmíněnou politickou situací a obléhací práce byly mnohem skromnějšího charakteru. Z těchto informací lze usuzovat, že dobývání probíhalo spíš vlažně, neboť nespokojenost s králem Zikmundem, zejména v kališnických kruzích, stoupala. Moderní čeští historici proto usuzují, že úmyslem pána z Pirkštejna bylo ze soukromých politických důvodů protahovat pobyt před Sionem do poslední možné chvíle a posádce, která uvnitř hradu nedisponovala vlastní studní, zřejmě nebránil v zásobování ani v čerpání vody z blízké Vrchlice. K bojovým akcím došlo zřejmě až po příchodu posily z Uher, která vyrazila z Prahy 3. září, neboť Hynce Ptáček nechtěl riskovat otevřenou roztržku s králem.\n\nÚtok proti Sionu nejzevrubněji popisuje italský humanista a pozdější papež Enea Silvio Piccolomini ve svém díle \"Historie česká\", archeologický průzkum však dokládá, že ačkoli měli vojáci Hynce Ptáčka z Pirkštejna k dispozici minimálně jeden prak, houfnice a bombardu, samotné ostřelování netrvalo déle než den nebo dva. Proti hradu bylo vystřeleno zhruba 100 kamenných koulí, které poničily zejména hradní palác a budovu při východní čelní hradbě. Známky průlomu hradby nebo podkopů nebyly nikde nalezeny, neboť vzhledem k nevelké síle obránců nebylo podobných obléhacích prvků potřeba. Po dobytí byl Sion vypálen a spolu s pěti vesnicemi, které k němu náležely, přešel do majetku krále.\n\nPo smrti krále Zikmunda nastoupil na český trůn Albrecht II. Habsburský, jenž zastavil sionské panství někdejšímu husitskému hejtmanovi Bedřichovi ze Strážnice a Benešovi z Hustířan. V roce 1449 vedli oba muži o panství spor, jehož výsledek není znám. Později sionské pozemky získal král Jiří z Poděbrad, který je zastavil Kláře ze Solopysk a jejímu synovi Václavovi z Nestajova. V roce 1509 Jan z Nestajova postoupil zástavu bratřím Ctiborovi, Čeňkovi a Oldřichovi z Pařízku, kterým byla následujícího roku zástava potvrzena králem Vladislavem Jagellonským. V roce 1535 prodal Oldřichův syn Jan sionské zboží Jindřichovi Firšicovi z Nabdína, od kterého je v roce 1541 odkoupil Jindřich Špetl z Prudic. Jeho syn Jiří jej posléze prodal Jiřímu Voděradskámu z Hrušova, jenž byl v roce 1580 popraven kvůli lichvářství a pozemky připadly králi Rudolfovi II., který je následujícího léta připojil k malešovskému panství. Tímto aktem z roku 1581 byl hrad Sion spolu s přilehlým panstvím písemnými prameny připomínán naposled.\n\nDalší zprávy o existenci zříceniny se datují k roku 1677, kdy ji navštívil český humanista Bohuslav Balbín, který zanechal zmínku, že v době jeho pobytu zde ještě stály obvodové zdi. I tyto zbytky však byly postupně ničeny a rozváženy, zejména v době, kdy malešovské panství drželi němečtí Osteinové. Poslední větší pozůstatky pak byly odstraněny v roce 1870 na příkaz Karla Dahlber-Osteina, který tak reagoval na velkou vlasteneckou vlnu po rakousko-uherském vyrovnání a na srocování českého lidu při velkých táborech. Od této doby zůstaly zachovány jen základové zdi porostlé křovisky a přikryté hlínou. V roce 1945 bylo malešovské panství Osteinům zabaveno a přešlo do majetku státu.\n\nJádro hradu za mohutným šíjovým příkopem, kterým bylo odděleno od nevelkého předhradí, mělo nepravidelný trojúhelníkový půdorys daný povahou skalnatého terénu a bylo z větší části obklopeno 120–180 cm širokou hradbou. Čelní strana nad příkopem byla souvisle zastavěna, přičemž jižní nároží zaujímala brána, k níž z jedné strany přiléhala polokruhová dělostřelecká bašta, ze strany druhé pak velká budova, sloužící snad k obytným účelům. Úkolem dělostřelecké bašty bylo chránit jak vstup do hradu tak dvoupatrový obdélníkový palác, který k ní přiléhal ze západní strany. Archeologické nálezy dokládají, že tato budova byla obydlím Jana Roháče a měla dvě až tři podlaží. V základech paláce leželo 17 prakových kamenných koulí, které patrně stály za jeho značným poškozením. Hradba za palácem se obloukovitě vypínala a zakončovala ji lichoběžníková stavba s mohutnou roubenou vrchní částí. Také severní nároží čelní hradby zaujímal objekt s mohutnou roubenou nástavbou. Hradba, která od této budovy pokračovala směrem k jihozápadu, je naproti hradnímu paláci doplněna nevelkým čtyřhranným objektem s kuchyní. Budova byla patrně patrová a její výška byla asi 6–7 metrů. Z archeologických nálezů je patrné, že původní Sion měl sloužit jako správní a hospodářské centrum menšího panství, nikoli jako významná fortifikace, neboť většina obranných prvků, včetně opevněného předhradí a nevelké plošiny pod severozápadní částí jádra, která byla opatřena kamennou hradbou zbudovanou bez použití malty, k němu byla přistavěna teprve v letech 1435–1437. Dobře zachovaný příkop chránící severovýchodní přístup k hradu a příkop oddělující předhradí od okolí, náleží do doby hradištní. Stejně tak i dva mohutné valy na severovýchodní straně předhradí.\n\nPrvní amatérský průzkum pozůstatků hradu u severní obvodové zdi, ve středu vnitřního hradu a v příkopu mezi předhradím a vnitřním hradem, byl proveden k pětistému výročí jeho dobytí. Při tomto výzkumu prý byla nalezena celá řada předmětů, ke kterým mj. patřil kachel se znakem Jana Roháče z Dubé a s reliéfním vyobrazením dvou andělů, kteří drží kalich s hostií. Mimo tyto nálezy bylo prý uvnitř hradu nalezeno několik koster obránců hradu, z nichž některé nesly stopy zohavení. Tyto ostatky však nebyly nijak zdokumentovány a na místě došlo k jejich zničení. Systematický průzkum hradu byl zahájen teprve v roce 1953 a posléze v letech 1962–1965. Jeho vedením byli pověřeni zaměstnanci Vojenského historického ústavu v Praze v čele s Evou Jánskou. První práce navazovaly na vykopávky z roku 1937 a postupně odkrývaly jednotlivé části hradby i budov. Při těchto pracích byla nalezena řada militarií, zejména pak šípů, železných kulek zalitých do olova a kamenných koulí, které dokazovaly, že hrad byl intenzivně ostřelován. Dalšími předměty, převážně denní potřeby, byly střepy hliněných nádob, zbytky hřebíků, železných kování nebo železných nástrojů, šesticípá železná hvězda ostruhy, kovový zámek, část udidla, přezky k postrojům atd. Mezi pilíři v příkopu mezi předhradím a čelní zdí byli nalezeni i železní nášlapní ježci, užívaní ve středověkém vojenství proti jízdnímu i pěchotnímu vojsku. V paláci Jana Roháče pak byly odkryty zlomky tří kachlů, totožné s tím, jenž byl vyzvednut v roce 1937. Povrchovým průzkumem na stráních před západní hradební zdí byly objeveny i zbytky povrchových úprav, které označovaly prakoviště a tábor oblehatelů. V současné době dosahují zbytky odkrytého a zakonzervovaného zdiva výšky průměrně jednoho metru.\n\nOkolí Sionu i pozůstatky hradu samotného jsou již několik staletí častým cílem návštěvníků, které k výletům láká jak místní krajina, tak pohnutá historie objektu. K rozcestníku v sousedství zříceniny vedou dvě značené trasy pro pěší turisty. Na i se lze napojit v Kutné Hoře (modrá 11 km, červená 12,5 km) nebo v Malešově. Modrá trasa z tohoto městyse vede přes Maxovnu, červená přes Roztěž a Polánku, odkud přes Sion pokračuje dál směrem k obci Černíny. Poblíž zbytků hradu vede také značená cyklotrasa č. 0096, která od Zdeslavic protíná Chlístovice a směřuje do Maxovny. Nejbližší vlakové spojení je ze zastávky v obci Týniště, vzdálené od hradu zhruba 2,3 km. V obci Chlístovice je možno zakoupit turistickou známku No. 545 - Sion.\n\n\n\n"}
{"id": "134550", "url": "https://cs.wikipedia.org/wiki?curid=134550", "title": "Watchdog timer", "text": "Watchdog timer\n\nWatchdog nebo Watchdog timer, zkráceně WDT (z angličtiny – „hlídací pes“) je počítačová periferie, která resetuje systém při jeho zacyklení. K zacyklení systému může dojít v důsledku chyby v hardware nebo software systému. Program (většinou v hlavní smyčce) periodicky signalizuje watchdogu svůj chod. To se může dít např. zápisem servisního impulsu do watchdogu, v případě některých jednočipových mikropočítačů také provedením speciální strojové instrukce. Pokud systém určitý čas nesignalizuje chod (typicky milisekundy až sekundy), pak watchdog způsobí reset systému.\n\nSložitější watchdogy mohou navíc ještě zaznamenávat na nevolatilní (nezávislé na napájení tj. ukládání do energeticky nezávislé paměti) médium ladící informace (např. časy kdy došlo k zresetování systému a jaký byl obsah registrů). Nejčastější použití watchdogů je v zabudovaných systémech, kde jsou mnohdy součástí mikroprocesoru.\n\nWatchdog se rovněž používá pro převedení systému do bezpečného stavu, např. pro vypnutí motorů, elektrických sběrnic s nebezpečným napětím a jiných potenciálně nebezpečných subsystémů. Jednou z možností je, že řídící jednotka při resetu pozná, že ji zresetoval watchdog, a místo normálního rozběhu pouze uvede systém do bezpečného nouzového stavu.\n\nWatchdog může být realizován pomocí x-bitového čítače připojeného na hodinový signál s frekvencí \"y\" MHz. Pokud není čítač přiměřeně často resetován, dojde po uplynutí přetečením čítače formula_1 sekund k resetu.\n\nÚčelem a současně důvodem existence watchdogu je přivést systém prostřednictvím resetu ze zaseknutého stavu zpět k normální funkci. Bez watchdogu by musel být čip resetován manuálně, což by u čipů v automatických strojích na odlehlých nebo špatně přístupných místech (např. meteorologické stanice, přístroje u rozvodů elektrického vedení) mohl být problém.\n\n"}
{"id": "134551", "url": "https://cs.wikipedia.org/wiki?curid=134551", "title": "Johann Arfvedson", "text": "Johann Arfvedson\n\nJohann August Arfvedson (12. ledna 1792 – 28. října 1841) byl švédský chemik, objevitel lithia.\n\nJohann Arfvedson se narodil v bohaté rodině, byl synem Jacoba Arfvedsona, který vlastnil velkoobchod a továrnu. Od roku 1803 studoval na univerzitě v Uppsale, v roce 1809 dokončil studium práv a v roce 1812 mineralogie. Později se ve Stockholmu, hlavním městě Švédska, setkal s dalším slavným chemikem, Jönsem Jacobem Berzeliem. Díky tomu získal možnost přístupu do jeho soukromé laboratoře, kde v roce 1817 objevil prvek lithium. V letech 1818-1819 cestoval po Evropě. Po návratu do své vlasti si postavil vlastní laboratoř.\n\nNa Afvedsonovu počest byl pojmenován vzácný minerál arfvedsonit.\n"}
{"id": "134560", "url": "https://cs.wikipedia.org/wiki?curid=134560", "title": "Integrovaný dopravní systém Olomouckého kraje", "text": "Integrovaný dopravní systém Olomouckého kraje\n\nIntegrovaný dopravní systém Olomouckého kraje (IDSOK) sdružuje dopravní systémy existující na území Olomouckého kraje, tedy v okresech Olomouc, Přerov, Prostějov, Jeseník a Šumperk. Do IDSOK jsou zahrnuty systémy městské hromadné dopravy ve městech Olomouc, Hranice, Lipník nad Bečvou,Prostějov, Přerov, Šumperk a Zábřeh.\n\nSystém zahrnuje autobusovou a železniční dopravu, v Olomouci též tramvaje. Integrace spočívá v jednotném tarifu a smluvních přepravních podmínkách, jednotných jízdních dokladech s časovou a zónovou platností a jejich vzájemným uznáváním mezi dopravci. Koordinátorem systému je organizace KIDSOK (Koordinátor Integrovaného dopravního systému Olomouckého kraje, p. o.).\n\nNa systému se podílejí dopravci Arriva Morava a. s. (do června 2013 Veolia Transport Morava a. s), Dopravní podnik města Olomouce a. s., ČSAD Frýdek - Místek (MHD Hranice), FTL a. s., České dráhy a. s. Autobusy Konečný s. r. o. a od 1.7.2010 také Autodoprava Studený s.r.o., Vojtila trans s.r.o. a Obec Ptení.\n\nPředchůdci IDSOK byly původní izolované menší integrované systémy:\n\nOd roku 2003 přešly rozhodující kompetence z okresů na kraje, pod vedením kraje byla prováděna lokální integrace v dalších oblastech:\n\nV okrese Olomouc je 35 zón. Zóny nahradily dřívější pásma, na která byl členěn Integrovaný dopravní systém Olomoucka. Základem rozdělení na pásma bylo „nulové“ pásmo č. 71, pokrývající víceméně území města Olomouce a některých přilehlých obcí. Celé toto pásmo bylo obklopeno pásmem číslo 1, dále vnějším pásmem číslo 2, atd. Systém IDOS byl v roce 2004 včleněn do systému IDSOK. Ten je nyní rozčleněn na zóny, tj. už není pravidlem, že by některé větší sídlo bylo obklopeno „kruhovitými“ pásmy, která ho zcela obklopují. Každá zóna sousedí s několika dalšími zónami (viz dále sekce „Tarifikace“ - \"bude upřesněno\").\n\nPro náhled zón viz mapa na webu Dopravního podniku města Olomouce (DPMO).\n\nNásledující tabulka podává přehled zón na území okresu Olomouc. Protože se území zón nepřekrývá přesně s administrativními hranicemi okresů, některé z nich patří do dvou nebo tří okresů zároveň, v některých případech zasahujících i na území jiného kraje.\n\nOdkazy u místních názvů nevedou ke stránce s popisem dotyčné zóny, ale k té, která popisuje dotyčnou obec či město.\n\nNásledující tabulka neuvádí všechny zóny okresu Prostějov, v nejbližší době budou doplněny všechny.\n\nProtože se území zón nepřekrývá přesně s administrativními hranicemi okresů, některé z nich patří do dvou nebo tří okresů zároveň, v některých případech zasahujících i na území jiného kraje.\n\nOdkazy u místních názvů nevedou ke stránce s popisem dotyčné zóny, ale k té, která popisuje dotyčnou obec či město.\n\nNásledující tabulka neuvádí všechny zóny okresu Přerov, v nejbližší době budou doplněny všechny.\n\nProtože se území zón nepřekrývá přesně s administrativními hranicemi okresů, některé z nich patří do dvou nebo tří okresů zároveň, v některých případech zasahujících i na území jiného kraje.\n\nOdkazy u místních názvů nevedou ke stránce s popisem dotyčné zóny, ale k té, která popisuje dotyčnou obec či město.\n\n\n"}
{"id": "134561", "url": "https://cs.wikipedia.org/wiki?curid=134561", "title": "Zénón z Eleje", "text": "Zénón z Eleje\n\nZénón z Eleje (, Ζήνων ὁ Ἐλεάτης) (cca 490 př. n. l. – cca 430 př. n. l.)\nbyl předsókratovský řecký filosof. Patřil k jihoitalské tzv. elejské škole, jejíž vůdčí postavou byl Zénónův učitel a přítel Parmenidés. Často se označuje pouze jako Zenón a pak ovšem snadno zamění s mladším Zénónem z Kitia, zakladatelem stoicismu. Již od antiky je Zenón z Eleje znám především díky svým paradoxům, které měly podpořit Parmenidovo učení a popřít učení Pythagorovo.\n\nO Zénónově životě nevíme téměř nic. Je sice jednou z postav Platónova dialogu Parmenidés, ovšem Platónovi v dialozích nešlo o věrné zobrazení skutečných osob. Aristotelés jej označil za objevitele dialektiky. Svůj hlavní úkol spatřoval v obhajobě Parmenidovy nauky o nedělitelnosti bytí a nemožnosti pohybu; snažil se dokázat, že přijetí opaku vede k neřešitelným rozporům. Pomocí dialektiky dokázal rozebrat a rozostřit argumenty protivníků, takže se jevily pochybné a rozporuplné – proslulé jsou zejména dva argumenty, o nichž hovoří Aristotelés ve Fyzice, které jsou součástí tzv. Zenónových paradoxů:\n\n\nJak je z argumentace zřejmo, Zénón radikálně upřednostňuje formální myšlení před smyslovým vnímáním. Kromě těchto argumentů předložil Zénón mnoho dalších (Proklos hovoří až o 40 paradoxech). Z dnešního hlediska by se mohlo zdát, že si fyzici a matematici s jeho argumenty poradí; nějaký čas se mělo za to, že se to podařilo Newtonovi a Leibnizovi s objevem diferenciálního a integrálního počtu, ovšem dodnes jsou Zénónovy argumenty předmětem sporu filosofů i matematiků. Z filozofického hlediska dokázal ovšem Zénonovy paradoxy popřít již Aristoteles\n\n"}
{"id": "134570", "url": "https://cs.wikipedia.org/wiki?curid=134570", "title": "Bonbon", "text": "Bonbon\n\nBonbon je cukrovinka, která se poprvé objevila v 17. století ve Francii. Původně jedly bonbóny děti na královském dvoře a povykovaly: „Dobré! Dobré!“ (francouzsky – „Bon! Bon!“). Takto vznikl název této lahodné cukrové hmoty. Později se výroba bonbónů zdokonalovala a začaly se vyrábět různé druhy – cucavé, ovocné, karamelové, čokoládové, kyselé i gumové. Bonbony si našly velkou oblibu u dětí, ale i dospělých. Mají sladkou chuť, jak už název napovídá.\n\n"}
{"id": "134573", "url": "https://cs.wikipedia.org/wiki?curid=134573", "title": "Hackenberg", "text": "Hackenberg\n\nHackenberg je pevnost (dělostřelecká tvrz) u města Veckring ležící v départementu Moselle (Lotrinsko) v severovýchodní Francii. Je jednou z největších pevností Maginotovy linie a byla součástí pevnostního sektoru Boulay. Tvrz byla vybudována na stejnojmenném kopci o nadmořské výšce 343 metrů, který je důležitým strategickým bodem v poměrně rovinatém terénu mezi řekami Mosela a Nied. Tvrz byla jedním z prvních objektů Maginotovy linie, neboť její stavba byla zahájena již v roce 1929. Stavebně byla tvrz dokončena v roce 1935. Její konstrukce byla neobvyklá, neboť se skládala ze dvou částí, z nichž každá byla podobná normální tvrzi, umístěných na opačných úbočích kopce a propojených protipěchotním příkopem, který bránily další objekty. Podobně byla koncipována jen jediná další tvrz - Hochwald v sektoru Haguenau. Z toho důvodu jsou tyto tvrze někdy označována jako „velkoskupiny“. \n\nVšechny objekty byly propojeny podzemními chodbami a sály značného rozsahu. Vstup umožňovaly dva vchodové objekty (pro munici a pro mužstvo), umístěné v týlu. Do vchodu pro munici byla zavedena úzkorozchodná železnice z týlu, která pokračovala podzemím k jednotlivým dělostřeleckým objektům. V podzemí se nacházela velká muniční skladiště, kasárna, elektrárna a další zařízení, nutná pro dlouhodobý pobyt osádky o síle 1 085 mužů. Hlavní výzbrojí tvrze tvořily 2 kanóny ráže 75 mm, 4 houfnice ráže 135 mm a 4 minomety ráže 81 mm, umístěné vždy po dvou v otočných výsuvných dělostřeleckých věžích a dále 7 kanónů ráže 75 mm a jedna houfnice 135 mm ve střílnách. Na vrcholu kopce byly umístěny dvě dělostřelecké pozorovatelny s vynikajícími možnostmi pozorování, které sice byly spojeny s podzemím tvrze, avšak jejich hlavním úkolem bylo pozorování ve prospěch sousední tvrze Billig. Pozorování ve prospěch tvrze Hackenberg pak zajišťovaly především pozorovatelny tvrzí Billig a Mont des Welches. Na levém křídle tvrze se vyskytoval vzácný typ objektu, takzvaná kaponiéra, který byl zcela zapuštěn do terénu a jeho zbraně, včetně kanónu ráže 75 mm působily přímo do protipěchotního příkopu.\nV roce 1940 se Němci neodvážili na tvrz přímo zaútočit, nicméně od 6. června ji silně ostřelovali. Dne 17. června byl celý úsek Maginotovy linie obklíčen a nadále bojoval bez jakékoli podpory polní armády. Dne 22. června zaútočili Němci z týlu na sousední tvrz Michelsberg, silná palba tvrze Hackenberg a dalších tří tvrzí však útok zastavila. Dne 25. června vstoupilo v platnost příměří a 4. července byla tvrz předána Němcům.\n\nV roce 1944 využili Němci tvrz k obraně proti postupujícím americkým jednotkám, neměli však dost sil, aby zde zorganizovali systematickou obranu. Přesto palba z dělostřeleckého srubu B8 způsobila takové problémy, že na něj musel být podniknut útok za pomoci samohybného kanónu, který ho nakonec vyřadil přímou palbou.\n\nUstupující Němci tvrz poškodili, po válce však byla tvrz opět opravena, neboť byla součástí francouzské obrany proti případnému útoku vojsk Varšavské smlouvy. Od sedmdesátých let 20. století je tvrz zpřístupněna veřejnosti jako pevnostní muzeum.\n\n\n"}
{"id": "134590", "url": "https://cs.wikipedia.org/wiki?curid=134590", "title": "Zubštejn", "text": "Zubštejn\n\nZubštejn je jeden z největších hradů Moravy, který se nachází na protáhlém stejnojmenném kopci (682 m n. m.) nad vsí Pivonice na Žďársku. Jeho zřícenina je chráněna jako kulturní památka České republiky.\n\nKdo a kdy hrad založil není známo. Podle legendy jej měl postavit uhlíř Věnava na kopci Zubrštýn a jeho syn Prsten měl později založit Pernštejn. Starší verze pověsti však hovoří o Zubštejnu jako o zeměpanském hradu, zřízeném moravskými markrabaty. Za dobu založení hradu byla dlouhou dobu považována 1. polovina 13. století, což by ze Zubštejna udělalo nejstarší hrad nejen na Svratecku, ale i na celé Moravě. Poté byl vlivem soudobých názorů na vývoj hradní architektury položen vznik hradu až do konce 1. třetiny 14. století. Situaci ohledně vzniku hradu však komplikuje první písemná zmínka z roku 1344 – původně byla považována za nejstarší zmínka z roku 1214, ale její původ je nejistý, snad pochází teprve z poloviny 19. století – ve které se píše „quondam castrum Lapis“ (tedy kdysi hrad Kámen).\n\nNejnovější poznatky především v oblasti zdejšího dolování stříbrné rudy, ke kterému dochází podle nově získaných dokladů již na počátku 13. století, umožňuje dataci hradu Zubštejna zásadně přehodnotit. Nesporným faktem je úzký vztah hradu k těžbě rud, jeho nezvyklá dispozice a zasazení na vrcholu dominantního kopce, z něhož je možné přehlédnout celou rudnou oblast, z něj činí hlavní správní centrum těžby. Jeho vznik je tak možné opět položit do raných dob 13. století, jak ostatně dokazuje i jeho dochovaná architektura. Také ojedinělé a dosud jen okrajově využité listiny z druhé poloviny 14. století o něm hovoří jako o bývalém zeměpanském sídle.\n\nPrvním písemně doloženým majitelem hradu byl roku 1344 Atluš \"de Lapide\" z rodu pánů z Pernštejna. Po polovině 14. století je doložen jako jeho držitel Blud z Kralic. Od něj hrad později získat Jimram z Jakubova. Kdy Blud a Jimram hrad vlastnili není známo, protože v roce 1348 byl v majetku Jimrama z Kamene a jeho synů Filipa, Vojtěcha a Altuše. Ti jej měli prodat Joštovi a Benešovi z Boskovic. V roce 1349 však Jimram získal hrad od Bluda z Králic, kterému ho před lety prodal. Spolu s hradem získal i Rožnou a další vsi. V této době tedy hrad neměl jednotného majitele, ale byl rozdělen mezi více sourozenců či příbuzných. V roce 1351 pak Altuš z Kamene prodal svoji část Filipovi a Jimramovi z Jakubova. Kdy došlo ke spojení jednotlivých částí není známo, nicméně v roce 1358 odkoupil markrabě Jan Jindřich celý hrad od Jimrama z Pernštejna.\n\nV zeměpanské držbě setrval hrad až do roku 1377, kdy jej markrabí Jošt udělil lénem Janu z Křižanova. Tehdy k Zubštejnu patřily i vsi Pivonice, Vrtěžíř, Lesoňovice, Štěpánov a Koroužné. Roku 1390 mu byl ale Joštem opět odebrán. Jak vypadala situace hradu za husitských válek, není známo. Nicméně v roce 1432 byl rozhodnutím markraběte a rakouského vévody v jedné osobě Albrechta byl Pernštejnům odebrán a následně připadl Janu Meziříčskému z Lomnice. Kromě Zubštejna přišli Pernštejnové i o Bystřici a hrad Pyšolec. Jan se proti tomuto rozhodnutí bránil soudní cestou; zde se mimo jiné hájil tím, že hrad získal od Jana Jindřicha už v roce 1377. Nicméně Albrecht, který byl v tomto sporu soudce, své rozhodnutí z politických důvodů (on a Jan z Lomnice byli katolíky, zatímco Jan z Pernštejna kališník) nezměnil. V roce 1437 je uváděn jako \"hradiště\", což bylo vysvětlováno jeho poškozením v průběhu husitských válek. Ve skutečnosti jde o narážku na jeho fortifikační charakter a zřejmě i starobylý původ. Zápis v zemských deskách vychází z původního německého textu listiny z lichtenštejnského archívu, kde termín \"hradiště\" označuje rozlehlé fortifikace, mající původ již v raném středověku. Roku 1440 jej získal Jan II. z Pernštejna zpět. Poté byly na hradě provedeny některé stavební a modernizační práce, za Viléma z Pernštejna byl hrad náležitě opevněn a vyzbrojen.\n\nZubštejn, na rozdíl od blízkých Aueršperka a Pyšolce, byl obýván až do 16. století. Ještě v roce 1522 je zmiňován při dělení pernštejnských majetků, zde však není jeho charakter blíže upřesněn. V dalších letech byl již neudržován a ponechán svému osudu. Roku 1547 se uvádí jako „zámek pustý Zubrsstayn“. Poslední zmínka o hradu je z prodejní smlouvy pernštejnského panství z roku 1596. Tehdy je zmiňován zpustlý Zubštejn, ale nikoliv již Aueršperk a Pyšolec.\n\nSoučasná historie hradu začíná v roce 1971, kdy zde byl proveden stavebně historický průzkum. Od roku 1990 tu byl Okresním muzeem prováděn nevelký archeologický výzkum, spojený s údržbou a zajišťováním zříceniny.\n\nZřícenina hradu je poměrně zachovalá. Dochována jsou dokonce i některá patra paláce. Obvod hradu je dobře patrný a místy jsou zde i několikametrové zdi. Zachovalá je též studna. Hrad je volně přístupný v krásné přírodě a nabízí i výhledy do kraj.\n\nV rámci projektu \"Zpřístupnění hradu Zubštejna pro turisty\", na který přispěla Evropská unie, byla v roce 2010 postavena lávka mezi prvním a druhým předmostím a zábradlí kolem nejzachovalejšího jádra hradu. Dá se zde pohodlně přespat, například v místnostech, které jsou vidět z čelního pohledu na stavbu. K dispozici je také několik ohnišť.\n\nV těsné blízkosti zříceniny byl v roce 1955 (na podstavci je toto vročení) postaven kamenný památník, který obsahuje hlínu z těchto památných míst:\n\nPo obvodu tohoto čtyřhranného památníku jsou vytesány jednotlivé tabulky se jmény okolních obcí. V těchto tabulkách byly uvedeny nad a pod názvem obce číselné údaje a jména významných lidí té doby, především členů tehdejší strany KSČ, nejznámějším je Antonín Štourač. Po odtesání již jen zčásti patrné.\n\nDnes jsou na Zubštejně k vidění makety středověkých obléhacích strojů.\n\n\n"}
{"id": "134591", "url": "https://cs.wikipedia.org/wiki?curid=134591", "title": "Jacobiho matice", "text": "Jacobiho matice\n\nJacobiho matice může odkazovat na:\n\n"}
{"id": "134593", "url": "https://cs.wikipedia.org/wiki?curid=134593", "title": "Jižní Holandsko", "text": "Jižní Holandsko\n\nJižní Holandsko () je nizozemská provincie, která se nachází na západě země, na pobřeží Severního moře. Jedná se o nejhustěji zalidněnou a nejvíce industrializovanou nizozemskou provincii. Jižní Holandsko sousedí s provinciemi Zeeland na jihozápadě, Severní Brabant na jihovýchodě, Gelderland na východě, Utrecht na severovýchodě a Severní Holandsko na severu. Správním střediskem je Haag. Dalšími velkými městy jsou Rotterdam či Leiden. V minulosti bylo součásti Holandského hrabství.\n"}
{"id": "134594", "url": "https://cs.wikipedia.org/wiki?curid=134594", "title": "Hessova matice", "text": "Hessova matice\n\nHessova matice je v matematice představována čtvercovou maticí druhých parciálních derivací skalární funkce.\n\nZa předpokladu, že existují všechny parciální derivace druhého řádu funkce formula_1, má Hessova matice tvar\nTato matice nese jméno matematika Ludwiga Hesse. \n\n"}
{"id": "134596", "url": "https://cs.wikipedia.org/wiki?curid=134596", "title": "Reset", "text": "Reset\n\nReset je v počítačové terminologii akce nebo signál, který velmi rychle ukončí chod systému a nastartuje jej znovu od začátku. Běžnými systémy, které se resetují, jsou integrované obvody, mikroprocesory, desky obsahující integrované obvody, nebo celé počítače.\n\nU jednodušších systémů nebo součástek je reset nezbytným a běžně využívaným signálem, typicky se označuje zkratkou RST. U osobních počítačů s běžným operačním systémem je reset nouzovým opatřením, protože náhlým nečekaným ukončením chodu počítače může dojít k porušení nebo ztrátě dat na harddisku – což může v nepříznivém případě vést i k částečnému poškození software počítače a k nutnosti jeho přeinstalace. Přesto je resetování systému signálem šetrnější, než resetování vypnutím a zapnutím napájení.\n\nReset se vnitřně vždy provádí po připojení napájení systému, kdy drží systém v definovaném stavu dokud není napětí zdroje dostatečně stabilní, aby mohlo dojít ke spolehlivému rozběhu systému. Toto je často zajišťováno resetovacím obvodem, který bývá někdy integrován i s watchdog timerem. V případě, že se systém skládá z více částí mohou resetovací obvody rovněž zajišťovat správné pořadí jejich rozběhu.\n\nResetátor je zařízení, které dokáže provést reset (případně restart) jiného zařízení. Je užitečný všude tam, kde dochází k \"zatuhnutí\" různých přístrojů a jednoduché vypnutí a zapnutí dokáže obnovit jejich funkci, typicky jde o různé síťové prvky, např. routery, access pointy apod. Mnohdy obsahuje resetátor i GSM modul, aby jej bylo možno aktivovat vzdáleně pomocí mobilního telefonu.\n"}
{"id": "134597", "url": "https://cs.wikipedia.org/wiki?curid=134597", "title": "Bedřichovice (Jankov)", "text": "Bedřichovice (Jankov)\n\nBedřichovice jsou vesnice v okrese Benešov, jsou součástí obce Jankov. Nachází se cca 4 km severovýchodně od Jankova. Je zde evidováno 35 adres. Pramení zde Polánecký potok, který je levostranným přítokem řeky Blanice.\n\nBedřichovice leží v katastrálním území Čestín u Jankova.\n\nPrvní písemná zmínka o vesnici pochází z roku 1352.\n\n"}
{"id": "134598", "url": "https://cs.wikipedia.org/wiki?curid=134598", "title": "Pisárecký tunel", "text": "Pisárecký tunel\n\nPisárecký tunel je silniční tunel v Brně. Je postaven mezi čtvrtěmi Nový Lískovec a Pisárky, kde ústí u brněnského výstaviště.\n\nTunel se nachází na silnici I/23, která zde tvoří směrově rozdělenou výpadovou silnici z Brna k dálnicí D1 (Pražská radiála, ulice Bítešská). Společně s radiálou tak spojuje D1 se silnicí I/42, Velkým městským okruhem.\n\nTvoří jej dva převážně ražené tubusy s 5% klesáním směrem do Pisárek, každý z nich má dva jízdní pruhy. Délka tubusů činí 497 a 510 m. Stavba byla realizována mezi lety 1994 a 1998. Bezprostředně na ni navazují dvě mostní konstrukce: v Novém Lískovci přes místní komunikaci a potok Čertík, v Pisárkách přes řeku Svratku. V Pisárkách dále sousedí se stavbou mimoúrovňové křižovatky Hlinky. Provoz v tunelu sleduje Centrální technický dispečink. V říjnu 2011 se zde konalo cvičení složek Integrovaného záchranného systému Jihomoravského kraje, které prověřilo možnosti zásahu při havárii v tunelu.\n"}
{"id": "134599", "url": "https://cs.wikipedia.org/wiki?curid=134599", "title": "Groningen (provincie)", "text": "Groningen (provincie)\n\nGroningen (západofrísky \"Grinslân\") je nejsevernější nizozemská provincie. Na východě sousedí s německým spolkovým státem Dolní Sasko, dále pak s provinciemi Drenthe a Frísko. Hlavním městem je Groningen. Na severu je provincie ohraničena mělkým mořem Waddenzee, na východě estuárem řeky Emže a zálivem Dollart. Povrch je převážně rovinnatý s maršemi. Nachází se zde Groningenské ložisko zemního plynu.\n"}
{"id": "134603", "url": "https://cs.wikipedia.org/wiki?curid=134603", "title": "Frísko", "text": "Frísko\n\nFrísko ( \"Friesland\", frísky \"Fryslân\") je provincie na severu Nizozemska. V roce 2010 mělo Frísko 643 000 obyvatel a řadí se tak spíše mezi méně osídlené nizozemské provincie. Hlavním městem je Leeuwarden, jehož populace čítá 91 000 obyvatel. Pod správu provincie spadá většina ze Západofríských ostrovů.\nOd 1. ledna 1997 bylo oficiální jméno provincie změněno z nizozemského názvu „Friesland“ na fríský název „Fryslân“. V listopadu 2004 se rozhodlo nizozemské Ministerstvo pro vnitřní obchod, že bude tento fríský název používat ve všech oficiálních dokumentech. V běžné řeči se stále používá především nizozemský název „Friesland“.\n\nVe Frísku se narodila nizozemská spisovatelka literatury faktu Annejet van der Zijlová - autorka biografií Jagtlust, Anna, Sonny Boy a Bernhard. Pochází odtud fríští koně.\n\n"}
{"id": "134604", "url": "https://cs.wikipedia.org/wiki?curid=134604", "title": "Keila", "text": "Keila\n\nKeila (německy \"Kegel\") je estonské město a zároveň samosprávná jednotka kraje Harjumaa.\n\n\n"}
{"id": "134605", "url": "https://cs.wikipedia.org/wiki?curid=134605", "title": "Obchodní společnost", "text": "Obchodní společnost\n\nObchodní společnosti v legislativě České republiky upravuje zákon č. 90/2012 Sb., o obchodních společnostech a družstvech, který nabyl účinnosti k 1. lednu 2014. Obchodní společnosti a družstva se společně nazývají obchodní korporace. Dle tohoto zákona se mezi obchodní společnosti řadí veřejná obchodní společnost a komanditní společnost (souhrnně nazývané osobní společnosti), společnost s ručením omezeným a akciová společnost (kapitálové společnosti). Dále pak evropská společnost a evropské hospodářské zájmové sdružení.\n\nOsobní společnost může být \"založena\" buď za účelem podnikání, nebo za účelem správy vlastního majetku.\n\nObchodní korporace jsou založeny společenskou smlouvou. Pokud je společenskou smlouvou založena kapitálová společnost, pak je vyžadována forma veřejné listiny. Společnost založená jediným zakladatelem se zakládá zakladatelskou listinou ve formě veřejné listiny.\n\nSpolečnost ale \"vzniká\" až dnem, kdy byla zapsána do obchodního rejstříku.\n\nZákladním kapitálem obchodní korporace je souhrn všech jejich vkladů.\n\nZákladní kapitál společnosti musí být v jednotkách české měny. Jeho výše se liší podle typu společnosti. Ve společnosti s ručením omezeným (min. 1 Kč) a v akciové společnosti (min. 2 miliony Kč bez veřejné nabídky akcií, min. 20 milionů Kč s veřejnou nabídkou akcií).\n\nObchodní společnost může \"zrušit\" kromě jejího vlastního rozhodnutí (např. na valné hromadě) soud, pokud to navrhne někdo, kdo má na tom právní zájem. Popřípadě může návrh na likvidaci podat státní zastupitelství, pokud na tom shledává vážný veřejný zájem. K této nucené likvidaci dochází v následujících situacích:\n\nZávěrečná zpráva o likvidaci (její průběh, návrh na použití likvidačního zůstatku a účetní závěrka) musí být předána nejvyššímu orgánu obchodní korporace. Po likvidaci obchodní společnosti musí být minimálně 10 let uchovány uvedené dokumenty. V případě, že je společnost zrušena bez likvidace, musí uchování těchto dokumentů zařídit její nový právní nástupce.\n\nSpolečnost po zrušení \"zaniká\" dnem, kdy je vymazána z obchodního rejstříku. Tomuto zániku však předchází zrušení s likvidací či bez ní. Likvidace se neprovádí v případě, že dochází k přeměně společnosti nebo v případech, kdy zde k tomu není postačující majetek. V ostatních případech dochází i k likvidaci.\n\nObchodní společnosti lze dělit na kapitálové a osobní:\n\nVeřejná obchodní společnost\nKomanditní společnost\nSpolečnost s ručením omezeným\nAkciová společnost\n\nKromě kapitálových a osobních společností, které jsou českému právnímu řádu vlastní, lze rozlišovat ještě evropské obchodní společnosti: \"evropská (akciová) společnost\" a \"evropské hospodářské zájmové sdružení\".\n\nV klasické teorii se jako základní cíl předpokládá maximalizace tržní hodnoty podniku, nikoli maximalizace zisku. Při analýze zisku je třeba rozlišovat mezi ziskem účetním (tzn. zisk = příjmy – explicitní náklady) a ziskem ekonomickým (zisk = příjmy – (explicitní náklady + náklady obětované příležitosti)). Alternativním cílem společnosti může být nikoliv maximalizace okamžitého zisku, ale maximalizace současné hodnoty budoucích zisků. Mezi další cíle společnosti lze řadit:\n\n\n"}
{"id": "134610", "url": "https://cs.wikipedia.org/wiki?curid=134610", "title": "Zakladatelská listina", "text": "Zakladatelská listina\n\nZakladatelská listina je právní dokument mající formu notářského zápisu, kterým samostatná osoba zakládá obchodní společnost. Je-li zakladatelů více, pak se společnost zakládá společenskou smlouvou.\n\nZakladatelská listina obsahuje stejné podstatné části jako společenská smlouva. V praxi se využívá u společnosti s ručením omezeným, akciové společnosti, veřejné obchodní společnosti či u družstva. Náležitosti zakladatelské listiny jsou dány zejména zákonem o obchodních korporacích a částečně i občanským zákoníkem a případně dalšími právními předpisy.\n"}
{"id": "134611", "url": "https://cs.wikipedia.org/wiki?curid=134611", "title": "Společenská smlouva (obchodní právo)", "text": "Společenská smlouva (obchodní právo)\n\nSpolečenská smlouva je smlouva, jíž alespoň dva společníci zakládají obchodní korporaci. Pokud je zakladatel pouze jeden, jedná se o zakladatelskou listinu. Společenská smlouva je upravena v zákoně č. 90/2012 Sb., o obchodních korporacích (v minulosti v zákoně č. 513/1991 Sb., obchodním zákoníku). Každá společenská smlouva musí být písemná a s úředně ověřenými podpisy všech zakladatelů dané korporace. U kapitálové společnosti musí mít formu veřejné listiny, v případě družstva se přijímá na jeho ustavující schůzí. Součástí společenské smlouvy musí být u akciové společnosti také stanovy společnosti. \n\nSpolečenskou smlouvu společnosti s ručením omezeným upravuje § 146 zákona o obchodních korporacích. Dle něj musí společenská smlouva obsahovat alespoň firmu a sídlo společnosti, určení společníků uvedením jejich jména a bydliště nebo firmy a sídla v případě právnické osoby, předmět podnikání, výši základního kapitálu a výši vkladů včetně způsobů a lhůt splácení, jména a bydliště prvních jednatelů a členů dozorčí rady a určení správce vkladu.\n\nSpolečenskou smlouvu může místo zakladatelů společnosti sepsat také zmocněnec nebo advokát. Zde se využije plná moc s úředně ověřenými podpisy zakladatelů společnosti. Následně se použije jako příloha ke společenské smlouvě.\n\n"}
{"id": "134612", "url": "https://cs.wikipedia.org/wiki?curid=134612", "title": "Nekalá soutěž", "text": "Nekalá soutěž\n\nNekalá soutěž je stav, který nastane, pokud soutěžitel (účastník hospodářské soutěže, ať už podnikatel nebo nepodnikatel) jedná v rozporu s dobrými mravy soutěže a toto jednání je způsobilé přivodit újmu jiným soutěžitelům nebo zákazníkům. Tyto podmínky, označované jako \"generální klauzule\", musí být splněny kumulativně (současně). Dobré mravy soutěže nejsou zákonem definovány; o tom, zda byly v konkrétním případě porušeny, rozhoduje soud. Nekalosoutěžní jednání nemusí nutně způsobit újmu (soutěžitelům nebo zákazníkům), jedná se o ohrožovací delikt. Skutková podstata je tak naplněna už tehdy, když tato újma jen hrozí.\n\nObčanský zákoník v ustanovení § 2976 odst. 2 demonstrativně uvádí skutkové podstaty, při jejichž naplnění k nekalé soutěži dojde a v následujících paragrafech (§ 2977–2987) je blíže specifikuje. Vedle skutkových podstat v zákoně uvedených však existuje množství dalších (tzv. soudcovských, resp. preatorských skutkových podstat), které jsou řazeny pod generální klauzulí.\n\nSmlouva, její část nebo její jednotlivé ustanovení, při jejímž uzavření byl porušen zákaz nekalé soutěže, je od počátku neplatná.\n\nPoškozený soutěžitel nebo i spotřebitel může požadovat:\nKromě parazitování na pověsti, podplácení, zlehčování a porušení obchodního tajemství může být aktivní a žádat nápravu i jinak nezúčastněná právnická osoba, pokud je jejím účelem ochrana zájmů soutěžitelů nebo zákazníků.\n\n"}
{"id": "134613", "url": "https://cs.wikipedia.org/wiki?curid=134613", "title": "Dýha", "text": "Dýha\n\nDýha je tenký list nebo pás dřeva o tloušťkách 0,3 mm − 6 mm. Používá se k výrobě povrchů nábytku a k výrobě překližky. Dýha, která netvoří povrch, se nazývá poddyžka.\n\nŘezání dýh je nejstarší způsob zpracování. Dřevo se řeže rámovou nebo pásovou pilou. Vznikají tak kvalitní dýhy v tloušťkách 2–4 mm. Tímto způsobem lze vyrábět dýhy i z velmi tvrdého dřeva, nebo ze dřeva s jinými vlastnostmi, nevhodnými pro loupání či krájení. Nevýhodou této metody je až 50% odpad ve formě pilin.\n\nNa speciální loupací stroj je upnut špalek, který se předem zahřeje a zvlhčí horkou párou. Ve stroji se špalek otáčí proti posouvajícímu se noži. Nůž se posunuje ke středu posuvnou rychlostí odpovídající tloušťce dýhy. Tím vzniká dlouhý pás, který se pak stříhá na rozměry překližky. Výřez může být upnut centricky, nebo excentricky. Excentricky upnuté výřezy vyrábějí listy se zajímavou a pěknou texturou.\n\nDýha se vyrábí okrajováním jednotlivých listů z hranolů, podvalů nebo jinak nařezaných dílců. Pro výrobu se používají vodorovné, nebo svislé krájecí stroje. Takto se vyrábějí okrasné svrchní dýhy. Vznikají jednotlivé listy, na kterých se opakuje kresba. Okrajovaný dílec musí být při krájení hydrotermicky upraven čili napařen nebo uvařen. Hydrotermická úprava má za následek změnu barevného odstínu dřeva. Jestliže nechceme měnit barvu dřeva, vyrábíme dýhu řezanou. Po usušení se dýhy kontrolují, ukládají do svazku po 16–32 listech, čela a boky se zastřihnou, svážou a expedují. Před dýhováním se skládají do sesazenek. Používá se pro plášťování a zlepšování vzhledu konstrukčních desek (spárovka, laťovka, MDF, dřevotřísková deska (DTD) a jiné)\n\nSměr řezu nebo krájení dává dýze základní vzhled. Pokud je řez veden podélně, (stejně jako když se řežou prkna) vznikne dýha s květovanou strukturou − fládrem. Pokud je řez veden šikmo po čtvrtině kmene, vznikne dýha s přímým vláknem.\n\nTloušťka 0,15–0,4mm (Mikrodýhy nejsou samonosné proto potřebují nosnou vrstvu)\n\nSesazenky se vyrábějí vždy ze sudého počtu listů dýhy a spojují se několika způsoby buď:\n\n"}
{"id": "134614", "url": "https://cs.wikipedia.org/wiki?curid=134614", "title": "Podtatranská kotlina", "text": "Podtatranská kotlina\n\nPodtatranská kotlina je geomorfologický celek na severu Slovenska, je součástí provincie Západní Karpaty, subprovincie Vnitřní Západní Karpaty a Fatransko-tatranské oblasti. Patří mezi vysoce položené kotliny \"Slovenska\". Nejvyšším bodem je vrch Rakytovec (1325,4 m n. m.) v \"Tatranském podhorí\".\n\nHraničí s následujícími geomorfologickými celky. Na severu jsou to Chočské vrchy, Tatry a Spišská Magura, na východě Levočské vrchy, na jihovýchodě Hornádská kotlina, na jihu Kozie chrbty a Nízké Tatry a na západě Veľká Fatra.\n\nČlení se na tři podcelky:\nHranice mezi \"Liptovskou\" a \"Popradskou kotlinou\" je zároveň rozvodím mezi Černým mořem (Biely Váh) a Baltským mořem (řeka Poprad).\n"}
{"id": "134616", "url": "https://cs.wikipedia.org/wiki?curid=134616", "title": "Arnošt Kraus", "text": "Arnošt Kraus\n\nArnošt Vilém Kraus (4. listopadu 1859 Třeboradice – 16. dubna 1943 koncentrační tábor Terezín) byl univerzitní profesor germanistiky židovského původu, literární historik, divadelní kritik a překladatel ze skandinávských jazyků.\n\nNarodil se v Třeboradicích, v rodině Josefa Krause a jeho manželky Barbory, rozené Diamantové.\nV roce 1905 se stal řádným profesorem germanistiky na Univerzitě Karlově v Praze. Základní vzdělání získal v židovské škole, středoškolské na pražském německém gymnáziu. Od roku 1879 studoval germanistiku na pražské univerzitě, studium ukončil roku 1883 doktorátem filozofických věd. Následně získal učitelskou kvalifikaci pro češtinu a němčinu.\n\nDne 5. září 1887 se na Královských Vinohradech oženil, manželka Jana, rozená Diamantová (1866–1943). Manželé Krausovi měli syna Jiřího Josefa (1895–1942) a dceru Miladu (1888–1961).\n\nPo získání doktorátu se stal lektorem německého jazyka na Filozofické fakultě UK a na Vysoké škole technické v Praze. V roce 1886 se stal docentem germánské filosofie, mimořádným profesorem se stal v roce 1898 a řádným profesorem Karlovy univerzity v oboru německého jazyka a literatury 1905. Současně vyučoval na malostranské reálce a na gymnáziu v Žitné ulici.\n\nV roce 1930 odešel do penze. Dne 20. 7. 1942 byl odtransportován do Terezína, kde 16. 4. 1943 zahynul, jeho manželka Jana zemřela o měsíc dříve (20. 6. 1943), též v Terezíně. Syn JUDr. Jiří Kraus zahynul v Lodži 12. 5. 1942, jeho manželka Marie, rozena Kostarová (1903–1942) zemřela tamtéž.\n\nKrausovým nejrozsáhlejším historickým dílem je třídílné \"Husitství v literatuře, zejména německé\" (1917–1925). Vydal edici německé básně Heinricha von Freiberg \"Jan z Michalovic\" (1888).\n\n\n\n"}
{"id": "134619", "url": "https://cs.wikipedia.org/wiki?curid=134619", "title": "Hospodářská soutěž", "text": "Hospodářská soutěž\n\nHospodářská soutěž (obecněji konkurence) je souběžná snaha subjektů na trhu určitého druhu zboží nebo služeb, jejichž cílem je dosažení určitých výhod před ostatními v oblasti hospodářských užitků, popř. výsledků, a jež vzájemně ovlivňuje jejich hospodářskou činnost.\n\nJelikož motivací navzájem soupeřících hráčů na trhu je generování zisku a jejich celkový zisk je přímo úměrný vyšším výnosům a menším nákladům, snaží se tedy tyto subjekty snižovat náklady a volit takovou strategii, která povede k větší poptávce po jejich zboží. Ze vzájemné rivality pak většinou nejvíc těží zákazník, protože v prostředí hospodářské soutěže si žádný subjekt nemůže dovolit stanovit vysoké ceny, aniž by vzápětí jiný konkurent nepřevzal jeho podíl na trhu právě výhodnějšími cenami pro zákazníka.\n\nV některých konkrétních případech může dojít k tomu, že se na konkrétním trhu dva či více subjektů, které dohromady představují drtivou většinu nabídky, tajně dohodnou na vzájemném zvýšení ceny, pro to, aby měly vyšší výnosy a zisky; takovéto spolčování je ale nezákonné a existují příslušné dozorčí orgány, které je řeší a mají pravomoci inkriminované firmy či výrobce potrestat.\n\nV Československu platila až do poloviny roku 1991 cenová regulace (regulace cen je obecně prostředkem zamezujícím, nebo alespoň velmi omezujícím, hospodářskou soutěž a fungování volného trhu). Po tomto datu byly ceny deregulovány a současně utvořen jako antimonopolní úřad Úřad pro ochranu hospodářské soutěže, který má podle zákona na hospodářskou soutěž dohlížet.\n\nFyzické i právnické osoby, a to i když nejsou přímo podnikateli, se mohou účastnit hospodářské soutěže, musí však dodržovat právně závazná pravidla této soutěže a nesmějí svou účast v soutěži zneužívat, ani účast jiných v hospodářské soutěži omezovat. Zneužitím přitom je:\n\n\n"}
{"id": "134621", "url": "https://cs.wikipedia.org/wiki?curid=134621", "title": "Pavel Vašák", "text": "Pavel Vašák\n\nDoc. PhDr. Pavel Vašák, DrSc. (10. února 1941 Skorkov – 7. února 2011 Dolní Nezly) byl český literární teoretik, textolog a editor děl Karla Hynka Máchy. Přednášel na Pedagogické fakultě Univerzity Karlovy a v letech 2001-2005 byl jejím děkanem.\n\n"}
{"id": "134622", "url": "https://cs.wikipedia.org/wiki?curid=134622", "title": "Obchodní závazkový vztah", "text": "Obchodní závazkový vztah\n\nObchodní závazkový vztah je právní vztah, který vzniká mezi podnikateli o nějakém konkrétním obchodním závazku. Dříve byl regulován třetí částí obchodního zákoníku, po roce 2014 ale došlo ke sjednocení českého obligačního práva a proto se stejně jako ostatní závazkové vztahy řídí čtvrtou částí občanského zákoníku.\n\nPodle dřívějšího obchodního zákoníku (§ 261 a 262) mohly obchodní závazkové vztahy vzniknout i mezi nepodnikatelskými subjekty. Obvykle se označovaly dále uvedenými tradičními (v obchodním zákoníku však výslovně neuvedenými) názvy.\n\nRelativní obchody byly \nTyto obchody se řídily obchodním zákoníkem a ponechávaly volný prostor pro dohodu specifických podmínek, pro každý jejich případ unikátní.\n\nDo absolutních obchodů spadaly taxativně vyjmenované závazkové vztahy, které podléhaly obchodnímu zákoníku bez ohledu na povahu účastníků, ačkoli sem patřily vztahy především mezi podnikateli. Např. vztahy mezi zakladateli obchodních společností (a družstev), vztahy mezi společnostmi a jejich statutárními orgánemy. Dále také vztahy z burzovních obchodů, smlouvy o bankovních převodech apod.\n\nTyto obchody se řídily obchodním zákoníkem a neponechávaly volný prostor pro dohodu specifických podmínek, všechny parametry už byly přesně a jednoznačně stanoveny, žádné další ani nešlo přidat, typicky šlo například o sjednocenou splatnost dluhu.\n\nPod pojem fakultativních obchodů patřily závazkové vztahy, pro něž si smluvní strany písemně ve smlouvě sjednaly použitelnost obchodního zákoníku. Tyto obchody se řídily obchodním zákoníkem pouze proto, že si ho strany vybraly – pak měly charakter relativního obchodu.\n\nAbsolutní neobchod (nebo zkráceně neobchod) byl závazkový vztah, který se vždy řídil ustanoveními dřívějšího občanského zákoníku, bez ohledu na povahu účastníků. Tyto obchody se tedy obchodním zákoníkem nikdy neřídily, používaly jiný právní předpis. Šlo např. o právní vztahy vznikající z pojistné smlouvy.\n\n"}
{"id": "134623", "url": "https://cs.wikipedia.org/wiki?curid=134623", "title": "Liptovská kotlina", "text": "Liptovská kotlina\n\nLiptovská kotlina je podcelek geomorfologického celku Podtatranská kotlina. Tvoří její západní část. Je to výrazná mezihorská sníženina. Dosahuje délky 80 km a maximální šířky 20 km.\n\nZe severu ji obklopují Tatry resp. Tatranské podhorie a Chočské vrchy, ze západu Veľká Fatra a z jihu Nízké Tatry a Kozie chrbty. Na východě na ni navazuje Popradská kotlina.\n\nStředem kotliny protéká řeka Váh, která tu vytvořila poměrně širokou nivu a soustavu šesti říčních teras. Převládá pahorkatinový typ reliéfu. Ploché hřbety se střídají s terasovitými dolinami a náplavovými kužely. Nejvyšším bodem kotliny je vrch Hrubý grúň (973,3 m). \"Liptovská kotlina\" tvoří jádro regionu Liptov s městy Liptovský Mikuláš, Ružomberok a Liptovský Hrádok. V kotlině se nachází přehradní nádrž Liptovská Mara.\n\nOd okolních pohoří je oddělená soustavou zlomů, v nichž se nacházejí početná zřídla minerálních pramenů (např. Lúčky, Bešeňová, Liptovský Ján, Liptovské Sliače, Smrečany, Uhorská Ves) a termálních pramenů (Bešeňová, Liptovský Ján, Ráztoky u Liptovského Mikuláše). V lokalitách Bešeňová a Liptovské Sliače se vytvořily travertinové terasy (Sliačske travertíny). Kotlina patří k vysoce položeným kotlinám \"Slovenska\" a její dno vyplňují třetihorní říční naplaveniny štěrků a písků. Ty byly naneseny na třetihorní pískovce a břidlice.\n\nPůvodní smrkové a jedlové lesy nahradily louky a pastviny.\n\n\"Liptovská kotlina\" se skládá z těchto geomorfologických částí: Ľubeľská pahorkatina, Galovianske háje, Chočské podhorie, Matiašovské háje a Smrečianska pahorkatina.\n\n\n"}
{"id": "134625", "url": "https://cs.wikipedia.org/wiki?curid=134625", "title": "Štěpán Vlašín", "text": "Štěpán Vlašín\n\nŠtěpán Vlašín (23. prosince 1923 Náměšť nad Oslavou – 19. ledna 2012 Brno) byl český literární kritik a historik.\n\nZa mlada byl nuceně nasazený v Královopolské strojírně v Brně. Po válce studoval češtinu a filozofii na Filozofické fakultě Masarykovy univerzity. Poté se z něj stal učitel na gymnáziu, na průmyslových školách, nějaký čas také přednášel na Vojenské akademii v Brně. Od roku 1954 učil na Vysokém učení technickém v Brně marxistickou filozofii a vedl Ústav české literatury. Získal hodnost doktora věd. Kromě akademického života byl Vlašín jako člen KSČ činný i v politice. Byl poslancem Národního výboru města Brna a předsedal jeho kulturní komisi. Pracoval také v Socialistické akademii. Do důchodu odešel po roce 1990.\n\nLiteratura jej obklopovala po celý život. Četl produkci celonárodní, ale i regionální díla méně známých autorů, mezi nimiž hledal talenty. Psal nejen odborné literárněvědné práce, ale i tisíce recenzí a kritik současné literatury. Dokonce i jeho ženy měly co do činění s knihami. První žena Vlasta Vlašínová se věnovala ruské literatuře, druhou byla Drahomíra Vlašínová, literární historička. Jeho syn Mojmír Vlašín je zoologem, ekologem a politikem.\n\nPřispíval do mnoha deníků a časopisů. Byly mezi nimi \"Host do domu\", \"Rovnost\", \"Nová mysl\", \"Rudé právo\", \"Estetika\", \"Impuls\", \"Česká literatura\", \"Kulturní tvorba\", \"Literární archiv\", \"Kmen\", \"Universitas\", \"Věda a život\", \"Brněnský večerník\", \"Nové knihy\", \"Lidová demokracie\" a další odborná i regionální periodika. Připravoval i programy a pásma pro Český rozhlas.\n\nV Brně bydlel v Masarykově čtvrti, později v Ořešíně. Na procházce poblíž Ořešína v roce 2012 zkolaboval a o několik dní později zemřel v bohunické nemocnici.\n\n\n"}
{"id": "134626", "url": "https://cs.wikipedia.org/wiki?curid=134626", "title": "Chézyho rovnice", "text": "Chézyho rovnice\n\nChézyho rovnice je vztahem pro výpočet rychlosti vody v otevřeném korytě. Rovnici odvodil roku 1775 francouzský inženýr Antoine de Chézy. Některé prameny, např. však udávají datum dřívější, již 1769. Starší evropská literatura uvádí, že ještě před Chézym ji odvodil Brahms roku 1753. Ohledně autorství bylo zřejmě nejasno již počátkem 20. století; např. Tolman uvádí Brahmse jako prvotního autora s velkým otazníkem, zatímco jiné prameny z této doby, ač rovnici uvádějí pod jménem Chézyho, o Brahmsově autorství nepochybují.\n\nRovnice má tvar:\n\nformula_1\n\nkde formula_2 označuje rychlost, formula_3 hydraulický poloměr (m), formula_4 sklon čáry energie (pro rovnoměrné proudění je roven podélnému sklonu dna koryta) a formula_5 je Chézyho rychlostní součinitel (m.s), který lze určit podle řady různých vzorců. Je třeba zdůraznit, že Chézyho rovnice byla odvozena a platí pouze v kvadratickém pásmu odporů proudění.\n\nPo dosazení do rovnice kontinuity získáme vztah pro průtok:\n\nformula_6\n\nkde formula_7 je průtočná plocha (m) a formula_8 je modul průtoku (ms)\n\nPro výpočet rychlosti proudění v otevřeném korytě kromě \"Chézyho rovnice\" existují i další vztahy, např. Manningova rovnice a další, založené na různých základech. Z nich jsou zajímavé některé empirické rovnice bez členu, vyjadřujícího hydraulickou drsnost koryta, tzv. rovnice bez součinitele drsnosti.\n"}
{"id": "134628", "url": "https://cs.wikipedia.org/wiki?curid=134628", "title": "Obchodní tajemství", "text": "Obchodní tajemství\n\nObchodní tajemství jsou veškeré konkurenčně významné, určitelné, ocenitelné a v příslušných obchodních kruzích běžně nedostupné skutečnosti, které souvisejí s obchodním závodem a jejichž vlastník ve smyslu § 504 občanského zákoníku zajišťuje ve svém zájmu odpovídajícím způsobem jejich utajení.\n\nPorušení obchodního tajemství je jedním ze způsobů nekalé soutěže podle § 2985 občanského zákoníku, spočívá v neoprávněném sdělení, zpřístupnění nebo využití obchodního tajemství, které bylo jednajícímu svěřeno nebo o němž se dozvěděl jiným způsobem. Ten, jehož obchodní tajemství bylo porušeno, se pak může domáhat odstranění závadného stavu a především přiměřeného zadostiučinění, náhrady škody a vydání bezdůvodného obohacení.\n\nObchodní tajemství, tak jak je definováno v § 504 občanského zákoníku, musí naplňovat všechny zákonem uváděné znaky, a to současně. Obchodní tajemství:\n\n\nAutoritativně může tvrzení o tom, že něco je obchodním tajemstvím, potvrdit nebo vyvrátit v konkrétním případě pouze soud.\n\n\n"}
{"id": "134629", "url": "https://cs.wikipedia.org/wiki?curid=134629", "title": "Hyperion", "text": "Hyperion\n\nSlovo Hyperion má několik významů:\n\n"}
{"id": "134632", "url": "https://cs.wikipedia.org/wiki?curid=134632", "title": "Kacušika Hokusai", "text": "Kacušika Hokusai\n\nKacušika Hokusai (葛飾北斎; původně zřejmě \"Hokusai Kawamura\"; říjen-listopad 1760 Edo – 10. května 1849) byl japonský umělec, malíř a dřevorytec období Edo, kterého nejvíce proslavily jeho dřevotisky žánru ukijo-e.\n\nJe autorem třináctidílného skicáře \"Hokusai manga\" (začal na něm pracovat v roce 1814) a sbírky dřevotisků \"36 pohledů na horu Fudži\" (byla vytvořena v letech 1823–1829). Je považován za jednu z největších postav žánru ukijo-e neboli „obrazů prchavého světa“. Hokusai je též známý díky svým erotickým malbám stylu šunga. Ve skutečnosti byla většina z nich jen reklamami pro veřejné domy a divadla, představení nebo portréty idolů, herců a děvčat z čajoven. Jeho \"Fukudžusó\", série dvanácti tisků oslavujících smyslnost a náruživost, je považována za jedno ze tří největších děl stylu šunga.\n\nJeho umění bylo důležitým zdrojem inspirace mnoha evropských impresionistů jako byli Claude Monet nebo amerického umělce Jamese McNeilla Whistlera. Hokusai a Hirošige enormně ovlivnili světovou krajinomalbu. Dnes je Hokusaiovo jméno neodmyslitelně spojeno s Whistlerovou prací.\n\nHokusai se narodil ve městě Edo (dnešní Tokio) v 9. měsíci 10. roku období Horeki v řemeslnické rodině. Jeho otec, Nakadžima Issai, byl výrobcem zrcadel. Když bylo Hokusaiovi osmnáct let, nastoupil, po krátké práci s dřevorytinami, ke studiu u malíře a dřevotiskaře Kacukawy Šunšóa. Jeho ignorování mistrových uměleckých postupů však zapříčinilo jeho vyloučení v roce 1785.\n\nMezi roky 1796 a 1802 vytvořil pravděpodobně až 30 000 knižních ilustrací a barevných tisků. Často se inspiroval obyčejným životem Japonců, tradicemi a legendami. V roce 1824 vydal knihu \"Nové formy pro návrhy\" s novými vzory pro ozdobné prošívání sašiko. Své nejtypičtější práce vytvořil v letech 1830 až 1840.\n\nI když Hokusai studoval různé umělecké styly, jeho práce si uchovala stylovou nezávislost a osobitost.\n\nAž do konce svého života zůstal dychtivým studentem a na smrtelné posteli prohlásil: „Kdyby mi nebesa darovala ještě dalších pět let, stal bych se velkým malířem“. Zemřel 10. května 1849.\n\nPo jeho smrti byly kopie některých jeho prací poslány do Evropy a Ameriky a spolu s pracemi ostatních ukijo-e umělců ovlivnily takové západní mistry, jako byli Vincent van Gogh a Paul Gauguin. Hokusai je obecně více oceňován na Západě než v Japonsku. V polovině 19. století byly mnohé práce japonských dřevotiskařů vyvezeny do Evropy, a to hlavně do Paříže, kde se staly předmětem sběratelské činnosti. Získaly si popularitu mezi impresionisty, jakými byli např. Claude Monet, Edgar Degas a Henri de Toulouse-Lautrec, jejichž práce byly ovlivňované japonským uměním.\n\nJeho zřejmě nejznámější práce je \"Velká vlna u pobřeží Kanagawy\". Na obraze je velká vlna pohlcující lidi a lodě se vzdálenou horou Fudži, jež se zdá malá ve srovnání s mohutnou vlnou. Tvrdí se, že to je momentka zachycující každodenní práci; je možné vidět překvapené muže na loďkách vezoucích ryby. Někdy je vlna na obraze mylně označována jako cunami (津波), ale správný výraz je okinami (沖波), tedy velká příbřežní vlna.\n\nV roce 1793 zemřela Hokusaiova první manželka, která mu zanechala dvě dcery a syna. Roku 1797 se malíř podruhé oženil, manželka se jmenovala Koto. Na přelomu let 1812–1813 strávil Hokusai, který prožil většinu času v Edu a obrazy krajin vytvářel hlavně podle obrázkových knih, šest měsíců v Nagoji u svého žáka Gekkotei Bokusena (月光亭墨僊). Zde vznikly první náčrty pro jeho knihu \"Hokusai Manga\" (北斎漫画). V roce 1821 zemřela jedna z jeho dcer z prvního manželství a roku 1828 podruhé ovdověl. Navíc v roce 1829 přivedly dluhy jeho vnuka z hazardních her domácnost do finančních problémů. V té době se Hokusaiova dcera z druhého manželství jménem Katsushika Ōi (葛飾 応為, asi 1800 – asi 1866) rozvedla se svým mužem, výtvarníkem Minamisawou Tōmeiem, a vrátila se do otcovy domácnosti. Zdědila výtvarné nadání po otci, a tak v jeho dílně vytvářela pod svým – a někdy i pod otcovým – jménem návrhy k dřevorytům. \n\nDíky vysokému věku, jehož se Hokusai dožil, tvořil umělecky velmi dlouho, ale svá zásadní díla vytvořil až po 60. roce života. Jeho nejpopulárnějším dílem je série tisků ukijo-e \"36 pohledů na horu Fudži\" (富嶽三十六景 \"Fugaku Sandžúrokkei\") vytvořená v letech 1826 až 1833. Skládá se ze 46 obrazů (10 bylo přidáno později) zobrazujících horu Fudži z různých úhlů, vzdáleností a v různých ročních dobách. Ale Hokusai vytvořil úchvatné obrazy s mnoha různými náměty od květů, ptáků až po scény z legend nebo každodenního života.\n\nHokusaiovým nejobsáhlejším dílem je 15svazková sbírka \"Hokusai Manga\" (北斎漫画), kniha přetékající důmyslnými skicami a vydaná v roce 1814. Karikatury v ní obsažené se často považují za předchůdce dnešního kresebného stylu manga.\n\n"}
{"id": "134634", "url": "https://cs.wikipedia.org/wiki?curid=134634", "title": "Albany", "text": "Albany\n\nAlbany je místopisný název – slovo odvozené z \"Alba\" znamenajícího ve skotské gaelštině označení pro Skotsko.\n\nNázev se objevuje i ve spojení vévoda z Albany – šlechtický titul, který byl příležitostně udělován původně mladším synům skotské dynastie Stuartovců a později i nástupnické britské hannoverské dynastie\n\nAlbany může znamenat:\n\nV USA existuje okolo třiceti míst (vesnic i měst) s označením Albany, přičemž největšími z nich jsou:\n\nV Austrálii:\nV Kanadě:\n\nNa Novém Zélandu\n\nV Jihoafrické republice:\n"}
{"id": "134637", "url": "https://cs.wikipedia.org/wiki?curid=134637", "title": "Juan Perón", "text": "Juan Perón\n\nJuan Domingo Perón (8. října 1895 – 1. července 1974) byl argentinský politik a prezident, po němž je pojmenovaný politický směr v Argentině.\n\nJuan Domingo Perón pocházel ze střední třídy a navzdory rodinné tradici se místo studia medicíny rozhodl pro vojenskou akademii.\n\nV roce 1930 se jako řadový důstojník účastnil státního převratu, v němž byl svržen prezident Hipólito Yrigoyen. Později se stal členem a ideologem Skupiny sjednocených důstojníků (\"Grupo de Oficiales Unidos\"), která vznikla ve 30. letech a formulovala program, který měl nacionalistické rysy a viděl armádu jako jedinou společenskou sílu vhodnou pro vládu v Latinské Americe. V roce 1943 již byl jedním ze čtyř osnovatelů dalšího vojenského puče, po kterém byl jmenován ministrem práce. Velice pečlivě se věnoval práci s odbory a jen v roce 1944 podepsal 200 dohod mezi zaměstnavateli a odbory, jimiž byla zavedena placená dovolená, upravena práce na venkově atd. Tyto snahy byly součástí Perónova přesvědčení o nutnosti širší politického zapojení početného dělnictva do veřejného života a politiky a tím i vytvoření vhodné protiváhy politické oligarchii vládnoucí v Argentině. V politice vůči odborům mu byla za inspiraci fašistická Itálie, kde působil jako vojenský atašé (1938).\n\nBěhem roku 1944 vrcholila krize ve vztazích mezi Argentinou a USA, jež byla způsobena neochotou argentinské vlády přerušit spolupráci se zeměmi Osy. Americká diplomacie vytvářela na Buenos Aires silný tlak (včetně hrozby a realizace ekonomické blokády) a tím přilévala do ohně v protiamerických náladách v zemi. Perón, který od února 1944 zastával funkci ministra války, se v projevu na univerzitě v Buenos Aires vyhlásil program \"třetí pozice\", která znamenala v podstatě neutrální pozici vůči Spojencům i Ose.Později byla tato třetí pozice užívána Perónem v souvislosti s polarizací Studené války. Tím vyvolal ostrou reakci ze strany USA v podobě memoranda. Krize vyvrcholila ekonomickou blokádou Argentiny a skončila kompromisem dosaženým v roce 1945.\n\nPerónova sociální linie a korporativismus narazil na odpor finančních a podnikatelských kruhů a Spojených států, které do Argentiny na post velvyslance dosadily Spruille Bradena, jehož cílem bylo Peróna s podporou podnikatelské vrstvy odstranit. Vedle toho se sílící Perónovy politické ambice nezamlouvaly části argentinského důstojnictva, jež pod vedením gen. Juana Avalose uspořádalo další vojenský puč. Prezident Farell Peróna odvolal ze všech jeho politických funkcí: tedy z funkce vedoucího Sekretariátu práce a sociální péče, ministra války a viceprezidenta. Na čtyři dny byl Perón dokonce uvězněn a držen na ostrově Martín García. 17. října 1945 byla zorganizována mohutná demonstrace (200 tisíc lidí) organizovaná odborovou organizací CGT a Perónovým spolupracovníkem Domingem Mercantem za podporu Peróna donutila generála Avalose k ústupu. Perón byl propuštěn a vznikla nová vláda, ve které měl Perón ještě vlivnější postavení než dříve.\n\nV roce 1946 se Juan D. Perón stal kandidátem Radikálního občanského svazu na funkci prezidenta republiky. Do opozice proti nim se postavil Demokratický svaz. V této době měl Perón podporu nejenom v rámci početné městské dělnické vrstvy (a odbory), ale také z řad armády, římskokatolické církve (ta sehrála pozitivní roli v prezidentské kampani v r.1946) a částečně také z průmyslových středních vrstev. S volebním výsledkem 54% všech hlasů se Perón mohl stát prezidentem země na pět let.\n\nPerónova politika prvních let byla postavena na hospodářské stabilitě země v důsledku druhé světové války. Argentina měla k dispozici množství devizových zásob a aktivní zahraniční obchod (vzhledem k tomu, že Evropa byla silně postižena válkou). V rámci této politiky se Perónova vláda soustředila na řadu sociálních a politických reforem, zaměřených na zlepšení životních a pracovních podmínek argentinského dělnictva, které, jak si Perón dobře uvědomoval, bylo základem jeho moci. Nicméně dalšími kroky, jako byla například snaha o oslabení vlivu zahraničních investorů v zemi, znárodněním železnice, telekomunikací a nebo letecké společnosti si Perón zajistil podporu domácích středních vrstev. Vedle toho Perón spoléhal na programy pětiletých plánů. Hned po prezidentských volbách Perón založil tzv. Sjednocenou stranu národní revoluce, která se později přejmenovala a přeměnila v Perónistickou stranu. Její členská základna byla silně heterogenní a vedle dělníků byli jejími členy rovněž argentinští průmyslníci nebo důstojnicí a příslušníci státní administrativy. Perón sice sliboval zlepšení podmínek života na venkově, nechal zavést minimální mzdy pro zemědělské dělníky a nechal rozdělit menší část státem vlastněných pozemků, ale vlastnické struktury (to jest latifundie) se jeho režim v podstatě nedotknul. V rámci politické reformy dostaly v roce 1947 volební právo v Argentině také ženy.\n\nPrezident Perón dovedl dobře využít popularity svojí druhé manželky Evy Perónové, se kterou se díky řadě popularizačních snah stali ikonami perónismu, který sám Perón definoval jako „humanismus v praxi … novou doktrinu, jež odmítá neduhy politiky minulosti“ Perónismus či justicialismus lze označit za specifickou směs nacionalismu, korporativismu vycházejícího z italského fašismu a populismu. V 50. letech 20. století hnutí spoléhalo na charismatickou autoritu J. Peróna a jeho ženy. Během následujících 50 let se jeho ideologie značně proměnila ale Perónův odkaz v něm sehrává stále ústřední roli. Mezi Perónem a Evitou existovala určitá forma dělby práce, v rámci které se Evita věnovala \"mimopolitické činnosti\" jako byla charitativní činnost a podpora šíření perónismu mezi ženskými voliči a mládeží.\n\nTěžkosti Perónova režimu se projevily především během 50. let 20. století v souvislosti s koncem válečné a poválečné konjunktury, která znamenala zmenšení poptávky po argentinské zemědělské produkci v Evropě a v souvislosti s vyčerpáním bohatých devizových rezerv země. Už na konci 40. let se ale objevily první příznaky ekonomické krize jako byla inflace a pokles reálných mezd, jež vedla k první vlně stávek. Také Perónův autoritativní styl vládnutí (např. cenzura,zpřísnění dohledu nad univerzitami, vyhrožování oponentům režimu,nahrazování nepohodlných soudců za loajální atp.) se začal setkávat se stále silnější opozicí vůči které Perón sáhl k represivním metodám. Nicméně v roce 1951 se Perónovi ještě podařilo přesvědčivě zvítězit v prezidentských volbách (zisk 4 580 000 hlasů proti 2 300 000 hlasů opozici). Následně se v zemi začaly naplno projevovat sociální dopady hospodářské krize, která se na prvním místě dotkla dělníků, a neschopnost vlády jí efektivně čelit. V roce 1954 došlo k dalším masovým stávkám průmyslových dělníků. Rovněž v důsledku Evitiny smrti v roce 1952 ztrácel Perón lidovou podporu a popularitu. V neposlední řadě si Perón znepřátelil katolickou církev rozhodnutím o zrušení povinné náboženské výchovy ve školách a povolením manželských rozvodů. Kritika ze strany církve byla Perónem interpretována jako vměšování do politiky a v Argentině se tak rozhořel konflikt o formu vztahů mezi státem a církvemi. Konflikt s církví samozřejmě také značně polarizoval argentinskou společnost.\nTento konflikt vyvrcholil exkomunikací Peróna a některých členů jeho vlády z katolické církve. Perónova pozice byla dále otřesena pokusem o povstání námořnictva v červnu 1955, které sice bylo potlačeno, ale poukazovalo na to, že režim ztratil podporu také v armádě. Konečně v září 1955 došlo k zorganizování vojenského puče zastřešeného protiperónskou skupinou Revolucion Liberatora (Osvoboditelská revoluce). V této situaci musel generál J. D. Perón emigrovat do zahraničí a moci v Argentině se ujala vojenská junta.\n\nJuan Domingo Perón strávil téměř dvacet let v emigraci (ve Venezuele, Panamě a následně ve Španělsku) přesto ale do značné míry přímo či nepřímo ovlivňoval politiku v Argentině. V Argentině byl perónismus zakázán a strana ani její kandidáti se nemohli oficiálně účastnit politického života a voleb (až do roku 1973).\n\nVe volbách v roce 1958 perónisté neoficiálně podporovali kandidáta Radikální občanské unie umírněného Artura Frondiziho v kandidatuře na úřad argentinského prezidenta. Perón se v roce 1961 znova oženil a následně mu byl umožněn návrat do katolické církve (1963). Během 60. let však Perónův vliv především v jemu doposud loajálních odborech oslaboval. V Argentině došlo v roce 1962 k dalšímu vojenskému puči, který odstranil Frondiziho.\n\nVe druhé polovině 60. let se politická situace a nálada v Argentině značně radikalizovala a destabilizovala. Vojenské puče nebo pokusy o ně byly ukázkou stále silného vlivu armády na politiku. Radikalizovaly se především levicová hnutí, odbory a levá frakce perónismu. V roce 1969 došlo k vypuknutí násilného povstání v argentinském městě Cordóba zvaného Cordobazo, které bylo zaměřeno proti další vojenské juntě gen. Juana Carlose Onganía, nastolené v roce 1966. Povstání také rezonovalo s vlnou protestů ve Francii, v USA nebo i Československu v roce 1968. Vojenská junta vládla v Argentině nicméně v podstatě až do roku 1973. V roce 1970 došlo k vytvoření politické fronty za demokratické volby, v rámci které se nakonec sdružilo několik politických subjektů, a to včetně Perónistické strany a ve výzvě \"Hodina lidu\" (la Hora del Pueblo) vyzvalo k okamžitému vypsání demokratických voleb. Volby se konaly až v roce 1973. Juan Perón se voleb jako kandidát nemohl zúčastnit, nicméně kandidát jeho Perónistické strany Hector Cámpora byl zvolen prezidentem. 20. června 1973 se mohl Perón po 18 letech vrátit do Argentiny. V červenci 1973 Cámpora rezignoval a byly vypsány nové volby tentokrát s Juanem Domingem Perónem jako oficiálním kandidátem Perónistické strany na úřad prezidenta a Isabel Perónovou jako kandidátkou na úřad viceprezidenta. Se ziskem 62% hlasů byl Perón zvolen a 12. října 1973 se ujal úřadu.\n\nPerónovo krátké třetí prezidentské období bylo charakterizováno pokračujícími rozpory uvnitř Perónistické strany i argentinské společnosti, které se prezidentovi nedařilo uhasit. Šlo především o spory mezi pravým a levým křídlem strany. Nejradikálnější část levé frakce zvaná montoneros byla ze strany v souvislosti s krvavým masakrem v Ezeize (1973) vyloučena. Tyto spory přerůstaly do násilných a pouličních konfliktů po celé zemi, především ale na severozápadě. Když \"montoneros\" zavraždili umírněného odborového šéfa Rucciho, chtěl Perón pomocí represí radikály umlčet. To však vedlo k další eskalaci napětí a násilí v zemi. Přes tyto problémy se Perón snažil neztrácet ze zřetele hospodářskou politiku země ve vztahu k inflaci, zahraničnímu dluhu a také v kontextu ropné krize v roce 1973. Nicméně v červnu roku 1974 v důsledku zápalu plic prodělal několik srdečních infarktů a 1. července 1974 zemřel.\n\nDodnes se nevysvětlilo, kdo a proč uříznul a odnesl z Perónova těla po jeho smrti obě paže. \n\nDo úřadu po něm nastoupila jeho třetí manželka Isabel Perónová, která ale nedovedla čelit vzrůstajícím politickým problémům Argentiny, a to včetně levicových povstání a pravicových reakcí na ně. V březnu roku 1976 byl v Argentině proveden vojenský puč pod vedením generála Jorge Rafaela Videla, jež nastolil v rámci tzv. procesu národní reorganizace v podstatě bezprecedentní politiku státního terorismu. Toto období až do pádu Vidalovy vojenské diktatury (1976–1983) je nazýváno jako Špinavá válka (\"Guerra Sucia\").\n\nJedná se o nacionalistické a částečně i populistického politického hnutí, čerpajícího také z korporativismu italského fašismu, které vzniklo v poválečných letech v Argentině a bylo přímo spojeno s postavou Juana Dominga Peróna a jeho druhé manželky Evity Perónové. Z hlediska politické kultury byl perónismus další formou či projevem latinskoamerického personalismu a caudillismu. V současné Argentině je jeho ideovým a politickým dědicem Justicialistická strana, jež vznikla v přejmenováním původní Perónistické strany (vznikla v roce 1946).\n\n\n"}
{"id": "134638", "url": "https://cs.wikipedia.org/wiki?curid=134638", "title": "Pulse (video, Pink Floyd)", "text": "Pulse (video, Pink Floyd)\n\nPulse (stylizováno jako p•u•l•s•e) je videozáznam koncertu britské skupiny Pink Floyd z roku 1994. Video bylo na VHS a laserdiscu vydáno v červnu 1995, na DVD potom v červenci 2006.\n\nKe studiovému albu \"The Division Bell\" uspořádali Pink Floyd rozsáhlé koncertní turné po Severní Americe a Evropě, které se konalo od března do října 1994. Poslední vystoupení se konala v Londýně v Earls Court od 12. do 29. října (celkem 15 koncertů). Celé turné bylo nahráváno a v květnu 1995 byl vydán zvukový záznam pod názvem \"Pulse\", který je seskládán z písní z různých koncertů. Na vystoupení v Earls Court 20. října byl rovněž pořízen i videozáznam, který v červnu 1995 vyšel na VHS a laserdiscu pod stejným názvem \"Pulse\".\n\n10. července 2006 byl videozáznam vydán na dvou DVD s mnoha bonusy.\n\nVerze na DVD je shodná s VHS (vyjma bonusů, viz níže), pouze je rozdělena na dva disky. První skladbou na druhém disku je „Speak to Me“.\n\n\n\n\"Bootlegging the Bootleggers\":\n\n\"Promítané filmy na koncertě\":\n\n\"Videoklipy\":\n\n\"Za scénou\": „Say Goodbye to Life as We Know It“\n\n\"Uvedení do rock and rollové síně slávy\" (USA, 1996) včetně „Wish You Were Here“ s Billym Corganem\n\n\"Další\":\n\n\n"}
{"id": "134642", "url": "https://cs.wikipedia.org/wiki?curid=134642", "title": "Noc v Lisabonu", "text": "Noc v Lisabonu\n\nNoc v Lisabonu je román Ericha Maria Remarqua z roku 1962, odehrávající se v období před a za druhé světové války.\n\nHlavní příběh je rámcován událostí jedné noci roku 1942 v Lisabonu. Vypravěč chce odplout lodí do Ameriky, ale nemá peníze ani vízum. Potká Josefa Baumanna, který mu obojí chce dát, pokud si vyslechne jeho příběh.\n\nJosef Baumann utekl z nacistického Německa v roce 1933, po krátkém pobytu v koncentračním táboře, do kterého ho dostal bratr jeho ženy Georg. Několik let živoří ve Francii a v létě 1939, když je cítit, že se válka nezadržitelně blíží, rozhodne se na chvíli vrátit a setkat se svojí ženou Helenou. Podaří se mu to s pomocí falešného cestovního pasu na jméno Josef Schwarz. Je překvapen, že jeho žena s ním chce utéct – tvrdí mu, že se na útěk již několik let připravuje pravidelnými cestami do Švýcarska. Odjedou tedy právě do Švýcarska, ale Helenin bratr Georg, člen nacistické strany, který se zasloužil o Josefovo uvěznění v roce 1933, zjistí pravý důvod Helenina odjezdu a chce, aby se vrátila. Josef a Helena se přesouvají do Francie.\n\nTo již vypuká válka a všichni Němci ve Francii jsou internováni v táborech. Když se již neodvratně blíží porážka Francie, podaří se Josefovi utéct a dostat se k Helenině táboru. Podaří se mu přesvědčit velitele tábora, aby Helenu propustil. Ačkoliv jsou v neokupované části, gestapo tam má volné pole působnosti a Georg se s jeho pomocí snaží Helenu nalézt. Jejich jedinou šancí je útěk do Ameriky, vyřizování víz je však velmi složité a pomalé. Josef je zatčen a mučen, podaří se mu však získat žiletku a cestou do koncentračního tábora, kam ho Georg odváží, Georga zabije.\n\nS Georgovými doklady a autem se oba bez problémů dostávají do Španělska a pak do Portugalska. Tam se dočkají amerického vstupního víza díky seznámení s americkým občanem v baru. Helena však byla velmi nemocná, lékaři ji nedávali žádnou šanci a často trpěla velkou bolestí. Když se mají připravovat na odjezd, najde ji Josef mrtvou, vzala si ampuli s jedem. V místnosti je rozbité zrcadlo, Helena se nechtěla při umírání vidět. Josef se chce vrátit do cizinecké legie, aby mohl pomstít smrt své manželky, a proto nabídne vypravěči pas i lístky do Ameriky. Ten tam se svojí ženou skutečně odjede. Ona z vděčnosti kontaktuje Američana, který víza sehnal, a nakonec s ním vypravěči uteče.\nV roce 1971 román zfilmoval pro německou televizi ZDF režisér Zbyněk Brynych. Hlavní role ztvárnili Martin Benrath, Erika Pluhar, Vadim Glowna, Horst Frank a Charles Regnier. V televizi byl poprvé odvysílán 9. dubna 1971.\n\nErich Maria Remarque, \"Noc v Lisabonu\", Naše vojsko, Praha 1993, překlad Rudolf Toman\n"}
{"id": "134647", "url": "https://cs.wikipedia.org/wiki?curid=134647", "title": "Seznam dílů seriálu Star Trek: Nová generace", "text": "Seznam dílů seriálu Star Trek: Nová generace\n\nToto je kompletní seznam dílů seriálu \"Star Trek: Nová generace\". Americký televizní sci-fi seriál \"\" má celkem 178 dílů rozdělených do 7 řad. První díl „Střetnutí na Farpointu“ byl v USA odvysílán 28. září 1987 a poslední „Všechno dobré…“ téměř o sedm let později, 23. května 1994. Vysílán byl v syndikaci.\n\nV Česku byl seriál vysílán mezi lety 1994 a 2001 Českou televizí.\n\n<onlyinclude></onlyinclude>\n\nV Česku byl seriál uveden s díly seřazenými dle produkčního pořadí. Z tohoto důvodu bylo v českém vysílání prohozeno i několik dalších dílů ve druhé, třetí a čtvrté řadě. \n\n"}
{"id": "134654", "url": "https://cs.wikipedia.org/wiki?curid=134654", "title": "36 pohledů na horu Fudži", "text": "36 pohledů na horu Fudži\n\n36 pohledů na horu Fudži (japonsky: 富嶽三十六景; \"Fugaku Sandžúrokkei\") je série barevných dřevotisků žánru ukijo-e z roku 1832 od japonského malíře Kacušiky Hokusaie (1760–1849). Tématem všech tisků je hora Fudži zobrazená v různých ročních dobách, za různého počasí, z různých úhlů a vzdáleností. Po vydání původní série 36 deskotisků autor uveřejnil ještě dodatečných 10, takže celá série má 46 obrazů.\n\n"}
{"id": "134674", "url": "https://cs.wikipedia.org/wiki?curid=134674", "title": "Průmyslové muzeum", "text": "Průmyslové muzeum\n\nPrůmyslové muzeum se nachází na více místech:\n\n"}
{"id": "134677", "url": "https://cs.wikipedia.org/wiki?curid=134677", "title": "Symfonie č. 11", "text": "Symfonie č. 11\n\nNázev Symfonie č. 11 má více hudebních děl:\n\n"}
{"id": "134678", "url": "https://cs.wikipedia.org/wiki?curid=134678", "title": "Gestaltismus", "text": "Gestaltismus\n\nTvarová psychologie (též gestalt psychologie, gestalt principy nebo gestaltismus) prosazuje zásadu tzv. \"celostnosti\".\n\nVystupuje proti orientaci psychologických laboratoří na vyčleňování jednoduchých elementů prožívání a chování, tedy proti tzv. elementové psychologii, hodlající vyčlenit určité základní jednotky (např. reflexy) a z nich pak jaksi skládat větší celky.\n\nTvarová psychologie tvrdí, že elementy jsou jen výsledkem umělé abstrakce a konstrukce. Psychologická realita se vyznačuje přirozenými celky fungujícími vždy v organických souvislostech. Vše živé směřuje k tvarům, celkům, formám, a touto tendencí se řídí vnímání, myšlení, chování i usilování vůle.\n\nGestaltismus vznikl z německého výrazu \"Gestalt\", jenž je do češtiny překládán jako podoba, tvar, celek, struktura, útvar. V současnosti je název používán v původní německé formě. Tento směr vznikl jako reakce na elementarismus: kladl důraz na odlišnost kvality celku jako pouhého sumáře jednotlivých kvalit, které obsahuje. „Celek je víc než suma částí a celky nelze vždy vykládat z částí. “(Köhler prováděl pokusy na šimpanzích v uzavřené místnosti, kde byl také umístěn banán jako pozitivní odměna. Banán byl však položen dostatečně vysoko, tak aby na něj nedosáhli jednoduchým způsobem).\n\n\n\n"}
{"id": "134679", "url": "https://cs.wikipedia.org/wiki?curid=134679", "title": "Symfonie č. 12", "text": "Symfonie č. 12\n\nNázev Symfonie č. 12 má více hudebních děl:\n\n"}
{"id": "134680", "url": "https://cs.wikipedia.org/wiki?curid=134680", "title": "Gondolový most", "text": "Gondolový most\n\nGondolový most neboli transbordér je dopravní zařízení sloužící k přepravě osob, zvířat a věcí přes vodní hladinu v místech, kde není možné vybudovat pevný most, například z důvodu lodní dopravy, povodňové bezpečnosti atd. Skládá se ze dvou pilířů a mostovky uložené vysoko nad vodní hladinou. Po mostovce se pohybuje pojezd, na kterém je zavěšena gondola, která se tak pohybuje v poměrně malé výšce nad vodní hladinou.\n\nMostů této konstrukce bylo ve světě postaveno méně než dva tucty, do dnešních dnů se zachovalo osm a jeden přeměněný na zdvihací most. První most tohoto typu byl vybudován v baskickém Portugalete v roce 1893. Konstrukce Alberta Palacia se stala inspirací pro další stavitele. Omezená přepravní kapacita mostů tohoto typu nevyhovuje dnešní intenzitě silniční dopravy.\nGondolových mostů bylo nejvíce postaveno ve Francii - pět a další zůstal nedokončen. Oproti tomu nejvíce se jich dochovalo ve Velké Británii - čtyři, z toho jeden neprovozní.\n\n"}
{"id": "134687", "url": "https://cs.wikipedia.org/wiki?curid=134687", "title": "Biskajský most", "text": "Biskajský most\n\nBiskajský most ( ) je gondolový most ve Španělsku. Nachází se v ústí řeky Nervión, kde na předměstí Bilbaa spojuje města Portugalete a Las Arenas.\n\nTento nejstarší gondolový most na světě byl postaven v roce 1893, jeho konstruktérem byl Alberto Palacio, jeden z žáků Gustava Eiffela. Most umožnil spojení obou břehů, aniž by byl přístav v Bilbau odříznut od spojení s mořem, zároveň ušetřil budování nákladných nájezdových ramp, které by byly potřeba v případě klasického mostu.\n\nJediné přerušení provozu nastalo během španělské občanské války: 17. června 1937 byla horní část mostu poškozena výbuchem nálože dynamitu, který sem umístila republikánská ženijní jednotka, aby zabránila postupu frankistů přes řeku Nervión. Alberto Palacio, jenž zemřel o dva roky později, tak mohl před svou smrtí sledovat ze svého domu v Portugalete poničení svého mistrovského díla.\n\nMost byl 13. července 2006 zapsán na světový seznam památek UNESCO.\n\nMost je 160 m dlouhý a 45 m vysoký. Nově jsou do jeho pilířů instalovány výtahy, které umožňují návštěvníkům procházku po mostovce s výhledem na přístav a záliv.\n\nGondola má kapacitu 6 automobilů, 6 motocyklů nebo kol a až 200 pasažérů. Jedna její jízda trvá minutu a půl; během dne je linka, jež je součástí integrovaného dopravního systému města Bilbao, v provozu v intervalu 8 minut, v noci pak přibližně v hodinovém taktu. Denně tak gondola vykoná asi 300 jízd, každý rok pak přepraví asi čtyři miliony pasažérů a půl milionu vozidel.\n\n"}
{"id": "134689", "url": "https://cs.wikipedia.org/wiki?curid=134689", "title": "Karel Roden", "text": "Karel Roden\n\nKarel Roden (* 18. května 1962 České Budějovice) je český herec.\n\nRoden pochází z herecké rodiny, jeho otec i dědeček byli herci. Jeho matka byla zdravotní laborantka. V roce 1981 absolvoval na SPŠK keramické v Bechyni, padesát kilometrů od Českých Budějovic. Během studií na střední škole se rozhodl podat přihlášku na DAMU. U přijímacích zkoušek dostal za úkol zahrát psa, jeho majitelkou mu měla být taktéž adeptka herectví Ivana Chýlková. Divadelní fakultu úspěšně absolvoval v roce 1985. Následovalo hraní v Divadle na Vinohradech, např. v představení \"Spartakus\" nebo \"Třetí zvonění\". Další čtyři sezóny (1988–1992) hrál v Činoherním studiu v Ústí nad Labem. Poté měl možnost účinkovat na jevišti Národního divadla kde zaujal ve hrách např. \"Rok na vsi\", \"Médeia\" nebo \"Saténový střevíček\". Po roce Národní divadlo opustil a vystupoval v Divadle Na zábradlí, Divadle na Starém Městě nebo v Divadle Labyrint. Roku 1993 po pracovním vytížení opustil divadelní scénu a rok pobýval v Anglii. Zde navštěvoval herecké kursy a zároveň se zdokonalil v angličtině. Krom toho se zabýval potiskem triček, aby měl dostatek peněz na pobyt.\n\nPo návratu zpět do Česka se stal hercem na volné noze a hrál v řadě divadel. V roce 1998 byl za svou roli ve hře \"Úplné zatmění\" nominován v kategorii nejlepší herecký výkon a o rok později obdržel Cenu Alfréda Radoka za ztvárnění Bruna v inscenaci \"Velkolepý paroháč\". V březnu 2013 vyšla audiokniha \"Nepodávej ruku číšníkovi\" – povídkové vyprávění o životních zvratech režiséra Jana Němce.\n\nSvou filmovou kariéru započal již v roce 1983 ve filmu \"Zámek nekonečno\". O rok později se výrazněji dostal do povědomí diváků svou rolí Honzy ve snímku \"Jak básníci přicházejí o iluze\". Roku 1987 si zahrál opět svou předešlou postavu Honzu ve třetím díle \"Jak básníkům chutná život\". V tomtéž roce měl možnost obsadit roli kapitána Tůmy ve filmu \"Copak je to za vojáka...\". Následující rok si zahrál v rodinném filmu \"Pan Tau\". Následovaly filmy jako \"Čas sluhů\", \"Kanárská spojka\", \"Král Ubu\" či \"Pasti, pasti, pastičky\". Roden si zahrál také v řadě pohádek, např. \"Princezna Fantaghiró 2\", \"Dračí prsten\", \"Pták Ohnivák\" nebo hororově ztvárněné drama \"Kytice\".\n\nV roce 1999 si vyzkoušel své první zahraniční angažmá a to v italsko-německé minisérii \"Piráti\", kde hrál jednu z důležitých postav pirátské posádky. O rok později, po absolvování náročného konkursu na film \"15 minut\" se mu podařilo v tomto snímku úspěšně obsadit roli zločince Emila Slovaka. Po boku Roberta De Nira, který si ho údajně pro tento film sám vybral, tak měl možnost vrýt se také do povědomí zahraniční veřejnosti. Dále se objevil v amerických akčních filmech \"Blade 2\" (kde díky jeho „hlubokému“ akcentu musel být v originálu dabován jiným hercem), \"Neprůstřelný mnich\", \"Hellboy\", v komedii \"Prázdniny pana Beana\" společně s Rowanem Atkinsonem nebo v akční komedii \"Rocknrolla\". Ve filmu \"Running Scared\" hrál bratra ruského gangstera a despotického nevlastního otce jednoho z hlavních hrdinů.\n\nPoté se vrátil do České republiky. Roku 2008 získal příležitost zahrát si hlavní postavu Josefa Douši ve snímku \"Hlídač č. 47\", který získal tři České lvy za nejlepší střih, mužský herecký výkon v hlavní roli a mužský herecký výkon ve vedlejší roli. V roce 2011 obsadil roli Františka Šímy ve filmu Lidice. Jeho zatím poslední film je první česká hudební 3D komedie V peřině, kde si zahrál manžela Lucie Bílé.\n\nSedmkrát byl nominován na Českého lva za hlavní mužský herecký výkon a celkem čtyřikrát byl nominován na cenu za vedlejší mužský herecký výkon, z jedenácti nominací tedy proměnil jen jedinou v roce 2008. Dvakrát byl nominován na Cenu české filmové kritiky – jedinou nominaci proměnil v roce 2010 za film \"Habermannův mlýn\". V roce 2017 získal svého druhého Českého lva, a to v kategorii nejlepší herec v hlavní roli za film \"Masaryk\".\n\nMezi jeho hlavní zájmy patří malování, jízda na koni a posilovna, rád sedává na zahradě nebo sází stromy. Mezi jeho další koníčky patří vinařství a s tím spojená i vlastní výroba vín, která nabízí ve vybraných restauracích a vinotékách.\n\n\nV současné době účinkuje v divadle „Komedie“.\n\n\n\n"}
{"id": "134691", "url": "https://cs.wikipedia.org/wiki?curid=134691", "title": "Kytice", "text": "Kytice\n\nKytice může být označením pro:\n\n\n"}
{"id": "134692", "url": "https://cs.wikipedia.org/wiki?curid=134692", "title": "Enver Hodža", "text": "Enver Hodža\n\nEnver Halil Hodža (, 16. října 1908 Gjirokastra – 11. dubna 1985 Tirana) byl prvním tajemníkem Albánské strany práce a od konce druhé světové války až do své smrti vůdcem země.\n\nNarodil se do zámožné rodiny obchodníka s látkami (podle jiných zdrojů lékárníka) ve městě Gjirokastër v jižní Albánii, která stále v době jeho narození patřila pod území Osmanské říše. Jeho otec Halil Hodža, který byl z etnické skupiny Tosků a také muslimského vyznání mu dal po narození prostřední jméno po sobě (Halil). Zmohl se na větší peníze, ale to ho stálo nepřítomnost, protože musel cestovat po světě kvůli práci. Na mladého Envera měl velký vliv jeho strýc, Hysen Hodža, jenž byl oddaný myšlence nezávislé Albánie. Pro Envera se staly názory jeho strýce druhým náboženstvím, zvlášť v době, kdy se Ahmet Zogu stal albánským králem. Hodža se na krátký čas stal členem albánské studentské politické frakce, která požadovala Zogovo svržení. Poté, co bylo uskupení vládními silami zničeno, Enver Hodža opustil rodný Gjirokastër a přesunul se do města Korçë, aby tu studoval francouzskou kulturu a historii. Zde se mu podle některých pramenů dostalo prvního zasvěcení do komunistických idejí. Podle jiných pramenů to bylo až později ve Francii a Belgii.\n\nKdyž dostudoval muslimskou základní školu, tak začal studovat na Gjirokasterském lyceu v roce 1923. Obdržel školský diplom pro pokračování studia z důvodů uzavření lycea na základě nařízení a nových pravidel premiéra Albánie Eqrema Libohova, který dříve úzce spolupracoval s \"králem\" Zogem. Enver Hodža se nadále stěhuje pryč, aby mohl dále studovat.\n\nV rozmezí let 1930 - 1934 Hodža studoval jako stipendista na Francouzské univerzitě přírodních věd, kde navštěvoval i komunistické diskuze a semináře. Dále pak pracoval na Albánském konzulátu v Bruselu (1934 - 1936). Poté se vrátil jako učitel na zkrácený úvazek na gymnáziu v Tiraně. Od tohoto postu se vrátil jako učitel francouzštiny a humanitních studií na lyceu v Korçë. (Občas se uvádí, že také vedl post knihovníka.) Po pár měsících mu bylo zakázáno učit, protože po připojení Albánie k Itálii v roce 1939 odmítl vstoupit do fašistické strany, tak se vrátil do Tirany, kde mu jeho přítel Esat Dishnica nabídl bydlení v budově na připravu tabáku pro jeho firmu Flora. Se stejným jménem se poté otevřel obchod, kde Enver dostal novou práci na pozici trafikanta. Při této práci se začal bavit s bratrancem Esata, Ibrahimem Biçakçiem, se kterým sympatizoval v komunistických názorech. Uspořádali malý komunistický kroužek, který byl ovšem odhalen a rozpuštěn Italy.\n\n1. ledna 1945 se Hodža oženil a s manželkou Nedžmijí pak měli dva syny, Ilira a Sokola, a dceru Pranveru. Ilir, který seznával názory svého otce Envera se pokusil o vytvoření nové strany v roce 2002, ale neuspěl. Poté v roce 2005 napsal knihu o svém otci a problémy, které se s ním i jeho okolím nesly.\n\n8. listopadu 1941 došlo k založení komunistické strany Albánie, kde se Hodža stal jedním ze sedmi členů prozatímního ústředního výboru za muslimy z rozhodnutí dvou hodnostářů z strany města Korcu. Hodža sám předvedl dne 8. dubna 1942 v Tiraně své návrhy a nápady ohledně komunistického výboru na oficiálním prvním konzultativním srazu aktivistů z komunistické strany Albánie. Tento sraz trval od 8. dubna až do 11. dubna roku 1942. Hodžovy nápady se shledaly s úspěchem, což mu dodalo odvahu se více prosazovat jako člen strany. O rok později, v září, kdy proběhla v albánském Pezë konference členů této strany, na které došlo k oficiálnímu založení Osvobozenecké fronty albánské. Fronta si dala za hlavní cíl sjednotit obyvatelstvo proti společnému nepříteli. Hodža ve svazu začal používat knihu, kterou sám napsal (v doslovném překladu \"Volání albánského obyvatelstva\"). S kontextem této knihy nutil obyvatele, aby vzali své zemědělské výdělky a odmítali je vydat nebo např. odmítání placení daní. Nadále tuto knihu používá v nápadech pro osvobození Albánie od Jugoslávie. V březnu roku 1943 byl Hodža na historicky prvním Národním shromážděním zvolen vrchním předsedou strany. 10. července 1943 byly Albánské odbojové milice přetransformovány v regulérní armádu, která dostala později jméno Albánská (nacionální) liberální armáda. O pomoci ze strany Sovětského svazu se pochybuje, ale Albánie dostávala pomoc v militarizaci od skrytých služeb Velké Británie, známé jako SOE. Vrchním velitelem této nové armády se stal Hodža společně s generálem Spiro Moisiem, Hodža se sám stal politickým hodnostářem a bok po boku společně vedli armádu proti fašistům z Německa. 29. listopadu 1944 někteří členové tohoto uskupení pomáhali Titovým partyzánům vyhnat poslední zbytky německých sil z Jugoslávie. Partyzáni se setkávali s problémem komunikačním, proto se po Albánii konaly tajné schůze hodnostářů a velitelů. Nejznámější bylo v roce 1943, kdy v dubnu tohoto roku proběhla konference ve městě Mukje. Zde se setkaly partyzánské strany se společnou dohodou, kdy bylo vytyčeno 9 bodů společně s hlavním bodem, kdy se mluvilo o záchraně/osvobození Kosova. Kosovo samo mělo v konferenci část svých velitelů. Vzniklo zde seskupení hodnostářů nacionálního osvobození, které mělo vzít hlavní roli v obraně státu. Nadále se Kosovo přidalo k Albánii na základě dohody vzájemné pomoci, kdy Osvobozenecká fronta albánská pomůže v boji proti fašistům v Kosovu. Na tuto dohodu se podepsalo 12 velitelů z každé strany dohody včetně Envera Hodžy. Bylo zde také uváděno uzavření dohody mezi Jugoslávií a Albánií, která byla sama přerušena v následujících letech, protože strana z Jugoslávie tvrdě nesouhlasila s komunistickou stranou Albánie. Celá tato strana byla prohlášena, že Jugoslávii Albánie navzdory svým vlastním pravidlům. Poražení Němců v Albánii bylo vykoupeno vysokými oběťmi. Z miliónové populace Albánců bylo zabito 28 000, 12 600 zraněno, 10 000 bylo německými a italskými silami odvlečeno, a 35 tisíc bylo nuceně nasazeno.\n\n\nJako podmínku podepsání této smlouvy se tyto body musí vztahovat i na Kosovo a jižní oblast Albánie. (Chamëria)\n\nSám Hodža byl jeden z lidí, kteří nesouhlasili s komunistickou stranou Jugoslávie. Kvůli rozporům s Josefem Broz Titem a Srbskem, kteří se neprávem soudili o to, jestli Kosovo po druhé světové válce má přijít k Albánii, když s ní oficiálně spolupracovalo za války. Zde se vytrácí pravidla stanovená Albánií společně s Kosovem, načež si za to nesli všichni následky Zde svoji roli sehrál Balli Krombetar, který měl hlavní slovo na tajném svazu v Mukje. Sám v roce 1944 začal potlačovat síly komunistů a stranil se jim, za což mu byla přisuzována tajná spolupráce s Itálií. Balli se snažil bagatelizovat komunistickou stranu Albánie, ale nakonec marně, protože neměl podporu v obyvatelstvu a po soudu byl prohlášen za spojku s nacistickým Německem, kterou hrubě odmítal. Tento spor nakonec vyhrála komunistická strana, ale boj s těmi, kteří byli s Ballim společně nebyl u konce.\n\nHodža společně s několika dalšími hodnostáři v roce 1944 vytvořili projekt, který měl osvobodit Albánii od nastoleného režimu a přinést nový směr demokracie pro albánský lid. Byla vytvořena antifašistická strana Albánie, která společně s legiemi z rudé armády a Zogem, který se vrátil do Albánie, pomohla překročit hranice do Jugoslávie a bojovat proti okupacím s Německa. Hodža si tímto získal většinu lidí a veřejnou podporu napříč Albánií jako zachránce a osvoboditele. A 2. prosince roku 1945, kdy se boje v dubnu téhož roku v Jugoslávii uklidnily a hodnostáři se navrátili zpátky do země, při prvních volbách dominovala komunistická strana v čele s Enverem Hodžou s 93% převahou. Dne 11. ledna roku 1946 byla nastolena Albánská lidová republika, kterou vedla komunistická strana Albánie v čele s Enverem Hodžou.\n\nV lednu 1946 byla vyhlášena Albánská lidová republika. Komunistická strana se stala stranou masovou a za podpory většiny pracujícího lidu byly podniknuty hlavní kroky k socializaci: znárodnění průmyslu, bankovnictví, dopravy, spojů, zahraničního obchodu a vnitřního velkoobchodu. Byli vyvlastněni statkáři a osoby, které přímo nepracovaly v zemědělství, zakládány státní zemědělské podniky a zemědělská družstva a strojní a traktorové stanice (STS). V témže roce byla ustanovena nová vláda, ve které se Enver Hodža stal předsedou vlády, ministrem zahraničí, obrany a nejvyšším velitelem armády.\n\nV zahraniční politice rozvíjela Albánie vztahy se SSSR a jeho spojenci, zejména se sousední Jugoslávií, se kterou se však rozešla v roce 1948 po kritice Titovy politiky Informačním byrem komunistických a dělnických stran. V roce 1949 se Albánie stala členem Rady vzájemné hospodářské pomoci (RVHP), v roce 1955 členem Organizace Varšavské smlouvy (OVS) a Organizace spojených národů (OSN). Ze země agrární se stávala agrárně-průmyslová. Zatímco před revolucí bylo obyvatelstvo Albánie tvořeno hlavně rolnictvem, nyní značně rostla dělnická třída a inteligence. Zatímco ve školním roce 1938/1939 navštěvovalo školu pouze 25% dětí školního věku, v roce 1946 byla zavedena povinná čtyřletá školní docházka a v roce 1952 sedmiletá. Školní výuka byla poprvé bezplatná. V roce 1955 byla odstraněna negramotnost obyvatelstva ve věku do 40 let.\n\nTeprve roku 1947 bylo zákonem upraveno sociální zabezpečení. Zdravotní péče byla nyní zdarma, léky byly poskytovány při hospitalizaci a pro děti do 1 roku zdarma, jinak za nízké ceny. Průmyslová výroba byla v roce 1960 36krát větší než v roce 1938. Rozvíjelo se bytové hospodářství. K velikému pokroku došlo v dopravě. Vznikaly nové silnice, motorová vozidla byla ovšem s výjimkou motocyklů pouze ve vlastnictví státu a společenských organizací. V roce 1946 byla jedinou provozovanou železnicí na albánském území úzkokolejná drážka na dopravu přírodního asfaltu. V roce 1947 byla otevřena první železniční trať s osobní a veřejnou nákladní dopravou. Železniční síť se pak rychle rozvíjela, i když až do roku 1984 nebyla propojena s okolními státy. Až tehdy byla vybudována trať do jugoslávské Černé Hory, která však sloužila jen několik let. Nejpozději roku 2002 však byly koleje na několika místech v úseku Shkoder - státní hranice vytrhány, a železniční síť v Albánii se znovu stala izolovaným systémem. S podporou EU se připravuje stavba železnice z města Kičevo v bývalé jugoslávské republice Makedonie do albánského Pogradecu.\n\nEnver Hodža stál po celou dobu v čele dění. Od roku 1944 byl generálplukovníkem a vedl národně osvobozeneckou armádu. V l. 1944 - 1954 byl předsedou rady ministrů, 1946 - 1953 ministrem zahraničí, od roku 1948 až do své smrti v roce 1985 prvním tajemníkem Albánské strany práce (ASP), na kterou se přejmenovala KS Albánie.\n\nProblémovou částí Albánie bylo její členství v Jugoslávii. Enver Hodža si s Josipem Broz Titem nerozuměli dostatečně a vznikaly problémy mezi těmito vůdci. V komunistické straně Albánie se začal vyvíjet odpor vůči Jugoslávii, protože se nesly zprávy, že Josip Broz Tito se snažil omezit práva této strany v postu řízení Albánie. Jugoslávská delegace prohlásila Envera Hodžu jako oportunistu, což vyvolalo značné neshody. V roce 1946 se začaly vyvíjet teorie, že Zog s Enverem se pokoušejí spolupracovat s Itálií proti Jugoslávii, ale tyto teorie nebyly pravdivé. Enver se snažil o plnou svobodu Albánie, ale Jugoslávská vláda pevně věřila, že Albánie je moc slabá na to, aby se sama mohla osvobodit a zůstat ekonomicky vyvážená. Hdoně se zde ukázal Koči Džodze, ministr obrany Jugoslávie, který Hodžovi nevěřil a snažil se přerušit vztahy mezi Albánií a Sovětským svazem. Jedním z hlavních podnětů, proč Enver chtěl svobodu byla samotná ekonomie. Měna v Albánii (albánský lek) se rozhodně nemohla vyrovnati s jugoslávskými dináry, což import této měny jako centralizace i pro Albánii byla odmítnuta. Nadále Enver vydal manifest ke shrnutí ekonomie, která podle něj podléhala korupci ze strany Jugoslávie:\n\n\"\"Byli očekáváno, že Albánie bude produkovat veškeré suroviny, které budou potřebovat. Suroviny budou vyváženy do metropolitní Jugoslávie, aby se zde v Jugoslávských továrnách zpracovaly. To stejné lze aplikovat i na produkci bavlny a dalších průmyslových plodin, stejně jako olej, živec, asfalt, chrom a další. Na oplátku Jugoslávie bude zásobovat svojí kolonii, Albánii, s předraženým spotřebním zbožím, dokonce třeba i jehly a nitě a poskytli nám benzín a olej, stejně jako sklo pro naše petrolejové lampy ve kterých spálíme palivo extrahované z našeho povrchu, zpracovaného v Jugoslávii a následně prodaného nám za vysoké ceny... Cíl Jugoslávie bylo a bude buď prevence vývoje průmyslu nebo vývoje dělnické třídy, aby Albánie byla navždy závislá na Jugoslávii.\"\" -Enver Hodža\n\nNásledně byly poprvé udělány kroky a plány pro osvobození Albánie. Hodně si Hodža převzal ze své knihy \"Volání albánského lidu\", ze které podle plánu uzavřel tok surovin z Albánie do Jugoslávie, nutil lidi aby si pracovali na svém a aby zásobovali sami sebe. Za tuto dobu se v Albánii rapidně zvýšil podíl průmyslu oproti zemědělství a export se snížil o více jak o 75%. Hodža se přestal soustředit na samotnou Jugoslávii a navazoval vztahy se Sovětským svazem a Bulharskem. Ministr Koči Džodze obvinil Envera Hodžu ze zrady a chtěl, aby bylo zakročeno, protože si myslel, že Hodža chce nastolit novou diktaturu v Albánii a soustředit veškerou moc na sebe. V roce 1947 vystupuje proti Džodzemu Albánský politik a předseda komise pro plánování ekonomického plánu Nako Spiru, který zařídil diplomacii se Sovětským svazem jako ochranu před Jugoslávií, ze které měl Hodža strach. V listopadu 1947 Koči Džodze pod rozkazem Josipa Broze Tita vedl kampaň proti Spirovi, který se nedočkal pomoci od strachujícího se Hodža, což nakonec Spiru posoudil jako situace bez východiska. Byl obviněn ze spolupráce s nacionalistickým anti-jugoslávským programem. Nakonec 20. listopadu roku 1947 spáchal sebevraždu, kdy se zastřelil nad depresí ze zrady sám sebe i svých blízkých. Občas se uvádí, že to byl omyl když měl v ruce zbraň, jiný zdroj uvádí, že Džodze ho sám zastřelil. Manželka Spira Liri Belishova řekla v roce 1991, že Hodža Spira nechal poslat na smrt. Hodžův strach rostl, ale 1. července 1948 došla zpráva z Tirany do Jugoslávie, že veškeré obchody a vztahy mezi Albánií a Jugoslávií jsou uzavřeny a přerušeny. Albánie byla svobodná a Enver Hodža se usadil přímo do čela. Džodze byl za svoje chyby a zločinnosti 13. června 1949 odsouzen na smrt pověšením.\n\nPo XX. sjezdu KSSS, na kterém N. S. Chruščov kritizoval \"kult osobnosti\" J. V. Stalina, a po normalizaci vztahů SSSR a Jugoslávie, vedl Hodža zahraničně politickou orientaci Albánie na Čínskou lidovou republiku. V roce 1961 přerušila Albánská lidová republika styky se SSSR a výrazně omezila kontakty s většinou socialistických zemí a odklonila se od činnosti v RVHP a OVS. Tím došlo ke zpomalení rozvoje a bylo nutno rozvíjet kampaň „spoléhání se na vlastní síly“ a zvyšovat zapojení občanů do řešení hospodářských problémů formou brigád. Byla zavedena všeobecná manuální pracovní povinnost pro duševně pracující (pro muže 1 měsíc a pro ženy 14 dní za rok) a vojenská příprava všech složek obyvatelstva. Administrativní pracovníci byli přesouváni do výroby (v letech 1966 – 1967 15 tisíc, v letech 1974 – 1975 několik desítek tisíc!). Byla prohlubována ideologická výchova a likvidovány církve.\n\nJe ovšem třeba vidět, že na některá opatření, jakkoli byla z marxistického hlediska pokroková, nebyla zralá doba, ani podle soudobých marxistů v jiných zemích. Např. v roce 1967 byla Albánie vyhlášena prvním ateistickým státem na světě. (V r. 1945 bylo 72,8% obyvatelstva muslimů, 17,1% pravoslavných, 10,1% katolíků.) Byla odstraněna církevní střediska, obřady i náboženské symboly, duchovenstvo bylo převedeno do výrobního procesu, církevní budovy byly zachovány jako památky nebo se z nich staly kulturní kluby, kina, sportovní sály, zemědělské objekty apod. Enver Hodža zdůrazňoval, že proti náboženství musí být používáno pouze přesvědčování, politická a ideologická práce, nikoli donucování.\n\nJiná však byla realita. Mnozí duchovní končili ve věznicích a pracovních táborech. Významná část obyvatelstva však byla stále nábožensky založena a protináboženská opatření v nich jistě důvěru v Albánskou stranu práce a socialismus neposílila. O tom svědčí i opětovný rozmach náboženství po převratu na začátku 90. let.\n\nAlbánská strana práce byla jedinou politickou stranou v Albánii. Stála v čele Demokratické fronty Albánie, do které byly dále začleněny Odborové svazy Albánie, Svaz žen Albánie a Svaz pracující mládeže Albánie. Není však pochyb o tom, že tato fronta byla demokratická pouze podle názvu. V první polovině 70. let byla členy ASP 4% obyvatel Albánie, což je mnohem méně, než bylo v případě KSČ v soudobém Československu. Významnou společenskou a politickou institucí byl Institut marxisticko-leninských studií, v jehož čele stála manželka E. Hodži Nedžmie Hodžová (Nexhmie Hoxha).\n\nPolitická linie ASP byla v té době značně ovlivňována idejemi Mao Ce-tunga, zejména v propagování ideje o dvou supervelmocích, USA a SSSR, o imperialisticko-revizionistickém komplotu a imperialisticko-revizionistickém obklíčení. Albánská propaganda však na rozdíl od čínské nikdy neadorovala Mao Ce-tunga a v nepodporovala některé jeho avanturistické koncepce, jako „velký skok do komunismu“, které skončily fiaskem. Kromě ČLR udržovala Albánie dobré vztahy s dalšími asijskými komunistickými diktaturami, tedy KLDR, Pol Potovou Kambodžou, Ho Chi Minhovou Vietnamskou demokratickou resp. socialistickou republikou a Laoskou lidově demokratickou republikou. Z kapitalistických států měla hospodářské styky zejména s Francií, Itálií a Rakouskem.\n\nOd konce 60. let docházelo i ke zlepšení vztahů se Socialistickou federativní republikou Jugoslávie, zejména se Socialistickou autonomní oblastí Kosova Socialistické republiky Srbska a Socialistickou republikou Makedonií. Zde je nutno zmínit, že Enver Hodža ovšem nebyl albánským nacionalistou a zastáncem „velké Albánie“ na úkor Jugoslávie, ačkoli zejména od počátku 90. let byly jeho myšlenky v tomto smyslu albánskými nacionalisty zneužívány. O rezervovaných postojích albánského vedení vůči většině ostatních států svědčí i to, že se Albánie jako jediná země nezúčastnila Konference o bezpečnosti a spolupráci v Evropě v Helsinkách v roce 1975.\n\nV roce 1976 byla přijata nová ústava a Albánská lidová republika přejmenována na Albánskou socialistickou lidovou republiku (ASLR). Tato ústava definuje Albánii jako socialistickou lidovou republiku a stát diktatury proletariátu, jehož vládnoucí ideologií je marxismus-leninismus a hospodářství je socialistické, tzn. existuje státní vlastnictví a v zemědělství také vlastnictví družstevní. Následovaly teze o vedoucí úloze ASP, nepřetržitém rozvíjení revoluce, opírání se o vlastní síly při výstavbě socialismu, o snaze o plné prosazení materialistického světového názoru ve vědomí lidí. Nejvyššími orgány albánského státu byly dle ústavy Lidové shromáždění, Prezídium Lidového shromáždění, rada ministrů a Lidové rady jako místní orgány státní moci a místní samosprávy. Předseda Prezídia Lidového shromáždění, zjednodušeně prezident, byl nejvyšším státním představitelem. Enver Hodža tuto funkci nikdy nevykonával. V letech 1953 – 1982 byl předsedou prezídia Hadži Lleshi, v letech 1982 – 1992 Ramiz Alia.\n\nDůležitou částí ústavy bylo prohlášení o tom, že nikomu není přiznáno právo podepsat nebo schválit kapitulaci či okupaci země a že na území ASLR není dovoleno zřizovat cizí základny a umisťovat cizí vojenské síly.\n\nRoku 1966 byl schválen zákoník práce, který zaručoval právo na práci všem občanům po 15. roce, osmihodinovou pracovní dobu, šestidenní pracovní týden, placenou dovolenou, pracovní ochranu a sociální zabezpečení. Docházelo ke sbližování životní úrovně fyzicky a duševně pracujících a pracujících ve městě a na vesnici. Zlepšovaly se životní podmínky a bylo kultivováno prostředí, budovány sociální objekty a parky. Bylo zavedeno odměňování podle množství a kvality práce, s důrazem na kolektivní normy. V roce 1969 byly zrušeny přímé daně a dávky od obyvatelstva.\n\nKe změnám došlo také ve školství, vědě a kultuře. V roce 1963 byla zavedena povinná osmiletá školní docházka s polytechnickým zaměřením, v roce 1970 kombinace výuky s výrobní praxí a tělesnou i vojenskou výchovou. Po střední škole museli studenti strávit jeden rok ve výrobě, teprve pak mohli studovat vysokou školu. Před dokončením vysoké školy byli nasazeni na 9 měsíců do výroby a na 3 měsíce na vojenskou přípravu.\n\nEnver Hodža v pozdějších fázích svého vůdcovství začal nabírat špatného vědomí. Občas se hovoří, že šlo o stihomam, který ho stíhal více a více, ale to se nikdy neprokázalo. Měl ve své hlavě vlastní představy, které mu zkreslovaly jeho pohled na svět. Od strachu v roce 1946 z Jugoslávie přes odstranění náboženství v zemi a vzniku ateistické republiky nebo vstup a následný vystoupení z Varšavské smlouvy po vpádu vojsk do Československa v roce 1968, kdy se začal potýkat s tísněmi. Strach z vpádu Sovětských vojsk do Albánie začal promýšlet obranný plán proti Nikitu Chruščovovi. Jako nejzásadnější věc se považuje výstavba obranných bunkrů po Albánii. Plán byl projektován tak, aby vycházel 1 bunkr na 4 obyvatele Albánie, což činilo v roce 1983 kolem 173,371 bunkrů. (Dohromady 5,7 bunkrů na 1 km.) Celý tento projekt poničil základní pilíře ekonomiky a HDP v Albánii. Hodža v těchto dobách spával kolem 2 hodin denně, ležel v knihách fikce a často byl nalezen pouze s dekou jinde než spával a s knihami kolem něj. Tento duševní stav mu zůstal až do smrti. Prý už žil ve vlastním světě.\n\nV roce 1972 byla založena Akademie věd ALR. Teprve v roce 1973 byl zaveden jednotný pravopis albánského jazyka. Byla zřizována muzea, knihovny a archivy, v umění byl prosazován socialistický realismus. Teprve po roce 1946 se zrodilo profesionální divadlo a film a rozšířilo se rozhlasové vysílání. Divadla a kina byla široce dostupná a ceny vstupenek symbolické. V roce 1960 začala fungovat televize. Zahraniční turistika byla omezena, ale domácí se v rámci možností rozvíjela.\n\nV roce 1967 byla ukončena kolektivizace zemědělství a roku 1973 byla zemědělská výroba 3,5krát větší než v roce 1938. Do konce 60. let byl odstraněn soukromý sektor v řemeslné výrobě. V roce 1970 byla dokončena elektrifikace. Zvyšoval se také podíl žen v politice i ve vzdělávání – v roce 1985 tvořily ženy 30% ÚV ASP a v roce 1978 docházelo na základní školy 15,1krát více dívek než v roce 1938. Albánie měla největší přirozený přírůstek obyvatelstva po 2. světové válce v Evropě – zatímco v r. 1923 měla pouze 804 tisíc obyvatel, v roce 1973 již 2 297 000. Hlavní město Tirana mělo v r. 1923 11 tisíc obyvatel a v r. 1975 195 tisíc. Průměrná délka života činila v r. 1938 38 let (včetně vysoké kojenecké a dětské úmrtnosti), v r. 1978 69 let.\n\nV souvislosti s prohlubováním orientace ČLR na USA a další kapitalistické státy přerušila Albánie v r. 1978 i styky s Čínskou lidovou republikou. Již v r. 1971 kritizoval Enver Hodža přijetí prezidenta USA Nixona v ČLR, po kterém čínské vedení vyhlásilo svým největším nepřítelem SSSR a tvrdilo, že s USA je možno v boji proti SSSR utvořit alianci. V r. 1977 byl v Pekingu přijat také předseda Svazu komunistů Jugoslávie a prezident Socialistické federativní republiky Jugoslávie Josip Broz Tito. Enver Hodža poté hovořil o „zradě titovských, sovětských, čínských a jiných revizionistů“. V předmluvě ke knize „Imperialismus a revoluce“ (Tirana 1978) uvedl, že „americký imperialismus a jeho agentury, sovětský sociálimperialismus, čínský sociálimperialismus, velkoburžoazie a reakce, znovu sílí a bojují proti marxismu-leninismu“. Po albánské kritice maoismu odvolala Čína hospodářskou pomoc Albánii a své odborníky. Albánští studenti museli opustit čínské vysoké školy.\n\nEnver Hodža došel až k absurdnímu závěru, že Albánie je jedinou socialistickou zemí na světě. Přesto s některými dalšími socialistickými státy udržovala Albánie nadále alespoň hospodářské styky – např. obchod s ČSSR dosahoval v 70. letech okolo 15% zahraničního obchodu ASLR. ČSSR deklarovala, že je ochotna normalizovat a dále rozvinout vztahy s Albánií na základě rovnoprávnosti, nevměšování a vzájemné výhodnosti. V 80. letech byl např. do Albánie dodán velký počet československých diesel-elektrických lokomotiv T669.1, které zde jezdí dodnes, a jsou jediným momentálně provozovaným typem lokomotiv v zemi.\n\nEnver Hodža kritizoval řadu negativních tendencí v politice KSSS po smrti Stalina, ovšem činil to tak nevybíravě, že nedával představitelům komunistických a dělnických stran socialistických států možnost k jakékoli spolupráci. Mj. chápal L. I. Brežněva jako politika pravicovějšího než Chruščov a cílevědomě provádějícího restauraci kapitalismu v SSSR a jeho ztotožňování s fašisty. V předmluvě ke knize „Chruščovisté“ (Tirana, 1980) E. Hodža píše:\n\nNa protest proti intervenci vojsk Varšavské smlouvy v Československu inicioval Enver Hodža vystoupení Albánie z Varšavské smlouvy v září 1968. Přitom tehdejší vedení KSČ v čele s Dubčekem bylo jeho stalinskému a maoistickému pojetí jistě neméně vzdálené, než to prosazené SSSR. Byl tedy buď neinformovaný, nebo měl svou vizi, kterou však nikdy nikomu nevysvětlil.\n\nEnver Hodža zemřel 11. dubna 1985 v Tiraně ve věku 76 let po dlouhé nemoci.\nNástupcem se stal Ramiz Alia.\n\nHodžovu vládu charakterizuje zavedení diktatury, včetně povolení jediné politické strany – PPSH. V Albánii začala industrializace, avšak došlo také k izolaci země, a to jak nejdříve od západní Evropy, tak později i od východního bloku a nakonec i od ČLR. Docházelo k četným porušování lidských práv; potlačována byla svoboda projevu a náboženské svobody.\n\n"}
{"id": "134697", "url": "https://cs.wikipedia.org/wiki?curid=134697", "title": "Jovská přehrada", "text": "Jovská přehrada\n\nJovská přehrada ( ) je přehradní nádrž na území Murmanské oblasti a Karelské republiky v Rusku. Má rozlohu 294 km². Je 58 km dlouhá a maximálně 10 km široké. Průměrná hloubka je 7 m. Má objem 2,06 km³.\n\nNádrž za přehradní hrází na řece Jově v povodí Kovdy byla naplněna v letech 1960-61. Skládá se z jezerních (Sušozero, Rugozero, Sokolozero) a říčních úseků. Úroveň hladiny kolísá v rozsahu 2 m. Reguluje sezónní kolísání průtoku.\n\nVyužívá se pro energetiku, splavování dřeva a zásobování vodou. Je zde rozvinuté rybářství (sízi malí i severní, pstruzi, lipani, štiky, korušky).\n"}
{"id": "134700", "url": "https://cs.wikipedia.org/wiki?curid=134700", "title": "Arkýř", "text": "Arkýř\n\nArkýř (z latinského \"arcere\" – opevňovat, ohrazovat) je architektonický stavební prvek. Je to výstupek, vyčnívající z průčelí budovy nebo z jejího nároží, který je posazený na nosnících vystupujících ze zdiva (krakorcích) nebo na trámech stropu nad přízemím.\n\nArkýř rozšiřuje vnitřní prostor budovy a umožňuje výhled podél fasády do strany. Na rozdíl od rizalitu nevystupuje z průčelí od základů, ale až v některém z vyšších pater.\n\nVe středověku byly arkýře důležitou obrannou součástí budov. Zabezpečovaly lepší výhled na obrannou zeď a umožňovaly chráněnou střelbu proti útočníkům. V arkýřích se také budovaly toalety (prevéty).\n"}
{"id": "134702", "url": "https://cs.wikipedia.org/wiki?curid=134702", "title": "HMS Royal Charles", "text": "HMS Royal Charles\n\nJméno HMS Royal Charles nesly na počest Karla II. tyto lodě \"Royal Navy\":\n\n\n"}
{"id": "134704", "url": "https://cs.wikipedia.org/wiki?curid=134704", "title": "Tunelovací metody", "text": "Tunelovací metody\n\nTunelovací metody je souhrnné označení pro technologie výstavby tunelů či podzemních staveb. Patří mezi ně:\n"}
{"id": "134719", "url": "https://cs.wikipedia.org/wiki?curid=134719", "title": "Maardu", "text": "Maardu\n\nMaardu je estonské město a zároveň samosprávná jednotka kraje Harjumaa.\n\nMěsto se nachází při pobřeží Randverského zálivu mezi řekou Pirita a Maardským jezerem. Území města hraničí s obcí Viimsi na severu a s obcí Jõelähtme na jihu. Město má přes 16 000 obyvatel.\n\nJméno města je odvozeno od stejnojmenné vesnice, která se nachází za hranicemi města, na území obce Jõelähtme. Etymologie jména není zcela jasná; nejčastěji bývá spojována se slovem \"mardus\", označujícím v estonském folklóru nadpřirozené posly smrti.\n\nPodle vesnice Maardu byl stejným jménem označován tamní panský statek. Podle maardského statku dostalo své jméno nejprve Maardské jezero, podle jezera pak továrna na zpracování fosforitu, která po válce vznikla v blízkosti jezera, podle továrny pak sídliště, z něhož se vyvinulo dnešní město.\n\nZa první historickou zmínku o Maardu se považuje zápis v Dánské knize počtů z roku 1241, která zmiňuje jak vesnici \"Kallavere\", na jejímž místě město vzniklo, tak vesnici \"Maardu\", která dala městu jméno. Roku 1397 je pak poprvé zmíněna vesnice \"Kroodi\", dnes rovněž pohlcená městem, a panský statek \"Maardu\".\n\nPočátky dnešního města můžeme sledovat teprve se zahájením těžby fosforitu na území blízké vesnice Ülgase v roce 1920. V bezprostřední blízkosti fosforitových dolů vznikla továrna na jeho zpracování, která ovšem v roce 1938 vyhořela. Již následujícího roku byla vybudována nová továrna na území vesnice \"Kroodi\", kolem níž začalo vznikat budoucí město Maardu.\n\nPo válce byla rozšířena těžba fosforitu a jeho zpracování bylo doplněno o výrobu kyseliny sírové a další chemické provozy. Pro pracovníky dolu i továrny bylo vybudováno sídliště, které však kvůli velmi silným exhalacím z provozů nemohlo být v bezprostřední blízkosti továrny, nýbrž severněji na území vesnice \"Kallavere\".\n\nRostoucí sídlo, pojmenované \"Maardu\", získalo roku 1951 status městyse a roku 1980 status města.\n\nOd roku 1963 patřilo Maardu (nejprve jako městys, poté jako město) administrativně ke hlavnímu městu Tallinnu. V roce 1991 bylo vyčleněno z tallinnské správy a stalo se samostatným statutárním městem.\n\nPo desetiletích stálého růstu začalo po ukončení těžby a zpracování fosforitu obyvatelstvo Maardu stagnovat. Lehký úbytek v posledních letech ukazuje připojená tabulka.\n\nObyvatelstvo Maardu je většinově ruské, jen přibližně 20 % tvoří Estonci. Celkem žije v Maardu 41 národností.\n\nZe vzdělávacích a kulturních zařízení ve městě fungují tři základní školy, umělecká škola, knihovna a kulturní dům. Veřejné církevní budovy jsou zastoupeny roku 1998 vysvěceným pravoslavným kostelem archanděla Michaela a sálem království Svědků Jehovových, luterští věřící navštěvují většinou bohoslužby v Jõelähtme. Z dalších veřejných zařízení se může Maardu pochlubit sportovním stadionem, sportovním a nákupním centrem.\n\n\n"}
{"id": "134724", "url": "https://cs.wikipedia.org/wiki?curid=134724", "title": "HMS Hood", "text": "HMS Hood\n\nJméno HMS Hood nesly na počest členů významného šlechtického rodu Hoodů tři lodě Royal Navy:\n\n"}
{"id": "134726", "url": "https://cs.wikipedia.org/wiki?curid=134726", "title": "Pareňský nůž", "text": "Pareňský nůž\n\nPareňský nůž (podle názvu vesnice Pareň na Kamčatce) je druh tradičního severského nože, vyrobený v korjacké vesnici Pareň.\nV dnešní době se tímto názvem rozumí nůž s čepelí z různorodého kompozitního materiálu, vykovaný ručně. Tvarem a rozměry se pareňský nůž podobá Saamskému noži Leuku. Tvar čepele je přizpůsoben jak řezu, tak i sekání. Spolu s tímto velkým nožem se používá obvykle nůž menší, s úzkou čepeli.\nMalý nůž pak plní funkci vrtáku, šídla atd. Rukojeť pareňského nože je jednoduchého tvaru, stejná po celé své délce, jen lehce rozšiřující se ke konci. Materiály rukojeti se mohou lišit, existují rukojeti z břízového nádoru (kap, suvel), kostí či jiných tradiční materiálů.\nČasto se poukazuje na zvláštnost, že pareňský nůž má zónové kalení.\nLegendy datují počátky výroby nožů od 17. do 19. století, kdy tyto nože získaly velkou popularitu mezi lovci a chovateli jelenů. \n\nTechnologie výroby pareňského nože je neznámá a je považována za ztracenou. Existuje představa, že pareňští kováři používali nízkoteplotní či studené kování. V polovině 20. století byl k výrobě čepelí použít pokusně tento způsob výroby oceli:\nDo obyčejné ocelové trubky (nízkouhlíková ocel) se nasype rozdrobená směs legovaných, vysoko a středně uhlíkových ocelí, nebo surového železa (legenda uvádí jako nejlepší náplň šící jehly).\nKonce trubky se svaří a trubka se zahřeje ve výhni. Pak se z ní vyková pásovina, kde různorodý materiál vytvoří podobu damascenské oceli. Pásovina se následně rozřeže podélně na dvě části, ze kterých se vyrobí dva nože. Podobná technologie dovolovala získat velice tvrdý střed, s nerovnoměrnou strukturou a měkčí strany, zabraňující prasknutí čepele při boční zátěži. V dnešní době se pod názvem Pareňský nůž na Kamčatce vyrábí zdobené nože s použitím drahých materiálů, umělecké řezby a jiných způsobů zdobení, na které je kladen hlavní důraz. Z nože, dříve velice proslulého svými vynikajícími vlastnostmi, se stal drahý suvenýr.\n"}
{"id": "134728", "url": "https://cs.wikipedia.org/wiki?curid=134728", "title": "Rošt", "text": "Rošt\n\nRošt je konstrukce, skládající se z podlouhlých kusů materiálu, spojených k sobě tak, že mezi nimi zůstávají pravidelné otvory. Používá se v mnoha oborech.\n\n\n"}
{"id": "134730", "url": "https://cs.wikipedia.org/wiki?curid=134730", "title": "Priština", "text": "Priština\n\nPriština ( v cyrilici , v latince , : nebo , ) je hlavním městem Kosova, které je jak oficiálně prohlášeným nezávislým státem, tak i autonomní jednotkou Srbska. Sídlí zde Parlament Kosova i Vláda Kosova. \n\nJméno Priština je slovanského původu, a to ze slova \"pryščina\", tedy odkazuje na vodu, \"prýskající\", \"pryštící\" ze země. Jedná se o toponymum, které se objevuje v regionu Jihovýchodní Evropy poměrně zřídka, lze jej nicméně nalézt i u osady stejného názvu u města Teslić v dnešní Bosně a Hercegovině. \n\nZa dob Římské říše existovalo 15 km od Prištiny město Ulpiana. Město bylo zničeno, ale opět obnoveno za dob císaře Justiniána I.. Zbytky starého římského města lze stále spatřit.\n\nPo pádu Říma se Priština dostala z ruin bývalého římského města. Město se nachází na křižovatce silnic vedoucích do všech směrů na celém Balkáně. Z tohoto důvodu se Priština stala důležitým obchodním centrem na hlavních obchodních cestách Jihovýchodní Evropy.\nPo Bitvě na Kosově poli se Priština dostala pod nadvládu Osmanské říše. Srbský spisovatel A. Bogosavljević ve své knize \"O Arnautima\" uvedl, že Priština v druhé polovině devatenáctého století měla 17 000 obyvatel a třináct mešit. V témže století Prištinu také poničily dva rozsáhlé požáry; v roce 1851 a 1863. Od roku 1873 byla nedaleko od Prištiny zavedena železnice.\n\nV roce 1912 se spolu se zbytkem Kosova stala součástí nově vzniklého nezávislého státu Albánie. O rok později se však spojila se Srbským královstvím. V roce 1918 se Kosovo stalo součástí nově vytvořené Jugoslávie. V roce 1921 měla Priština 14 761 obyvatel.\n\nV roce 1946 se Priština stala hlavním městem autonomního státu Kosova. Mezi lety 1953–1999 vzrostl počet obyvatel z 24 000 na více než 300 000. Největší nárůst nastal u zdejšího albánského obyvatelstva, které se sem přestěhovalo z horských pastvin.\n\nNa konci druhé světové války bylo Kosovo jednou z nejvíce rurálních oblastí v rámci celé Jugoslávie; sestěhovávání obyvatelstva do měst tak znamenalo bouřlivý růst. V 60. letech byla zbudována v Prištině pobočka Bělehradské univerzity, která se po protestech v listopadu 1968 postupně osamostatnila. Jižně od samotného centra města vyrostla panelová sídiliště (Dardania, Sunčan Breg, Ulpiana apod). Ve směru ke Kosovu poli vznikla průmyslová zóna. Západně od ní byly vybudovány tepelné elektrárny a další továrny. Zatímco ještě v roce 1966 měla Priština jen několik zpevněných silnic a největším městem na území Kosova byl Prizren, ke konci 80. let dominovala Priština do počtu obyvatel na území celé autonomní oblasti Kosovo. Rychlý růst města kladl stále vyšší nároky na rozvoj infrastruktury, která byla financována z Fondu pro nerozvinuté republiky.\n\nEkonomický boom Prištiny přerušily nepokoje v roce 1981 a následná hospodářská krize v 80. letech. Situace pokračovala i v 90. letech, kdy byla fakticky omezena kosovská autonomie. Uplatněna byla přímá správa srbských úřadů. Během Bombardování Jugoslávie v roce 1999 bylo v Prištině zasaženo několik strategických objektů, mezi které patřilo např. Letiště Slatina (které nicméně utrpělo jako převážně podzemní základna jen malé škody), dále místní kasárna, policejní stanice, budova pošty a další. Po skončení konfliktu Prištinu opustilo několik desítek tisíc místních Srbů. Po roce 1999 bylo Kosovo centrem správy UNMIK OSN.\n\nPo osamostatnění a vyhlášení Republiky Kosovo, ke kterému došlo 17. února 2008, se stala Priština hlavním městem. Od té doby zde sídlí úřady mezinárodních institucí a také ambasády těch zemí, které uznaly nezávislost Kosova.\n\nPriština se rozkládá na ploše 572 km v nadmořské výšce 652 m. Leží v severovýchodní části Kosova, nedaleko od úpatí pohoří Grmija. Je lokalizovaná 185 km severovýchodně od Tirany v Albánii 250 km jižně od srbského Bělehradu, 180 km západně od bulharské Sofie a 70 km severně od severomakedonské metropole Skopje. Z Prištiny je dobrý výhled na pohoří Šar planinu, která leží několik desítek kilometrů na jih. Na západ od Prištiny leží dvě další města, Obilić a Kosovo Polje, která jsou již prakticky jejími předměstími.\n\nStředem Prištiny protéká jediná řeka, která však byla svedena do podzemních tunelů, a na povrch vystupuje až za městem.\n\nV roce 2016 mělo město 204 tisíc obyvatel, což z Prištiny činí největší město na území Kosova. Obyvatelstvo je v drtivé většině albánské národnosti, ostatní konstitutivní národy Kosova tvoří jen velmi malý podíl okolo 1 % celkového obyvatelstva. Do války v Kosovu žila ve městě početná srbská populace. Dle jugoslávského sčítání lidu z roku 1991 se jednalo o cca 27 tisíc osob, tedy 13,3 % obyvatelstva. \n\nV současné době dochází k procesu suburbanizace rozvoje města, kdy se zvyšuje počet obyvatel v nedalekých obcích, které přiléhají k Prištině.\n\nPočet registrovaných podniků v Prištině je v současné době 8725, s celkem 75 089 zaměstnanci. Mezi Prištinou a městem Kosovo Polje byla vybudována větší průmyslová zóna. Do roku 1991 byl největším zaměstnavatelem v Prištině státní podnik Elektrokosmet, pro který pracovalo okolo dvou tisíc lidí. Nacházely se zde také některé menší textilní podniky. V současné době je okolo 75 % obvyatel Prištiny zaměstnáno ve službách.\n\nV Prištině sídlí řada společností, které působí na území celého Kosova. Výškové budovy se sídly různých bank zde začaly vznikat již během existence SFRJ, v rámci níž byla Priština hlavním městem SAO Kosovo. Mezi společnosti, které zde jako první budovaly velkolepá sídla, patřila Lublaňská banka, Elektrokosovo nebo Národní banka Kosova. \n\nPriština se dělí ze správního hlediska na 20 místních částí. Zastupitelstvo má 51 členů, voleni jsou na čtyři roky. Sídlo Magistrátu Prištiny se nachází v centru města, na náměstí Adema Jashariho. Hranice města byly naposledy rozšířeny do současné podoby v roce 1986 v souvislosti s tvorbou územního plánu, který předpokládal rozvoj města nad hranici 220 tisíc osob. \n\nPriština představuje hlavní silniční křižovatku v Kosovu. Hlavní silniční tahy směřují na sever do Podujeva, K. Mitrovice, dálnice do Prizrenu, Kačaniku a dále do Skopje v Severní Makedonii, směrem na východ do Gnjilane. \n\nPro železniční dopravu je důležité nádraží ve městě Kosovo Polje 7 km jihovýchodně od centra Prištiny. Železniční stanice přímo v Prištině mělo význam pouze pro regionální dopravu, je dlouhodobě v neutěšeném stavu a chátrá. \n\nJihozápadním směrem (cca 19 km od centra města) se nachází také Mezinárodní letiště Priština, které nese název po bojovníkovi Ademu Jashariovi. Původně regionální letiště bylo modernizováno v 21. století a nyní představuje spolu s městem hlavní bránu pro řadu zahraničních návštěvníků do Kosova. \n\nMěstskou dopravu v Prištině zajišťují pouze autobusy. \n\nPriština je sídlem řady kulturních institucí, mezi které patří např. Muzeum Kosova. To uchovává historické artefakty od dob antiky až po nástup turecké nadvlády. Národní divadlo působí v Prištině od roku 1946. \n\nHlavní knihovnou v Prištině je Národní knihovna Kosova, sídlící v brutalistické budově v centrální části plánovaného univerzitního kampusu. Existuje i řada dalších knihoven na území Prištiny, např. knihovna Hivziho Sylejmaniho která má k dispozici značný knižní fond. \n\nOd roku 2008 se ve městě pravidelně ročně koná filmový festival. \n\nZ celkového počtu 426 kulturních památek na území Kosova se jich celkem 21 nachází v Prištině. Jedná se do značné míry o památky připomínající existenci Byzantské říše a Osmanské říše. Dochovány jsou čtyři historické mešity, které byly vybudovány během doby turecké nadvlády, turecké lázně, veřejná fontána, historické domy vybudované před začátkem 20. století apod. Dochován je dům Emina Gjiku, který slouží jako Etnografické muzeum. \n\nHistorie Hodinové věže, neboli \"Sahat kula\", sahá až do 19. století. Po požáru byla věž rekonstruována s použitím cihel. Původní zvon s datem výroby 1764 byl dovezen z Moldavska. V roce 2001 byl starý hodinový stroj byl nahrazen elektrickým.\n\nV blízkosti města se nachází četná archeologická naleziště, kde byly odhaleny různé pozůstatky dávných kultur. V roce 1955 zde byly nalezeny objekty odkazující na existenci dávné Dardánie. Turisticky atraktivní lokality v okolí Prištiny jsou dále Klášter Gračanica v obci stejného názvu a pevnost Ariljača, nacházející se nedaleko místního letiště. \n\nVe městě sídlí Prištinská univerzita (\"Universiteti i Prishtinës, \"založena v r. 1970), která v dobách ještě bývalé Jugoslávie patřila k největším vysokým školám v zemi. Kromě toho působí v Prištině i řada dalších soukromých vysokých škol. \n\nPrvní školy začaly vznikat v Prištině již během období osmanské nadvlády především jako školy náboženské. Albánskému obyvatelstvu bylo umožněno v těchto školách studovat, jen malá část ze škol však byla světského charakteru. \n\nVe městě je velmi málo parků a městských lesů. Parku i Qytetit (Městský park) patří spolu s parkem Taukbahçe k jediným skutečným zeleným místům ve městě. Mnohem větší přírodní park Gërmia se nachází na východ od města, v pohoří stejného názvu. Kromě řady turistických tras se zde nachází také koupaliště a otevřené divadlo.\n\nPo roce 2008 byl střed města modernizován a upraven. Vznikla nová pěší zóna (třída Matky Terezy) a v roce 2018 bylo renovováno náměstí A. Jashariho, které představuje jeden ze středů historického města. \n\n\n\n\n"}
{"id": "134731", "url": "https://cs.wikipedia.org/wiki?curid=134731", "title": "Rošt (součást topeniště)", "text": "Rošt (součást topeniště)\n\nRošt je součást topeniště. Na roštu je vrstva hořícího paliva. Mezerami mezi příčkami roštu je zajištěn přívod vzduchu potřebný k hoření paliva a zároveň umožněn propad popela. Vzhledem k různorodé konstrukci pecí a kotlů se vyvinulo i mnoho konstrukcí roštů. Rošty jsou odlévány obvykle z litiny.\n\nPevné rošty malých topenišť (například kamen na tuhá paliva) jsou obvykle tvořeny jediným litinovým odlitkem. Dokonalejší rošty mají pohyblivé části, které umožňují urychlit propad popele roštem.\n\nVětší kotle mají pevný rošt poskládaný z jednotlivých roštnic. Roštnice je litinová tyč s lichoběžníkovým průřezem, na koncích rozšířená. Rozšířená část zajistí vytvoření rozestupu mezi roštnicemi, tvar pak to, že mezery mezi nimi se směrem dolů rozšiřují a tak se jednou propadlé kusy popele nemohou mezi nimi zachytit. \n\n"}
{"id": "134733", "url": "https://cs.wikipedia.org/wiki?curid=134733", "title": "SK Horácká Slavia Třebíč", "text": "SK Horácká Slavia Třebíč\n\nSK Horácká Slavia Třebíč (celým názvem: Sportovní klub Horácká Slavia Třebíč) je český klub ledního hokeje, který sídlí v Třebíči v Kraji Vysočina. V rámci klubu také působí juniorské a dorostenecké družstvo. SK Horácká Slavia Třebíč hraje domácí zápasy na KHNP Arena (do roku 2018 pod názvem Zimní stadion města Třebíče – Mann+Hummel Arena). Od roku 2018 je třebíčský hokejový klub generálně sponzorován korejskou společností Korea Hydro & Nuclear Power, která je jedním ze zájemců o rozšíření Jaderné elektrárny Dukovany, dalším generálním partnerem je skupina ČEZ, Mann+Hummel již není generálním partnerem, ale společnost nadále spolupracuje s týmem. Změnil se i název stadionu, nově se nazývá KHNP Arena. Smlouva o spolupráci byla podepsána 18. září 2018.\n\nV roce 2018, od počátku nové sezony, používá Horácká Slavia Třebíč nové dresy, které jsou v modré a bílé barvě. Poprvé tým hrál v bílých dresech v prosinci roku 2018.. Po ostudné domácí porážce 0:7 s Prostějovem o vánocích 2019 oznámili fanoušci konec organizovaného fandění Byla svolána mimořádná schůze vedení klubu. V čele klubu skončil dne 30. prosince 2019 jeho dlouholetý prezident Karel Čapek Byl také odvolán hlavní trenér Martin Sobotka, místo něj se stal hlavním trenérem Radek Novák.\n\nV rámci akce \"Legenda pomáhá\" v roce 2020 nastoupili hokejisté SK Horácká Slavia Třebíč v dresech s portrétem Vladimíra Bouzka.\n\nV roce 1884 vznikl na kluzišti na Polance \"Bruslařský klub Třebíč\", jenž vedl profesor Pochop. Na tomto hřišti v roce 1926, 25. prosince sehráli s výsledkem 1:1 hokejisté DSK Třebíč první utkání a to proti týmu \"Brünner EV\". V roce 1928 byla založena i samotná Horácká Slavia. V sezóně roků 1929/30 hrál DSK Třebíč moravské finále s Olomoucí, později oba týmy remizovaly s AC Spartou. Klub DSK reprezentoval Moravu proti Slovenskému výběru v Bratislavě a i v důsledku této výhry byla v Třebíči založena dvě dorostenecká družstva. V následující sezóně se Horácká Slavia stala mistrem Západomoravské župy a také odehrála první mezinárodní utkání, s vídeňským týmem \"Währinger EV\". V roce 1934 byl v Třebíči založen další tým – Sokol Třebíč. V roce 1940 si třebíčská Slavia vybojovala postup do první ligy, tehdy to byla Českomoravská liga. V turnaji o mistra Protektorátu se Třebíč umístila na druhém místě, těsně za mistrovským LTC Praha. Dodnes se jedná o nejvyšší dosažené umístění Třebíče v nejvyšší soutěži. V nejvyšší lize se ovšem třebíčský tým, udržel pouze do sezóny končící roku 1942. Ihned po válce se Třebíč v kvalifikačním turnaji kvalifikovala do obnovené první ligy. Později většina hráčů odešla do brněnského týmu Židenic. V roce 1955 se tak sloučily třebíčské týmy do jednoho. Byl nazván \"Spartak Třebíč\".\n\nV roce 1959 byla liga zahájena na umělém povrchu stadionu v Jihlavě, ale již 25. ledna téhož roku byl otevřen zimní stadion v Třebíči. V roce 1971 byl tým převeden pod TJ Západomoravských strojíren a stál se z něj tým TJ Elitex Třebíč. Později, po reorganizaci soutěží, tým klesl do krajského přeboru, kvůli prodlužování ligy a lepších možností trénování bylo v roce 1973 rozhodnuto o zastřešení stadionu, v roce 1977 byla zahájena stavba, střecha se ten rok stihla i zřítit a při této nehodě zahynuli dva lidé. V roce 1979 stavba pokračovala a v roce 1980 byla střecha dokončena.\n\nTým se v roce 1970 stal součástí Západomoravských strojíren a byl přejmenován na ZMS Třebíč, následně sestoupil do divize a další rok se vrátil do druhé ligy. V roce 1975 se třebíčský hokejový tým stal součástí brněnského týmu ZKL Brno a stal se týmem ZKL Brno B, kdy lepší hráči třebíčského týmu hráli v ZKL Brno A nejvyšší soutěž. V roce 1976 pak byl brněnský klub přejmenován na Zetor Brno a třebíčský tým se tak jmenoval Zetor Brno B. V roce 1978 pak spolupráce s brněnským klubem skončila a třebíčský tým působil jako tým TJ ELITEX Třebíč. Po havárii střechy stadionu týmy hrály na stadionu v Náměšti nad Oslavou. Od roku 1980 se opět hrálo na nově zastřešeném třebíčském stadionu, kdy tým postupně sestoupil do krajského přeboru. Na začátku roku 1986 se týmy Elitexu sloučily do klubu s pojmenováním Tělovýchovná jednota Třebíč, tým pak v roce 1989 postoupil z krajského přeboru do druhé ligy.\n\nPo revoluci v roce 1989 nastaly změny a v roce 1991 došlo k přejmenování týmu na Horáckou Slavii, v sezóně 1996/97 se HS Třebíč probojovala do 1. ligy. Několikrát se zúčastnila play-off.\n\nV roce 2015 získal kolektiv mládeže SK Horácká Slavia ocenění \"Sportovec města Třebíče\" a to v kategorii kolektiv mládeže ve čtenářské anketě i od odborné poroty. Stejně tak získal ocenění čtenářské ankety kolektiv dospělých hráčů, ten získal ocenění za druhé místo rovněž od odborné poroty. Byl oceněn i trenér Karel Vejmelka a to v čtenářské kategorii trenérů, hráčka Adéla Škrdlová v čtenářské anketě kategorie jednotlivců mládeže a hráč Roman Erat v čtenářské anketě kategorie jednotlivců dospělích. Roman Erat získal 1. místo i v hodnocní odborné poroty v kategorii dospělých jednotlivců. V dubnu 2016 bylo oznámeno, že na pozici hlavního trenéra a sportovního manažera klubu nastoupí bývalý třebíčský hokejista a později trenér SKLH Žďár nad Sázavou Martin Sobotka.\n\nOd sezóny 2018/2019 klub nastupuje s novými dresy. V roce 2018 klub podepsal smlouvu o partnerství se společností KHNP a korejská společnost se stala generálním partnerem hokejového klubu. Partnerství s KHNP pokračuje i od roku 2019, kdy opět byly klub používá nové dresy.\n\nPůvodně se lední hokej v Třebíči hrál na nekrytém stadionu na Polance, nicméně kolem roku 1956 přestal technickým nárokům vyhovovat přírodní led a tak bylo rozhodnuto, že bude postaven krytý hokejový stadion. Stavět se začal na místě bývalého českobratrského hřbitova na Jejkově, jeho výstavba trvala tři roky a mezitím třebíčští hokejísté hráli na stadionech v Jihlavě, Brně, původní hřiště na Polance a později i nedokončený stadion. V roce 1960 měla pokračovat stavba stadionu a měl být zastřešen, to se však stalo až později. V roce 1971 byl stadion rekonstruován, byly vyměněny mantinely, dokončena západní tribuna a obnoveno chladicí zařízení.\n\nDne 25. ledna 1959 byl postaven otevřen zimní stadion poblíž kapucínského kláštera na Jejkově, v roce 1977 byl stadion zastřešen, ale střecha se téhož roku propadla a při této nehodě zahynuli dva lidé. Střecha měl být budována z ocelové konstrukce nazývané Gyro, ta byla patentována docentem VUT v Brně Radúzem Russem, nicméně se ukázalo, že slabým místem této konstrukce byly styčníky, kde se stýkaly ocelové trubky, ty zde byly z litého kovu a ne z kovaného, tak se střecha 27. října 1977 propadla. V roce 1980 byla tak stavba střechy dokončena. V roce 2008 byl stadion přejmenován na Mann+Hummel Arena. V roce 2009 stadion prošel z důvodu prohnutí dvou nosníků vlivem srážkové vody k částečné rekonstrukci střechy.\n\nZdroj: \n\n\n\nZdroj: \n\n\n\nZdroj: \n\n\nV síni slávy třebíčského hokeje jsou zapsáni lidé, kteří se zapsali do historie klubu Horácká Slavia, uváděni bývají hráči s alespoň 200 odehranými zápasy v nejvyšší soutěži. Čestným členem je Tomáš Zelenka, který byl jako hráč SK Horácká Slavia těžce zraněn.\n\n\n"}
{"id": "134735", "url": "https://cs.wikipedia.org/wiki?curid=134735", "title": "Radio Luxembourg", "text": "Radio Luxembourg\n\nRadio Luxembourg (lidově zvaný \"Laxík\" nebo \"Laxouš\") byla rozhlasová stanice v Lucembursku, která byla od 50. let 20. století velmi oblíbená i v Československu. Poslech této rozhlasové stanice představoval jednu z mála možností, jež umožňovala mladé generaci přístup k tehdejší moderní populární hudbě, která byla v socialistickém Československu prakticky nedostupná.\n\nV roce 1924 zahájil lucemburský radioamatér vysílání vojenské hudby. Jeho licenci koupil v roce 1929 jeden francouzský obchodník a získal monopol na vysílání v Lucembursku. V roce 1931 vznikla společnost \"Compagnie Luxemburgeoise de Radiodiffusion\". V roce 1933 začalo vysílání v angličtině a francouzštině. V té době patřila k největším zábavným stanicím orientovaných na anglicky mluvící posluchače. Ačkoli byly některé pořady natáčeny přímo v Londýně, vysílání muselo probíhat ze zahraničí kvůli monopolu na komerční vysílání, které měla na britských ostrovech BBC. Té také Luxembourg přímo konkuroval a někteří umělci vystupovali na obou stanicích, např. Vera Lynn ad. Na rozdíl od západních zpravodajských rádií, jako byly Svobodná Evropa a Hlas Ameriky, stanice nevysílala politické komentáře. Po obsazení Lucemburska Američany v roce 1944 začala vysílat stanice s názvem Radio 1212.\n\nObdobí největší obliby začalo v 50. letech. V roce 1957 začalo německé vysílání. Stanice zahájila vysílání na středních vlnách na vlnové délce 208 metrů (1439 a později 1440 kHz). Na této vlnové délce bylo možnost Luxembourg poslouchat přes den v Německu, v noci i ve Velké Británii a v Československu, což bylo tím, že stanice měla ve své době nejvýkonnější vysílač v západní Evropě o vyzářeném výkonu 1200 kW.\n\nRadio Luxembourg 208 definitivně ukončilo vysílání z pozemních antén na konci roku 1992. Dne 30. prosince 1992 legendární Radio Luxembourg zaniklo definitivně. Jako pozůstatek po něm zůstala televize RTL.\n\nHlasatelé radia Luxembourg označovali tuto vysílačku The Station of the Stars (Your Station of the Stars). \n"}
{"id": "134739", "url": "https://cs.wikipedia.org/wiki?curid=134739", "title": "Španělská bota", "text": "Španělská bota\n\nŠpanělská bota se řadí k ostřejším nástrojům útrpného práva. Jedná se o upravený šroubový lis, jehož čelisti jsou uzpůsobeny do tvaru vhodného k nasazení na holeň. Vnitřní plochy čelistí jsou opatřeny kovovými jehlami, ozubením nebo kovovými výstupky v podobě tupých čtverců, které v některých případech dokázaly rozdrtit i kost obviněného. Stahování zajišťují proti sobě umístěné dvojice šroubů (segmentová španělská bota), nebo jsou obě poloviny nástroje opatřeny rozevíracím pantem a stahování se provádí silnějším šroubem z jedné strany. Ranivý účinek spočívá při slabším stažení šroubů ve vzniku bolestivých a obtížně se hojících poraněních bérce, při silnějším utažení ve zhmoždění svalů bérce a holeně až k případným frakturám dlouhých kostí. Nezřídka kdy docházelo i k vykrvácení nebo vlivem infekce k otravě krve, která ve většině případů rovněž vedla ke smrti. Mučení španělskou botou se používalo k přiznání k čarodějnictví. Byl to druhý nastroj hned po svěrači palců a před skřipcem.\n"}
{"id": "134742", "url": "https://cs.wikipedia.org/wiki?curid=134742", "title": "ASU", "text": "ASU\n\nZkratkou ASU se označuje nezmýdelnitelný podíl olejů ze semen avokáda (hruškovec přelahodný, \"Persea americana\", čel. Lauraceae) a sóji luštinaté (\"Glycine max\", čel. Fabaceae) v poměru 1:2. Zkratka ASU je z anglického Avocado and Soybean Unsaponifiables (český ekvivalent dosud není ustálen). Získává se lisováním oleje z plodů uvedených rostlin. Po hydrolýze (zmýdelnění) a odstranění zmýdelnitelného podílu (triacylglyceroly) zůstává směs látek složená hlavně ze sterolů, skvalenu, terpenů a vitaminů rozpustných v tucích. Mechanismus účinku není znám.\n\nPodle dosud provedených studií ASU zlepšuje bolestivost a pohyblivost kloubů, při koxartróze (osteoartróza kyčelních kloubů) se jeví účinnější než při gonartróze (osteoartróza kolenních kloubů). Předběžný výzkum naznačuje, že tato kombinace inhibuje degradaci chrupavky a normalizuje funkci chondrocytů.\nPoužívaná dávka je 300 mg denně.\n\nASU je dobře tolerován, opatrnosti je třeba při alergii na avokádo nebo soju, nicméně tato alergie je na proteiny, které by výtažek neměl obsahovat.\n\nLátka je uvedena v doporučeních EULAR a zahrnuta mezi SYSADOA.\n"}
{"id": "134749", "url": "https://cs.wikipedia.org/wiki?curid=134749", "title": "Karpovská přehrada", "text": "Karpovská přehrada\n\nKarpovská přehrada ( ) je přehradní nádrž na území Volgogradské oblasti v Rusku. Má rozlohu 42 km². Je 17 km dlouhá a maximálně 3,2 km široká. Průměrná hloubka je 4 m. Má objem 0,16 km³. Je to největší nádrž na Volžsko-donském kanále.\n\nNádrž na řece Karpovka byla naplněna v roce 1952. Je úzká a v její horní části je mnoho malebných zátok s porosty skřipince jezerního. Také se zde nacházejí četné ostrovy. Od Cimljanské přehrady je oddělena betonovou hrází dlouhou 4 km, ve které je vmontována čerpací stanice.\n\nÚroveň hladiny kolísá v rozsahu 1 m. Pomocí čepadel nádrž zajišťuje sezónní regulaci vodního stavu.\n\nPřehrada byla vybudována především kvůli vodní dopravě, ale slouží také pro zavlažování a zásobování vodou. Je zde rozvinuté rybářství (cejni velcí i siní, candáti, kapři, štiky).\n\n"}
{"id": "134758", "url": "https://cs.wikipedia.org/wiki?curid=134758", "title": "Narses", "text": "Narses\n\nNarses (478 - 573 n. l.) byl významným vojevůdcem východořímského císaře Justiniána I.. Spolu s Belisariem patřil mezi jeho nejlepší vojevůdce, kteří se zasloužili o znovudobývání území zaniklé západořímské říše.\n\nNarses pocházel z arménské dynastie s královskými předky. Většinu svého života strávil jako eunuch v císařově paláci v Konstantinopoli. Roku 532 potlačil povstání Nika!, které vypuklo v hlavním městě v hippodromu. V roce 552 nahradil Belisaria v Itálii jako hlavní vojevůdce armády bojující s Ostrogóty. Přes svůj vysoký věk ukázal Narses své kvality a v roce 552 porazil Ostrogóty v bitvě u Tadiny, v níž padl i ostrogótský král Totila a poté v bitvě u Vesuvu, čímž definitivně zanikla říše Ostrogótů v Itálii. Nakonec se mu také podařilo zničit franskou armádu, která chtěla vyhnat Byzantince z Itálie v bitvě u Casilina. Poté se stal Justiniánovým místodržícím v Itálii. Po smrti Justiniána (565) nastoupil v Konstantinopoli na jeho místo jeho synovec Justinus II. Ten zbavil Narsese jeho úřadu a požádal ho o návrat do Konstantinopole. Narses odmítl Itálii opustit. V této době vpadli do severní Itálie Langobardi. V roce 573 Narses v Itálii zemřel.\n"}
{"id": "134763", "url": "https://cs.wikipedia.org/wiki?curid=134763", "title": "Pulse (album, Pink Floyd)", "text": "Pulse (album, Pink Floyd)\n\nPulse (stylizováno jako p•u•l•s•e) je třetí koncertní album britské skupiny Pink Floyd. Vydáno bylo v květnu 1995 (viz 1995 v hudbě) a v britském i americkém žebříčku se umístilo na prvním místě. Bylo nahráno na turné k albu \"The Division Bell\" během roku 1994.\n\nPo vydání studiového alba \"The Division Bell\" se skupina společně s doprovodnými hudebníky vydala na svoje poslední turné, které probíhalo od března do října roku 1994 (v září hráli i v Praze). Živá deska \"Pulse\" zachycuje podobu koncertů konaných v říjnu 1994 v londýnském Earls Court, kde byl set list obměněn: Pink Floyd během druhé poloviny koncertu odehráli celé album \"The Dark Side of the Moon\", což na jiných vystoupeních nebylo. Nicméně nahrávky jednotlivých skladeb pochází z různých koncertů z celého roku 1994.\n\nAlbum \"Pulse\" tedy obsahuje kompletní živou verzi desky \"The Dark Side of the Moon\". Zajímavostí je také přítomnost písně „Astronomy Domine“, kterou složil původní kytarista a zpěvák skupiny Syd Barrett v roce 1967 a Pink Floyd ji od začátku 70. let na koncertech nehráli. Dále se na \"Pulse\" kromě skladeb z aktuálního alba \"The Division Bell\" nachází i další písně, především známé hity z předchozích desek.\n\nKromě CD (2CD) vyšlo \"Pulse\" i na LP (4LP) a MC (2MC). Vinylové desky i audiokazety obsahují oproti CD navíc píseň „One of These Days“ (zařazena za „Another Brick in the Wall, Part II“), kazety jsou ještě doplněny skladbou „Soundscape“ (za „Run Like Hell“), která byla hrána před koncertem.\n\nV bookletu je obsaženo mnoho fotografií z turné. Původní vydání \"Pulse\" mělo na obalu CD blikající LED diodu zobrazující rytmus tlukoucího srdce (skladba „Speak to Me“).\n\nSpolečně s koncertním albem vyšel i stejnojmenný videozáznam.\n\nVe Spojeném království vyšlo \"Pulse\" 29. května 1995 u EMI, v USA 6. června téhož roku u Columbia Records. V obou státech se v žebříčcích prodejnosti umístilo na první příčce (třetí takové album Pink Floyd). V USA ještě v létě 1995 získalo \"Pulse\" dvojitou platinovou desku.\n\n\n"}
{"id": "134765", "url": "https://cs.wikipedia.org/wiki?curid=134765", "title": "Cybrid", "text": "Cybrid\n\nCybrid, též cytoplazmatický hybrid, je eukaryotní hybrid, který vzniká fúzí cytoplazem dvou buněk, přičemž ale nedochází k fúzi jader. Tyto cytoplazmatické hybridy se využívají v biotechnologiích.\n\n"}
{"id": "134773", "url": "https://cs.wikipedia.org/wiki?curid=134773", "title": "OuLiPo", "text": "OuLiPo\n\nOuLiPo (psáno rovněž \"Oulipo\") je experimentální literární skupina založená 24. listopadu 1960. Jejími zakladateli byli Raymond Queneau a François Le Lionnais.\n\nOuLiPo je zkratka z francouzských slov Ouvroir de Littérature Potentielle, tedy \"Dílna potenciální literatury\". \n\nČleny tohoto sdruženi byli a jsou nejen literáti (již zmiňovaný Raymond Queneau nebo Italo Calvino, ale rovněž „poloviční matematici“ (např. Jacques Roubaud) nebo „čistí matematici“ (např. Claude Berge).\n\nV roce 2006 mělo OuLiPo následující členy:\n\nNoël Arnaud, Valérie Beaudouin, Marcel Bénabou, Jacques Bens, Claude Berge, André Blavier, Paul Braffort, Italo Calvino, François Caradec, Bernard Cerquiglini, Ross Chambers, Stanley Chapman, Marcel Duchamp, Jacques Duchateau, Luc Etienne, Frédéric Forte, Paul Fournel, Anne F. Garréta, Michelle Grangaud, Jacques Jouet, Latis, François Le Lionnais, Hervé Le Tellier, Jean Lescure, Harry Mathews, Michèle Métail, Ian Monk, Oskar Pastior, Georges Perec, Raymond Queneau, Jean Queval, Pierre Rosenstiehl, Jacques Roubaud, Olivier Salon, Albert-Marie Schmidt.\n\nV tomto seznamu figurují i již zemřelí členové. Je to tak proto, že jsou i nadále členy uskupení OuLiPo a na každém jeho setkání jsou omluveni „z důvodu úmrtí“.\n\nToto hnutí není nové. Jeho nejstaršími známými předchůdci byli už v 16. století tzv. velcí rétorikové.\n"}
{"id": "134777", "url": "https://cs.wikipedia.org/wiki?curid=134777", "title": "Usť-ilimská přehradní nádrž", "text": "Usť-ilimská přehradní nádrž\n\nUsť-ilimská přehradní nádrž () je přehradní nádrž na území Irkutské oblasti v Rusku. Má rozlohu 1873 km². Je 269 km dlouhá po toku Angary a 299 km dlouhá po toku Ilimu a maximálně 12 km široká. Průměrná hloubka je 32 m a maximální 91 m. Má objem 59,4 km³.\n\nNádrž na řece Angara za přehradní hrází Usť-ilimské vodní elektrárny se začala naplňovat v roce 1974. Úroveň hladiny kolísá v rozsahu 1,5 m. Reguluje sezónní kolísání průtoku.\n\nSlouží k rozvoji energetiky, vodní dopravy a splavování dřeva.\n"}
{"id": "134783", "url": "https://cs.wikipedia.org/wiki?curid=134783", "title": "Zborov", "text": "Zborov\n\nZborov má více významů:\n\n"}
{"id": "134794", "url": "https://cs.wikipedia.org/wiki?curid=134794", "title": "Pavel Kantorek", "text": "Pavel Kantorek\n\nPavel Kantorek (17. května 1942 Olomouc – 3. srpna 2017 Toronto) byl český přírodovědec, profesor fyzikálních věd na Ryerson University v Torontu. Zabýval se teorií relativity a kosmologií. V českých zemích je znám též jako vynikající autor kreslených vtipů a povídek, zejména se zvířecí a vědeckou tematikou. Mnohé z nich vydal knižně, řada pak je publikována na stránkách časopisu \"Vesmír\".\n\n\n \n"}
{"id": "134795", "url": "https://cs.wikipedia.org/wiki?curid=134795", "title": "Phishing", "text": "Phishing\n\nPhishing (někdy převáděno do češtiny jako rhybaření) je podvodná technika používaná na Internetu k získávání citlivých údajů (hesla, čísla kreditních karet apod.) v elektronické komunikaci.\nK nalákání důvěřivé veřejnosti komunikace předstírá, že pochází z populárních sociálních sítí, aukčních webů, on-line platebních portálů, úřadů státní správy nebo od IT administrátorů.\n\nPrincipem phishingu je typicky rozesílání e-mailových zpráv nebo instant messaging, které často vyzývají adresáta k zadání osobních údajů na falešnou stránku, jejíž podoba je takřka identická s tou oficiální.\nStránka může například napodobovat přihlašovací okno internetového bankovnictví. Uživatel do něj zadá své přihlašovací jméno a heslo. Tím tyto údaje prozradí útočníkům, kteří jsou poté schopni mu z účtu vykrást peníze.\n\nPhishing je příkladem techniky sociálního inženýrství používané k oklamání uživatelů za využití slabých míst současných bezpečnostních technologií (jejich implementací).\nOchrana proti rostoucímu množství nahlášených případů phishingu zahrnuje legislativu, trénování uživatelů, veřejnou osvětu a technická opatření.\n\nAnglické slovo fishing znamená \"rybaření, rybolov\", což v tomto kontextu označuje rozesílání „návnady“ (e-mailových zpráv) v naději, že „se chytí“ některé oběti. Náhrada prvního \"f\" za homofonní \"ph\" má několik vysvětlení; nejpravděpodobnější je přirovnání k tzv. phreakingu, resp. obecně je záměna \"f\" za \"ph\" běžná v tzv. leetspeaku, slangu používaném v jisté internetové subkultuře. Objevuje se i teorie s významem zkratky \"password harvesting fishing\", tzn. zhruba „rybolov sklízením hesel“, ta je však chybná.\n\nV češtině se slovo používá velmi často neupravené, případně se používá „počeštěná“ varianta \"rhybaření\", případně \"rhybhaření, rhybolov, rhybholov\". Inspirací pro českou variantu se stal Kantůrkův překlad jazyka zeměplošských Igorů, který češtinu komolí podobným způsobem jako originál angličtinu.\n\nTechnika phishingu byla detailně popsána v roce 1987 v práci a prezentaci předané International HP Users Group, Interex. Poprvé byl termín \"phishing\" použit v usenetové skupině \"alt.online-service.america-online\" dne 2. ledna 1996,\načkoli se označení mohlo objevit již dříve v tištěném magazínu \"2600: The Hacker Quarterly\".\n\nPhishing na AOL byl úzce spjat s warez komunitou, jež si vyměňovala pirátský software, a scénou crackerů, která padělala kreditní karty a páchala jiné internetové zločiny.\n\nPhisher (původce phishingu) se mohl vydávat za pracovníka AOL a odeslat zprávu potenciální oběti, ve které žádal odhalení jejího tajného hesla. Ve zprávě byly většinou žádosti jako „ověřit účet“, nebo „potvrdit informace“, což by vedlo samozřejmě k prozrazení choulostivých informací oběti. Jestliže se útočník dozvěděl heslo, mohl disponovat účtem oběti, nebo rozesílat nevyžádanou poštu (spam). Oboje, jak phishing, tak warez na AOL, obecně vyžadovaly programy napsané uživateli, jako například AOHell. Phishing začal být tak častý, že byl do všech zpráv přidán řádek: „Žádný pracovník AOL se vás nemůže nikdy ptát na heslo, ani údaje ohledně vašeho účtu.“\n\nPo roce 1997 AOL zpřísnila svůj pohled na phishing a warez, tudíž všechen pirátský software odstranila ze svých serverů. Současně vyvinula AOL systém pro okamžitou deaktivaci účtů spojených s phishingem, aniž by oběti mohly nějakým způsobem odpovědět. Zakázaní warez scény vedlo k tomu, že většina phisherů opustila služby AOL.\n\nZmocnění se informací z AOL účtu mohlo vést útočníky ke zneužití informací z kreditních karet. Tím si útočníci uvědomili, že jsou proveditelné i útoky na platební systémy.\n\nPrvní známka o přímém pokusu napadnout platební systém je z června 2001, kdy se cílem stal e-gold. Tento pokus byl následován „post-9/11 ID kontrolou“ krátce po útocích 11. září 2001 na Světové obchodní centrum. Oba pokusy prakticky ztroskotaly, ale lze na ně pohlížet jako na prvotní pokusy vůči následným plodnějším útokům na přední banky.\n\nK roku 2004 byl již phishing považován za plně rozvinutou ekonomiku zločinu, která poskytovala za hotovost součásti, které byly shromažďovány na konečný útok. Odhaduje se, že mezi květnem 2004 a květnem 2005 se vinou phishingu ztratilo 929 milionů USD. Z té doby je známá spousta různých technik.\n\nÚtočníci se převážně zaměřují na zákazníky bank a on-line platebních služeb. E-maily zdánlivě od IRS (finanční úřad USA) sbíraly citlivá data amerických daňových poplatníků. Zatímco první takové pokusy byly rozesílány náhodně s očekáváním, že některé přijdou zákazníkům dané banky nebo služby, novodobý výzkum ukazuje, že útočníci v principu dokáží rozpoznat, jaké banky potenciální oběti používají a příslušně falešné e-maily přizpůsobují. Takto cílenému phishingu se říká spear phishing (z anglického \"oštěp\"). Jsou známé případy útoků směřovaných specificky na nejvyšší management a jiné vysoké cíle z hlediska byznysu. Pro takový druh útoků se ustálil pojem whaling (z anglického \"velryba\").\n\nJedním z hlavních cílů současného phishingu jsou služby sociálních sítí, neboť osobní detaily z těchto sítí mohou být použity k odcizení identity; koncem roku 2006 počítačový červ převzal kontrolu nad službou MySpace a pozměnil odkazy, aby přesměrovaly návštěvníky na adresu navrženou k odcizení přihlašovacích údajů. Experimentální phishing na sociální sítě ukazuje úspěšnost přesahující 70 %.\n\nPhishing se zaměřil i na stránky služby pro sdílení souborů RapidShare, aby tak získával prémiové účty, které odstraňují rychlostní omezení během stahování, automatické odstraňování nahraných souborů, čekání na spuštění stahování a časové prodlevy mezi stahováními.\n\nNásledující e-mail obdrželo velké množství českých uživatelů na začátku října 2006:\n\nKaždoročně vznikají nové a nové taktiky útoků, které drasticky ovlivňují statistiky. V roce 2011 dominuje taktika, která je ve skutečnosti stará, avšak do té doby spíše povrchní. V tomto případě útočník vnikne do webového serveru, který hostuje mnoho domén - tzv. \"sdílený virtuální server\". Jakmile je útočník uvnitř takového serveru, namísto vložení své „návnady“ (stránka s falešným obsahem) napřed na server nahraje svůj obsah. Následně změní konfiguraci serveru tak, aby všechny obsažené weby začaly jeho obsah zobrazovat. To je standardní schopnost webových serverů, která umožňuje administrátorům nastavovat sdílené informační stránky, administrační zařízení a chybové stránky („stránka nenalezena“ a další).\n\nTakže místo nabourávání se do jedné stránky po druhé, útočník může infikovat stovky až tisíce webů naráz, podle velikosti daného serveru. V první polovině roku 2011 bylo identifikováno přes 40.000 unikátních útoků používajících tuto taktiku. Každý z nich pomocí jiné domény. To je 37 % všech útoků celosvětově. Hromadných útoků bylo identifikováno celkem 122, každý zahrnující minimálně 50 domén. Útoky zahrnovaly jen 25 institucí; z toho nejčastější byly PayPal (přes 23.000 domén/útoků) a Wells Fargo (přes 6.500 domén/útoků).\n\nVětšina metod phishingu využívá některou z forem technického oklamání navrženého tak, aby odkazy v e-mailech (a příslušné falešné stránky) vypadaly, že náleží falšované organizaci. Následující odkaz <nowiki>http://www.konkretnibanka.novasluzba.cz/</nowiki> vypadá, jako by vedl na sekci \"nová služba\" na webu \"konkrétní banky\"; ve skutečnosti tento odkaz míří na sekci „\"konkrétní banka\"“ (tedy phishing) stránky „\"nová služba\"“.\n\nBěžným trikem bývají překlepy v odkazech. Dalším běžným trikem je, aby text odkazu vypadal jinak, než skutečný odkaz. Následující odkaz http: vypadá, že vede na stránku „Radost“, avšak ve skutečnosti vede na stránku „Smutek“. V levém dolním rohu většiny prohlížečů se zobrazuje skutečný cíl daného odkazu, na který právě ukazuje myš.\n\nDalší problém s odkazy vznikl v souvislosti se zpracováním internacionalizovaných doménových jmen (IDN). Ve webových prohlížečích je možné docílit, aby vizuálně identické adresy vedly na různé, potenciálně nebezpečné, weby. Některá písmenka vypadají totiž skoro (nebo úplně) stejně a rozdíl adres nemusí být patrný. Jindy se může jednat o adresu s diakritikou - přičemž v originále diakritiku postrádá.\n\nNavzdory publicitě této vady známé jako IDN spoofing či homografový útok, zneužívají útočníci tohoto rizika použitím otevřeného URL přesměrování na stránkách důvěryhodné organizace k zamaskování škodlivého obsahu s důvěryhodnou doménou.\nAni digitální certifikát neřeší tento problém, protože pro útočníka je možné si pro tyto účely pořídit platný certifikát a následně měnit obsah, aby důvěryhodnou stránku zfalšoval.\n\nZkracování domén je taženo popularitou Twitteru a dalších sociálních sítí a mobilních telefonů a dalších zařízení. Uživatelé těchto služeb mohou získat velmi krátký odkaz pro vložení do svých (znakově omezených) zpráv, které automaticky přesměrují návštěvníka na o mnoho delší „skrytý“ odkaz.\n\nNěkteří poskytovatelé zkracování agresivně zbrojí proti škodlivému přesměrování a vydávají pravidla, kterými komplikují případné zneužití jejich systému. Řada poskytovatelů zkracování domén však je na černé listině.\n\nÚtočníci začali používat obrázky místo textů, aby tak zkomplikovali anti-phishingovým filtrům detekovat běžně používané texty nebezpečných e-mailů.\n\nNavštívením podvržené stránky klamání nekončí. Některé podvodné stránky používají JavaScript pro změnu adresního řádku. Toho je docíleno buďto umístěním obrázku legitimní adresy přes adresní řádek nebo zavřením původního adresního řádku a otevření nového s legitimní adresou.\n\nÚtočník může dokonce využít chyby ve skriptu důvěryhodné stránky proti oběti. Tento typ útoku (známý jako cross-site scripting) je částečně problematický, protože nabádají uživatele k přihlášení na stránce banky nebo služby, kde se všechno od webové adresy po bezpečnostní certifikát jeví korektně. Ve skutečnosti je však odkaz na stránku vytvořený tak, aby provedl útok. Bez specializovaných znalostí je velmi obtížné útok vystopovat. Právě taková vada byla použita v roce 2006 proti společnosti PayPal.\n\nV roce 2007 byl odhalen univerzální balíček \"Man in the middle (MITM) Phishing Kit\", poskytující jednoduše použitelné rozhraní, díky kterému útočník přesvědčivě zreplikuje webové stránky a zaznamená přihlašovací údaje vložené na falešné stránce.\n\nAby se vyhnuli technikám skenujícím weby pro odhalování phishingu, začali útočníci vytvářet falešné stránky v technologii Flash. Ty vypadají jako skutečné stránky, ale skrývají text v multimediálním objektu.\n\nNe všechny metody phishingu vyžadují falešné stránky. Zprávy, které tvrdí, že jsou z banky nabádaly uživatele, aby zavolali na určité číslo s odvoláním na problémy s jejich bankovními účty. Jakmile klient zavolal na uvedené číslo (vlastněné útočníkem a poskytované službou Voice over IP), byl vyzván k vložení čísla účtu a PINu. Takzvaný Vishing (z anglického \"voice phishing\") někdy používá zfalšovanou identifikaci volajícího. Vyvolá tak dojem, že volá z důvěryhodné organizace.\n\n\nNa stránkách připomínajících stránky kulinářské společnosti se nacházel dotazník, návštěvník stránky byl k vyplnění dotazníku motivován šancí získat Iphone z nejnovější řady.<ref name=\"root.cz/clanky/kam-vas-dovede-dotaznik-z-podvodne-stranky\"></ref> Na podvodný formulář přesměrovávaly české stránky používající redakční systém WordPress. Stránky používaly protokol https, a aby přesměrování nebylo nápadné, docházelo k němu pouze občas. URL stránky s dotazníkem, na kterou se přesměrovávalo, byla platná pouze hodinu. Dotazník obsahoval čtyři otázky a byl personalizovaný městem uživatele a prohlížečem, který uživatel používal. Po odeslání dotazníku byl uživatel přesměrován na stránku, která oznamovala, že dochází k ověřování odpovědí, IP adresy uživatele a ověřování, zda jsou dostupné ještě nějaké dárky.\n\nNa uživatele vždy zbyl jeden iphone a pro jeho získání bylo nutné zaplatit pouze 25 Kč místo původní ceny 40 460 Kč. Pod oznámením o výhře bylo několik komentářů imitující komentáře z Facebooku, které se uživatele snažily přesvědčit o důvěryhodnosti celé akce. Po určitém časovém intervalu se objevovaly nové komentáře.\n\nPo stisku velkého zeleného tlačítka Klikněte zde byl uživatel přesměrován na stránku, která se z uživatele snažila vylákat osobní údaje. Stránka používala https, certifikát ke stránce byl vydaný certifikační autoritou Comodo. Záznam o vydaném certifikátu se nacházel v Certificate Transparency. Stránka obsahovala kontakt a možnost refundace peněz a byla v pořádku indexována vyhledávačem Google.\n\nPo vyplnění osobních údajů byl uživatel přesměrován na stránku imitující platební bránu. Stránka obsahovala text Bezpečná platba a loga Verified by VISA a MasterCard SecureCode. Po zadání jakéhokoliv čísla platební karty vygenerované pomocí PayPal Credit Card Generatoru byl výsledek vždy, že „Platba byla zamítnuta. Zkuste to prosím znovu nebo použijte jinou kartu“. Hlavní stránka domény, na které byla falešná platební brána, byla prázdná, obsahovala pouze kód pro Google Analytics.\n\nStránka s formulářem pro zadání osobních údajů běžela na několika doménách, které byly zabezpečeny důvěryhodným certifikátem. Na hlavních stránkách na jednotlivých doménách byl různorodý obsah, např. stránky nabízející psí žrádlo, populární knihy, potřeby pro miminka, stránky přepravní společnosti, stránky pro nákup kadeřnických nástrojů a jiné. Na všech doménách ale bylo uvedené stejné VAT. Na některých doménách byly uvedeny i kontaktní údaje, ale tak, aby se uživateli zobrazily ve správné podobě, ale vyhledávač je zaindexoval tak, jak požadoval autor stránek. Kontaktní údaje proto byly vloženy do stránky buď jako obrázek nebo jako zrcadlově obrácený text pro zobrazení transformovaný pomocí CSS vlastností codice_1 a codice_2. Na všech doménách byly v patičce uvedena loga Visa a MasterCard.\n\nExistuje několik úrovní boje s phishingem: na uživatelské úrovni zejména osvěta a dodržování bezpečnostních pravidel, na softwarové úrovni je možné používat specializované nástroje, které phishingové útoky umožňují detekovat a upozorňovat na ně. Také existují organizace, které se bojem s phishingem zabývají cíleně a stránky využívané k těmto útokům odstraňují. Některé státy už dokonce vytvořily specializovanou legislativu zaměřenou na phishing.\n\n\n"}
{"id": "134799", "url": "https://cs.wikipedia.org/wiki?curid=134799", "title": "Lipka (Horní Bradlo)", "text": "Lipka (Horní Bradlo)\n\nLipka je místní část obce Horní Bradlo (okres Chrudim), která leží na návrší nad ním. Nachází se zde bývala tvrz Lipka, kterou v 16. století přestavěl Jan Kustoš na barokní zámek. V současné době je objekt v soukromém vlastnictví. Objekt byl částečně zrekonstruován. V současné době je rekonstrukce pozastavená. Objekt je volně přístupný, jsou v něm stále zachovány některé dobové prvky nezničené rekonstrukcí.\n\nNedaleko bývalé tvrze se nachází hrobka pánů Kustošů z Lipky, kteří podporovali české bratry. U hrobky se nachází přes 600 let stará lípa s obvodem kmene 840 cm. V obci se zachovala část českobratrského hřbitova.\n\nNarodil se zde Jan Bohumil Ceyp z Peclinovce (1835-1879), psychiatr a básník.\n\n"}
{"id": "134803", "url": "https://cs.wikipedia.org/wiki?curid=134803", "title": "Heslo", "text": "Heslo\n\nHeslo je obecný prostředek k ověření totožnosti (autentizaci) uživatele, kterým nemusí nutně být pouze člověk. Uživatel je pokládán za oprávněného, pokud prokáže znalost hesla. Bezpečnost autentifikace pomocí hesla závisí na síle hesla a jeho zabezpečení na straně uživatele, během ověřování i na straně systému, který heslo ověřuje. Na straně uživatele je proto potřeba volit vhodné heslo, uchovat jej v tajnosti a zabezpečit proti zjištění cizí osobou či jiným subjektem.\n\nHeslo se používalo v armádě pro rozlišení mezi vlastními a nepřátelskými bojovníky. Bylo to obvykle nějaké předem domluvené slovo. I dnes se používá ve strážní službě pro rozlišení osob ve tmě.\n\nPIN (osobní identifikační číslo) je další možnost autentizace uživatele. Jedná se o posloupnost číslic. Obvykle si ji uživatel může vybrat volně. Používá se například při výběru peněz z bankomatu. PIN je obvykle čtyřciferný.\n\nHesla se nejčastěji používají při práci s počítačem. Uživatel je obvykle odlišen od ostatních uživatelů \"uživatelským jménem\" (login). Při přihlášení do systému společně s uživatelským jménem zadává i heslo. Uživatelské jméno je obvykle obecně známé, heslo k příslušnému uživatelskému jménu zná pouze uživatel sám. Příkladem je třeba Wikipedie. Tady je heslem libovolná posloupnost znaků, kterou si uživatel sám zvolí.\n\nHesla se používají i jinde. Například lze heslem chránit přístup dětí k různým televizním kanálům.\n\nNebezpečné je používat taková hesla, která lze uhádnout s použitím hrubé síly – například použít všechna slova z připraveného slovníku. Heslo by mělo být dlouhé a mělo by se skládat z „náhodné“ skupiny znaků. Je dobré si tuto „náhodnou“ skupinu znaků nějakým mnemotechnickým způsobem označit. Například „12345ctJcts“ – „Jedna dvě tři čtyři pět, cos to Janku cos to sněd“.\n\nZnámé hlášky, obměny jednoduchých slov, data narození, jména přítelkyň, manželek, dětí, psů aj. jsou pro hesla zcela nevhodná. Pomocí slovníkového útoku, nebo informovaného útočníka, lze taková hesla snadno odhalit.\n\nNa straně uživatele je potřeba bezpečně uchovávat heslo. Typicky nevhodný případ je uložení PIN kódu společně s platební kartou. Rizikové je také používání stejného hesla k různým účelům. Heslo uniklé z kteréhokoli špatně zabezpečeného systému pak může útočník využít k přístupu do systémů ostatních. Využití různých hesel zpravidla vyžaduje jejich uložení, které umožňují specializované programy. Uložení všech hesel na jednom místě (počítači, mobilním telefonu) však představuje samo o sobě bezpečnostní riziko.\n\nDalší slabé místo je únik hesla při jeho zadávání. K tomu může dojít různým způsobem, např. odpozorováním cizí osobou nebo nasnímáním kamerou nelegálně umístěnou na bankomatu. Další možnosti odposlechu hesla umožňují počítačové systémy, např. nešifrovaný přenos hesla nebo neaktualizovaný či nezabezpečený počítač napadený škodlivým softwarem. Přestože se k uložení hesla používá šifrování či hašovací funkce, chyba v programu může snadno heslo odkrýt. Vždy existuje možnost, že systém obsahuje úmyslná či neúmyslná zadní vrátka. Jde tedy i o důvěryhodnost systému.\n\nHesla také mohou uniknout ze špatně zabezpečeného ověřovacího systému, např. serveru, jak se to stalo v případě bezpečnostní chyby Heartbleed.\n\n\n"}
{"id": "134805", "url": "https://cs.wikipedia.org/wiki?curid=134805", "title": "Heslo (rozcestník)", "text": "Heslo (rozcestník)\n\nPojem Heslo může znamenat:\n\n"}
{"id": "134812", "url": "https://cs.wikipedia.org/wiki?curid=134812", "title": "Rainbow", "text": "Rainbow\n\nRainbow (anglicky duha) je britská hardrocková skupina, kterou po odchodu z Deep Purple založil v roce 1975 kytarista Ritchie Blackmore.\nKoncerty Rainbow se svou úrovní vyrovnaly koncertům Deep Purple. Možná víc rozvíjeli improvizaci, plynule přecházeli z jedné skladby do druhé a mezi skladby spontánně vkládali melodie různého druhu například z klasické hudby.\n\nKdyž v roce 1974 Ritchie Blackmore odešel z Deep Purple, tak společně s členy Electric Elves založil skupinu Rainbow (začátek roku 1975). A symbolem této skupiny, jak napovídá název, je duha, kterou se Ritchie inspiroval pravděpodobně z California Jamu (1973), který měl maketu velké dřevěné duhy.\n\nHned první album se jménem Rainbow (vyšlo v roce 1975) se setkalo s úspěchem a to především hit Man on the Silver Mountain. Ovšem tato první sestava nikdy živě nevystupovala.\n\nNásledně se hudba Rainbow částečně inspirovala klasickou hudbou. To mělo za následek to, že skupina přibrala také violoncello. Také hudba podle toho začala vypadat, například zapojovala středověké motivy.\n\nV roce 1976 vydali Rainbow druhou desku Rising.\n\nPostupně obměněná sestava v roce 1978 vydala třetí album Long live Rock 'n' Roll se skladbami \"Gates Of Babylon\", \"Kill The King\" a \"Sensitive to Light\". Po nahrání tohoto alba přišel známý australský baskytarista Bob Daisley. Po celosvětovém turné v letech 1977/78 se Ronnie James Dio rozhodl skupinu opustit a odešel do Black Sabbath, kteří zrovna vyhodili Osbournea.\n\nPotom, co se Ronnie James Dio rozhodl ze skupiny odejít, se Blackmore rozhodl zlanařit Iana Gillana. Ian chtěl naopak Blackmorea do své skupiny, což Ritchie odmítl a přivedl Grahama Bonneta.\n\nHned první album nové sestavy mělo velký úspěch, a to hlavně písně \"All Night Long\" a \" Since you Been Gone \". V roce 1980 se Bonnet rozhodl odejít.\n\nNásledně přišel nový americký zpěvák Joe Lynn Turner. Skupina v nové sestavě vydala nové album Difficult to Cure. Za povšimnutí stojí verze Beethovenovy Deváté symfonie a nejúspěšnější singl této skupiny I Surrender.\nV roce 1984 skupina ukončila svou činnost, když se po osmileté přestávce znovuobnovila původní sestava Deep Purple, do které se vrátili Blackmore a Roger Glover. 14. března 1984 se skupina na japonském turné, za doprovodu japonského symfonického orchestru, rozloučila s fanoušky.\n\nSkupina se odmlčela na devět roků, během kterých vyšla jen remixovaná kompilace „Finyl Vinyl“ (1986) a vzpomínkové živé album „Live in Germany“ (1980). Na jaře roku 1993 Ritchie Blackmore, který v průběhu turné odešel z Deep Purple, obnovil fungování Rainbow v nové sestavě a v roce 1995 vydali album „Stranger in Us All“. V následujícím roce k němu přibyl dvacet let starý záznam z koncertu pod názvem „Live in Europe“, na kterém hráli v sestavě Ronnie James Dio - zpěv, Ritchie Blackmore - kytara, Tony Carey - klávesy, Jimmy Bain - baskytara a Cozy Powell - bicí.\n\nKrátce na to začal Ritchie Blackmore pod názvem Blackmore's Night hrát hlavně renesanční hudbu s akustickou kytarou, flétnou a zpěvem své manželky Candice Night.\n\nLP:\n\nLive:\n\nGreatest Hits:\n\nSingly:\n\n"}
{"id": "134817", "url": "https://cs.wikipedia.org/wiki?curid=134817", "title": "A Momentary Lapse of Reason", "text": "A Momentary Lapse of Reason\n\nA Momentary Lapse of Reason je třinácté studiové album anglické skupiny Pink Floyd. Vydáno bylo v září 1987 (viz 1987 v hudbě) a v britském i americkém žebříčku se umístilo na třetím místě. Jedná se o první album vydané po odchodu baskytaristy a zpěváka Rogera Waterse z kapely v roce 1985 a jedinou desku skupiny, kde pod hlavičkou Pink Floyd hrají pouze dva hudebníci (David Gilmour a Nick Mason).\n\nPo odchodu Rogera Waterse ze skupiny v roce 1985 se zbylí dva členové, kytarista a zpěvák David Gilmour a bubeník Nick Mason, snažili o obnovení značky Pink Floyd. Protože v této době Waters rozvázal své smluvní vztahy s tehdejším manažerem kapely Stevem O'Rourkem, následovaly soudní spory o legální práva pro další užívání jména a některé tradiční symboly skupiny, jako bylo například velké nafukovací létající prase, postavy a skladby, které byly použité v projektu \"The Wall\", s výjimkou tří, na kterých s Watersem spolupracoval i Gilmour („Run Like Hell“, „Young Lust“ a „Comfortably Numb“).\n\nBývalý čtvrtý člen skupiny, klávesista Rick Wright, se v polovině 80. let 20. století mohl se skupinou spojit jen jako externí, placený hudebník, protože po dokončení nahrávaní alba \"The Wall\" v roce 1979 byl Watersem ze skupiny vyloučen. Ačkoliv se Wright tedy podílel i na prvním „powatersovském“ albu \"A Momentary Lapse of Reason\", z právních důvodů je zde jako skupina Pink Floyd uvedena pouze dvojice Gilmour – Mason.\n\nAlbum bylo z větší části nahráno Davidem Gilmourem (téměř výhradním autorem hudby a částečným autorem textů), který si na pomoc pozval najaté studiové hudebníky. Nejznámějším z nich byl baskytarista Tony Levin (Peter Gabriel, King Crimson). Práce bubeníka Nicka Masona na tomto albu nebyla příliš velká. Bicí byly spolu s perkusemi většinou nahrány jinými muzikanty (např. bicí skladbě „The Dogs of War“ jsou od Carmina Appica, Jim Keltner nahrával skladby „On the Turning Away“ a „One Slip“, automatického bubeníka ve skladbě „Sorrow“ naprogramoval sám Gilmour). Přibližně uprostřed skladby „Learning to Fly“ je slyšet hlas z letecké řídící věže, který nahrál právě Mason (Gilmour a Mason jsou velcí fandové létání). Klávesy a vokály v některých skladbách nahrál Rick Wright, dalšími klávesisty byli např. Bob Ezrin či Jon Carin, který s Pink Floyd spolupracoval nadále, včetně sólových projektů Waterse i Gilmoura.\n\nAlbum \"A Momentary Lapse of Reason\" je první album Pink Floyd, které bylo téměř celé nahrané digitální technikou. Pouze baskytara a bicí byly nahrávány analogově.\n\nNa přebalu alba je vyobrazeno 700 nemocničních postelí na pláži v jihozápadní Anglii v Devonu. Nejde o fotomontáž, všechny železné postele byly přivezeny z Londýna (cesta trvala více jak tři hodiny) a během dvou dnů byly postupně rozmístěny tak, jak to je vidět na obalu. Autorem přebalu je Storm Thorgerson, který byl členem skupiny Hipgnosis, jež vytvářela obaly alb Pink Floyd především v 70. letech 20. století.\n\n\"A Momentary Lapse of Reason\" vyšlo na LP i CD v roce 1987, v Británii u EMI, v USA pod značkou Columbia Records. V obou státech byl album komerčně úspěšné, neboť v tamních žebříčcích se umístilo v obou zemích na třetím místě prodejnosti.\n\nZačátkem 90. let 20. století byla v Evropě vydána remasterovaná verze alba, celosvětově vyšla v roce 1997. Nový remaster vyšel v roce 2005 v Kanadě a USA.\n\n\n\n"}
{"id": "134828", "url": "https://cs.wikipedia.org/wiki?curid=134828", "title": "Friedrich Gottlieb Klopstock", "text": "Friedrich Gottlieb Klopstock\n\nFriedrich Gottlieb Klopstock (2. července 1724 Quedlinburg – 14. března 1803 Hamburk) byl německý básník a jazykovědec. Jako autor inspiroval např. německé literární uskupení \"Göttinger Hainbund\".\n\nPocházel z velmi bohaté rodiny se silnou náboženskou tradicí (viz pietisté), vyrostl na venkovském statku, v pozdějším dětství se ale přestěhoval do města. Od mládí často a rád jezdil na koni a horlivě studoval, zejména antickou literaturu. Od mládí se věnoval literatuře, plánoval epos o Jindřichu Ptáčníkovi, později ale už za studií začal pracovat na eposu o životě Ježíše Krista \"Mesiáš\", který se stal jeho nejslavnějším dílem. Od roku 1745 teologii v Lipsku, ale věnoval se především své literární tvorbě. V roce 1748 vydal na ukázku několik úvodních zpěvů své básně, která vyniká velmi vznešeným slohem, a vzbudil tím velký ohlas i celou řadu polemik. Publikoval také několik anticky stylizovaných ód, většinou na své přátele a lásky. Nějakou dobu žil u básníka Bodmera v Karlsruhe, znesvářili se ale, když Klopstock získal podporu dánského krále a mohl se bez finančních problémů věnovat své tvorbě. Několik let proto žil v Dánsku. V roce 1754 se oženil s Metou Mollerovou, s níž žil velmi šťastně, která ale po čtyřech letech zemřela. V roce 1766 se vrátil do Německa, žil zprvu v Karlsruhe a později v Hamburku, kde měl mnoho obdivovatelů, a mohl v klidu dokončit svůj epos v roce 1773. V roce 1791 se oženil s neteří své první ženy, s níž žil až do smrti. Nezabýval se už uměleckou literaturou, ale jazykovými studiemi.\n\nRoku 1803 zemřel, jeho pohřeb byl doprovázen knížecími poctami. Byl pochován na evangelicko-luteránském hřbitově 'Christiankirche' v Hamburku-Ottensen.\n\nJeho básně vynikají vznešeným, vysoce stylizovaným jazykem, často užívá nerýmovaných antických meter. Hlavním dílem je duchovní epos \"Mesiáš\" (\"Der Messias\", 1773), o dvaceti zpěvech v hexametru. Tuto rozsáhlou báseň, popisujících ukřižování a spasení Krista, rozvrženou už na gymnáziu pod vlivem četby Johna Miltona, propracovával celý život a je pokládána za konec racionalismu v literatuře. Jeho lyrické básně jsou velmi vznešené, nejde o žádné anakreónské popěvky, jaké byly v tehdejší německé poezii velmi oblíbené. Důstojným jazykem a antickým metrem opěvují přátele, milenky, přírodu, Boha a jiné obvyklé předměty.\n\nProblematické jsou ale pro svůj komplikovaný, nejasný jazyk a přesycenost učenými narážkami, zejména u ód z pozdějších let, v nichž z oblibou zpracovává severskou mytologii. Další částí Klopstockova díla jsou vlastenecká dramata, nazývaná \"bardieta\", která ale nejsou příliš zdařilá pro svůj šovinismus a dějovou neurčitost.\n\nKlopstockův složitý jazyk, plný učených narážek, je obtížné nejen napodobit v jiné řeči, ale vůbec pochopit (Heinrich Heine dokonce v jednom ze svých esejů použil výraz: \"může číst Klopstocka v originále\" ve smyslu \"je to rodilý Němec\"). Přesto v češtině Václav Stach (kterému byl Klopstock literárním vzorem) parafrázoval některé jeho ódy a v rukopise se zachoval i celý jeho překlad \"Mesiáše\", publikovány byly ale jen úryvky.\n\n\nJazykovědné studie:\n\n\n\n"}
{"id": "134834", "url": "https://cs.wikipedia.org/wiki?curid=134834", "title": "Ludwig Christoph Heinrich Hölty", "text": "Ludwig Christoph Heinrich Hölty\n\nLudwig Christoph Heinrich Hölty (21. prosince 1748 Mariensee u Hannoveru – 1. září 1776 Hannover) byl německý lidový básník ze skupiny zvané Göttinger Hainbund.\n\nLudwig Hölty se narodil jako syn kazatele. Od roku 1769 studoval v Göttingenu teologii a jazyky. Jako obdivovatel německého básníka Klopstocka se přidal ke skupině zvané Göttinger Hainbund.\n\n"}
{"id": "134838", "url": "https://cs.wikipedia.org/wiki?curid=134838", "title": "Planetární mlhovina Helix", "text": "Planetární mlhovina Helix\n\nPlanetární mlhovina Helix (NGC 7293, také známá jako Caldwell 63) je pravděpodobně nejbližší\na současně také nejjasnější planetární mlhovina na obloze. Objevil ji Karl Ludwig Harding v roce 1824. Nalezneme ji v souhvězdí Vodnáře (Aquarius). Má zdánlivou jasnost 7,3, úhlový rozměr jasné části 16´ a je od nás vzdálená přibližně 450 světelných let. Svým tvarem se podobá Prstencové mlhovině a mlhovině Činka, přičemž mlhovina Činka má podobnou velikost a stáří, ale díváme se na ni pod jiným úhlem, a Prstencová mlhovina má velmi podobný vzhled, ale nachází se v mnohem větší vzdálenosti, je značně menší a mladší.\n\nHelix je příkladem planetární mlhoviny, kterou vytvořila středně až málo hmotná hvězda, která se na konci svého vývoje zbavila svých vnějších vrstev. Tento plynný obal při pohledu ze Země vypadá, jako bychom se dívali do šroubovice. Pozůstatek centrální hvězdy, neboli jádro planetární mlhoviny, se nyní stal bílým trpaslíkem a jeho zář je tak silná, že způsobuje jasnou fluorescenci dříve odvržených plynů.\n\nV malém dalekohledu ji uvidíme jako mlhavý obláček, na fotografiích z velkých dalekohledů se však ukáže v plné kráse i se svou mateřskou hvězdou uprostřed. Tento bílý trpaslík zdánlivé jasnosti 13,3 s povrchovou teplotou 130 000 K je hvězda v závěrečném stadiu vývoje, která byla kdysi podobná Slunci.\n\nV roce 2004 byl vydán snímek této mlhoviny složený ze snímků Hubbleova vesmírného dalekohledu a dalekohledu o průměru 0,9 m na observatoři Kitt Peak.\n\nPředpokládá se, že mlhovina má tvar protáhlého sféroidu se silným zhuštěním směrem k plnému disku podél rovníkové plochy a hlavní poloosa sféroidu je od našeho úhlu pohledu odchýlená o 21° až 37°. Vnitřní disk má zdánlivý průměr 8×19' (0,52 pc), vnější prstenec má průměr 12×22' (0,77 pc) a nejkrajnější prstenec má průměr kolem 25' (1,76 pc). Nejkrajnější prstenec je na jedné straně zploštělý kvůli srážce s mezihvězdným prostředím.\n\nSkutečný průměr mlhoviny je kolem 5,7 světelného roku. Rozpínání mlhoviny začalo asi před 12 100 lety odhozením svrchních vrstev mateřské hvězdy, což vytvořilo vnější prstenec, který se rozpíná rychlostí 32 km/s. Před 6 560 lety proběhlo druhé odhození, které vytvořilo vnitřní disk rozpínající se rychlostí 40 km/s. Nejkrajnější prstenec také pravděpodobně představuje samostatnou fázi odhození vrstev.\n\nHelix byla první mlhovinou, ve které byly objeveny kometární uzlíky. Její hlavní prstenec obsahuje temné mlhoviny ve tvaru uzlíků a podobné byly následně objeveny i v dalších planetárních mlhovinách. Tyto uzlíky vykazují velkou symetrii směrem od centrální hvězdy a vypadají jako komety, protože mají jasné jádro (místní hranice fotoionizace) a ocasy, které míří směrem od centrální hvězdy. Jejich jádra ovšem mají rozměry několikanásobně větší než je oběžná dráha Pluta, i když je jejich hmotnost srovnatelná s hmotností Země.\nUzlíky jsou ve viditelném spektru neprůhledné kvůli Lymanovým fotonům z centrální hvězdy.\nPočet těchto uzlíků v mlhovině Helix se odhaduje na více než 20 000.\n\nExcitační teplota je na různých místech mlhoviny různá. Rotačně-vibrační teplota je v rozmezí 1 800 K v kometárních uzlících vnitřního disku (2,5' od centrální hvězdy) až přibližně 900 K ve vnějších oblastech vzdálených 5,6'.\n\n\n"}
{"id": "134839", "url": "https://cs.wikipedia.org/wiki?curid=134839", "title": "Hrtan", "text": "Hrtan\n\nHrtan (: \"larynx\") je chrupavkami vyztužená trubice, kterou prochází vzduch do průdušnice a následně do plic. Hrtan je prvním oddílem dolních cest dýchacích. Skládá se z chrupavek párových a nepárových. Mezi párové chrupavky patří pár hlasivkových chrupavek, mezi nepárové patří štítná chrupavka, prstencová chrupavka a příklopka hrtanová (epiglottis). Navíc zde najdeme několik drobných (sesamských) párových chrupavek, které jsou obvykle součástí vazů. Chrupavky jsou vzájemně spojeny pomocí kloubů a vazů, aby tvořily pohyblivý celek.\n\nHrtan navazuje na hltan, společný úsek trávicí a dýchací soustavy, a přechází v průdušnici. Celý hrtan je pohyblivě zavěšen pod čelistí pomocí jazylky, svalů a vazů, jeho stěna je zpevněná chrupavkami, největší, štítná chrupavka, zvláště u mužů vystupuje dopředu a tvoří podklad ohryzku, Adamova jablka.\n\nVstup do hrtanu je chráněn hrtanovou příklopkou, která se při polykání reflexně uzavře a brání proniknutí sousta do dýchacích cest. U savců včetně člověka jsou mezi chrupavkami napjaté dva hlasové vazy, které tvoří hlasivky. Zvuk vzniká rozkmitáváním vazů při průchodu vzduchu, výška tónu závisí na napětí svalů, které je ovládají.\n\nSvaly hrtanu jsou tvořeny příčně pruhovanou svalovinou. Ovládají pohyb chrupavek, určují napětí hlasových vazů a šířku štěrbiny mezi nimi. Svaly rozdělujeme do tří skupin.\n\n\n\n\nPohlavní rozdíly jsou znatelné především ve velikosti a tvaru hrtanu. Hlasivka (glottis) u muže dosahuje asi 28 mm, u ženy kolem 20 mm. Navíc úhel sevřený vnitřními stěnami štítné chrupavky je u muže kolem 90°, u ženy 120° i více. Hrtan jako celek je u muže spíše vyšší a vystupuje na krku jako „ohryzek“. U ženy takto obvykle neprominuje.\n\nDětský hrtan je menší, stejně tak i délka hlasových vazů. U chlapců v období puberty hrtan pod vlivem testosteronu prudce zrychluje růst. Prodloužení délky hlasových vazů je spojeno se změnou hlasu z dětského na mužský. Tento děj se označuje jako mutace hlasu.\n\nTvorba hlasu se děje pomocí hlasivky (glottis), jejíž okraje, podložené hlasovými vazy, se působením hrtanových svalů napínají a vzájemně sbližují nebo oddalují. Napjaté hlasové vazy se při úzké štěrbině rozechvívají proudem vzduchu výdechu. Výška (kmitočet) tónu závisí na délce, napětí a tloušťce vazů. Jeho intenzita (amplituda kmitů) pak na intenzitě vzdušného proudu. Zvuk vznikající v hlasivkách je odlišný od barvy lidského hlasu. Z původního slabého zvuku se do nám známé formy hlasu mění až rezonancí v dutinách horních cest dýchacích a ve vedlejších nosních dutinách.\n\nDýchání je spojeno s otvíráním hlasivkové štěrbiny (rima glottidis). Ta je při fonaci sevřená na obou svých koncích. Při klidném dýchání a šepotu je uzavřená v \"přední\" části (pars intermembranacea) a mírně otevřená v části \"zadní\" (pars intercartilaginea). Při středně intenzivním dýchání se štěrbina rovnoměrně otvírá v obou svých částech. Při usilovném dýchání je štěrbina otevřena doširoka.\n\nKašel pomáhá odstraňovat hlen nahromaděný v dolních cestách dýchacích nebo vniknuvší cizí těleso. Spočívá v krátkém uzávěru hlasivkové štěrbiny s následným prudkým nárazovým výdechem.\nŠtěrbina se automaticky uzavírá i v případě vniknutí chemikálie, vody či cizího tělesa.\n\nPři polykání napomáhá hrtan sklopením epiglottis nad vstup do hrtanu. Toto přiblížení je způsobeno zdvižením jazylky (zdvíhá vstup do hrtanu) a sestupem kořene jazyka (tlak na epiglottis).\n\n\n\n"}
{"id": "134846", "url": "https://cs.wikipedia.org/wiki?curid=134846", "title": "Ozzy Osbourne", "text": "Ozzy Osbourne\n\nOzzy Osbourne (narozený jako John Michael Osbourne, 3. prosince 1948 Aston, Birmingham) je anglický zpěvák známý působením v heavymetalové skupině Black Sabbath, ale i svou sólovou dráhou. Od 80. let 20. století vystupuje sólově a je komerčně ještě úspěšnější, než ve skupině Black Sabbath.\n\nSpolu se svou druhou ženou Sharon každoročně organizuje metalový festival Ozzfest. Má pět dětí – Jessicu (* 1972), Louise (* 1975), Aimee (* 1983), Kelly (* 1984) a Jacka (* 1985).\n\nOsbourne se narodil v anglickém Birminghamu, čtvrti Aston. Jeho otec John Thomas „Jack“ Osbourne (1915–1977) pracoval na nočních směnách jako nástrojař v General Electric Company plc. Jeho matka Lillian byla nepraktikující katoličkou a pracovala v továrně na ranních směnách. Osbourne byl čtvrtým ze šesti dětí, měl tři starší sestry Jean, Iris a Gillian a dva mladší bratry, kterými byli Paul a Tony. Rodina žila v malém domě se dvěma ložnicemi na Lodge Road ve čtvrti Aston. Přezdívku „Ozzy“ měl již od základní školy.\n\nV roce 1970 vydala skupina Black Sabbath eponymní album, které se ještě ten samý rok dočkalo platinové desky. S Black Sabbath vydal celkem 10 nahrávek, kterých se dodnes po celém světě prodalo přes 100 miliónů kusů. Black Sabbath podnikli několik celosvětových turné. V roce 1974 vystoupili na California Jam před 250 000 fanoušky.\n\nV roce 1979 se vydal na sólovou dráhu. V roce 1980 vydal své první sólové album \"Blizzard of Ozz\". Album brzy dosáhlo čtyřnásobné platinové desky. Během osmdesátých let vydal sedm alb, přičemž každého z nich se prodalo přes 2 milióny kusů. Na sólové dráze celkem prodal přes 70 miliónů svých desek. V roce 1983 koncertoval na pódiu US Festivalu před 250 000 lidmi. V roce 1985 vystoupil na legendárním benefičním koncertě Live Aid. V roce 1989 vystoupil na Moskevském mírovém festivalu. Byl to první velký rockový koncert západní hvězdy na území tehdejšího SSSR.\n\nBěhem devadesátých let vydal pět alb. Každé z nich se stalo multiplatinovým a koncertoval po celém světě. V roce 1993 získal Grammy v kategorii \"Best Metal Performance\" za \"I Don´t Want to Change the World\".\n\nV roce 1996 založili společně se Sharon, svou ženou a manažerkou v jedné osobě, Ozzfest, první národní hudební festival věnovaný hard rocku, který měl hledat a představovat nové talenty. Jeho vystoupení na tomto festivalu navštívilo 1,4 miliónu lidí. Ozzfest se koná vždy jednou ročně. Část zisku z Ozzfestu putuje na nejrůznější charitativní účely, mj. na Lifebeat.\n\nV roce 2000 se dočkal vlastní hvězdy na pověstném hollywoodském chodníku slávy. V roce 2000 obdržel další Grammy v kategorii Best Metal Performance (tentokrát jako člen znovu sjednocených Black Sabbath) za skladbu \"Iron Man\". Osbournovi byli hlavními protagonisty reality show \"The Osbournes\", kterou vysílala hudební stanice MTV.\n\n\n\n"}
{"id": "134849", "url": "https://cs.wikipedia.org/wiki?curid=134849", "title": "Yann Arthus-Bertrand", "text": "Yann Arthus-Bertrand\n\nYann Arthus-Bertrand (* 13. března 1946, Paříž) je francouzský fotograf známý především svými leteckými fotografiemi.\n\nBertrand byl zpočátku velký specialista na fotografii zvířat. Posledních patnáct let se však věnuje svému projektu, který si klade za cíl fotograficky zachytit naši planetu pro dokumentační a politické účely. Od té doby již publikoval přes šedesát knih fotografií snímků převážně snímaných z vrtulníků nebo horkovzdušných balonů a stal se jedním z největších odborníků na leteckou fotografii. Jeho snímky se často objevují v prestižních časopisech, jako je např. National Geographic.\n\nO výstavním projektu \"Alive\" Arthus-Bertrand řekl:\n\n\n\n"}
{"id": "134853", "url": "https://cs.wikipedia.org/wiki?curid=134853", "title": "Konverze (marketing)", "text": "Konverze (marketing)\n\nKonverze na internetu označuje situaci, kdy návštěvník webových stránek vykoná provozovatelem žádanou akci, jež má pro něj zejména obchodní užitek. Konverze je tak jedním z nástrojů internetového marketingu. Statistická pravděpodobnost, že se z návštěvníka stránky stane zákazník, se označuje jako konverzní poměr (angl. \"conversion rate\"), příp. míra konverze. \n\nPodle toho, co provozovatel stránek potřebuje, a co návštěvník stránek udělá, se dají rozlišovat různé typy konverzí:\n\nO jakou konverzi provozovatel usiluje záleží zejména na jeho webových stránkách a na tom, co je cílem těchto webových stránek. Konverzí si lze stanovit samozřejmě několik. Nejčastěji se operuje s objednávkou či nákupem zboží, protože taková akce má pro provozovatele na rozdíl od ostatních typů akcí zpravidla vyšší cenu. Ale i u ostatních typů konverzí se dá určit tak zvaná cena konverze. Cena konverze je částka (i odhadnutá), kterou provozovatel stránek konverzí získá.\n\nCelá cesta návštěvníka k dokončení konverze bývá graficky zobrazována jako trychtýř. To proto, že celkový počet uživatelů procházejících jednotlivými fázemi se stále snižuje. Každý krok znamená nějakou akci a při každé akci nějaká část návštěvníků konverzi přeruší. Lze si představit např. situaci, kdy na domovské webové stránce je umístěna grafická reklama na nějaký produkt. Kroky, které musí návštěvník vykonat, mohou vypadat například takto:\n\nPři každém kroku přichází provozovatel stránek o nějaké návštěvníky. Proto je dobré sledovat úspěch či neúspěch jednotlivých kroků konverzního trychtýře a reagovat na získaná data.\n\nKonverzní poměr se počítá jako počet konverzí vydělený počtem návštěv. (Někdy se počet konverzí dělí počtem zobrazených stránek nebo unikátních IP adres, ale není to běžné.) Počet návštěv se dá zjistit z nějakého počitadla a počet objednávek (konverzí) ze statistik prodejů. To je ale poněkud těžkopádné.\n\nV praxi se často používá konverzní počitadlo, které využívá konverzní stránku. Konverzní stránka je taková stránka (v praxi spíše URL), při jejíž návštěvě je jasné, že uživatel provedl konverzi. Nejčastěji jde o stránku typu „děkujeme za objednávku“, „děkujeme za registraci“ a podobně. Existují dva způsoby, jak počítacímu systému říci, že jde o konverzní stránku:\n\n\nPočitadlo na konverzní stránce zaznamená konverzi. Některé měřící systémy potom dokážou operativně počítat konverzní poměr, protože znají celkový počet návštěv na celém webu, jako počet konverzí děleno počet návštěv.\n\nKomerčně zaměřené webové stránky mohou mít různé cíle. Jen zcela výjimečně je ovšem takovým cílem návštěvnost. Návštěvnost se relativně snadno měří, a tak je velmi často brána jako hodnocení kvality stránky. Skutečnou komerční kvalitu stránky ale představuje souhrnný zisk. Zisk je prostý součet ceny konverzí. \n\nV praxi je možno sledovat velké množství různých konverzních poměrů. Například lze sledovat, přes která slova lidé přicházejí z vyhledávačů a zda (v jaké míře) objednávají. Získané poznatky se využívají v optimalizaci stránek. Provozovatelé webů, kteří sledují konverze, dosahují velmi dobrých výsledků, protože vědí, co vydělává. Mohou se pak na to soustředit a věci, které nevydělávají, neřešit.\n\n\n"}
{"id": "134870", "url": "https://cs.wikipedia.org/wiki?curid=134870", "title": "Kanadský štít", "text": "Kanadský štít\n\nKanadský štít (anglicky \"Canadian Shield\", \"Precambrian Shield\", \"Laurentian Shield\"; francouzsky \"Bouclier canadien\") je velká oblast obklopující Hudsonův záliv, která je částí Severoamerického štítu. Na severu zahrnuje značnou část Kanadských arktických ostrovů, na jihu sahá až k Velkým jezerům. Včetně dna Hudsonova zálivu a některých průlivů má rozlohu kolem 7 miliónů km².\n\nKanadský štít zabírá značnou část centrální a východní Kanady a malý kus amerického území přiléhající k Velkým jezerům. Základní horniny jsou prekambrického původu, dotvořené dlouhodobou a rozsáhlou ledovcovou činností. Půdní pokryv je tenký, často zcela chybí a vystupuje holá skála. Oblast je jen špatně odvodněna a pokryta řadou jezer. Jižní část pokrývá severský jehličnatý les, severní tundra a věčný led. Území je povětšinou jen málo zalidněné, výjimkou jsou jihovýchodní okrajové části, konkrétně oblasti Velkých jezer a řeky a zálivu svatého Vavřince, které jsou zalidněny velmi hustě (na kanadské poměry). Oblast je (s výjimkou výše zmíněných vysoce zabydlených oblastí) prosta větších průmyslových aglomerací, nicméně představuje rozsáhlý zdroj vody, dřeva a kamení, byť prozatím využívaný jen sporadicky. Žije zde značné množství zvěře, včetně kožešinové, která je však lovena jen omezeně.\n\nPodle H. S. Bostocka (1967) a \"The Atlas of Canada\" (viz Externí odkazy, Fyzickogeografická mapa Kanady) se do Kanadského štítu nepočítá většina Kanadského arktického souostroví (budovaného mladšími horninami) na severu ani Svatovavřinecké nížiny \"(Saint Lawrence Lowlands)\" na jihu. Vlastní štít mezi nimi se dělí na pět oblastí: Kazan, Davis, Hudson, James a Laurentian. Každá z nich má své vlastní geologické charakteristiky. Přibližná hranice mezi Kanadským štítem a Vnitřními rovinami se táhne podél východního okraje jezera Winnipeg v Manitobě, zhruba po 54. rovnoběžce k západu do Saskatchewanu, jezerní oblastí nad polovinou provincie se postupně stáčí k severozápadu, mezi jezery Claire (Vnitřní roviny) a Athabasca (Štít), podél Otročí řeky a napříč Velkým Otročím jezerem, k východnímu okraji Velkého Medvědího jezera a odsud k severovýchodu do Coronation Gulfu (Zálivu Korunovace). Melville Hills už neleží na Štítu, navzdory svým 884, resp. 876 (Atlas of Canada) m patří k Vnitřním rovinám.\n\nLaurentinská oblast (Laurentidy) lemuje jižní okraj štítu a jmenuje se podle Řeky svatého Vavřince \"(Fleuve Saint-Laurent).\" Je to oblast vrchovin a náhorních plošin, které se zvedají náhle ze Svatovavřinecké nížiny po jejím severozápadním okraji. Podle Atlas of Canada dosahují nejvyšší nadmořské výšky kótou 1181 m; podle jiných pramenů je nejvyšším bodem Laurentid Mont Raoul Blanchard (1166 m).\n\nJamesova oblast leží severně od Laurentid, jmenuje se podle Jamesovy zátoky. Na západě sahá až do Manitoby, na severovýchodě pokrývá více než polovinu poloostrova Labrador. Najdeme zde roviny a plošiny. Nádrž Smallwood Reserve na Labradoru je nejvýchodnější území, které patří do Jamesovy oblasti. Severně od ní se po hranici provincií Québec a Newfoundland a Labrador táhne pohoří Torngat, které už patří do Davisovy oblasti. Území na jih a jihovýchod se řadí k Laurentidám. I tak ale Jamesova oblast na Labradoru dosahuje 1135 m v Otish Mountains (v podstatě severní pokračování Laurentid) na .\n\nHudsonova oblast se jmenuje podle Hudsonova zálivu a představuje velkou sníženinu uprostřed štítu. Samotné dno Hudsonova zálivu představuje nejnižší partie štítu, které zaplavilo moře. Průměrná hloubka činí 100 m, nejnižší místo zálivu je hluboké 257 m. Do oblasti Hudson patří i Hudsonova nížina na pobřeží, bažinatá krajina s potlačeným glaciálním reliéfem a pásem vyvýšených pláží podél Hudsonova a Jamesova zálivu.\n\nKazanská oblast leží severozápadně od zálivu a jmenuje se podle řeky Kazan. Tvoří ji rozsáhlé bloky masivní horniny formované do plošin, pahorkatin a nížin. Nejvyšší body leží mezi 600 a 700 m (kóta 643 m na jihozápadním okraji Kazanské oblasti v Saskatchewanu). Na severovýchodě ještě vyčnívá vrchovina Keewatin. Ostrov Southampton už patří do Davisovy (vyšší severovýchod s kótou 625 m), resp. Hudsonovy (nížinný jihozápad) oblasti. Také poloostrov Melville na pevnině patří do Davisovy oblasti.\n\nDavisova oblast leží severovýchodně od zálivu na severovýchodním konci Labradoru, z obou stran Hudsonova průlivu, na větší části Baffinova ostrova i na části pobřeží dalších ostrovů dále na sever. Má starý erozní povrch téměř bez usazenin. Při pohledu z vyvýšeného bodu spatříme rovný obzor přerušovaný zaoblenými nebo stolovými vrchy. Reliéf podél východního pobřeží je převážně zvednutý a nejvyšších nadmořských výšek dosahuje Kanadský štít právě tady. Řetězec hor, někdy také zvaný Arktické pohoří \"(Arctic Cordillera),\" začíná už podél rozvodí na Labradoru \"(Torngat Mountains),\" za Hudsonovým průlivem se táhne podél východního a severovýchodního pobřeží Baffinova ostrova, ostrova Devon a do poloviny Ellesmerova ostrova. Sever Ellesmerova ostrova včetně nejvyššího vrcholu Barbeau Peak už se nepovažuje za součást Kanadského štítu. Zdejší hory, zvané Innuitian Range, jsou mnohem mladší, vznikly v druhohorách pohybem severoamerické desky k severu. Nejvyšší bod Davisovy oblasti i celého Kanadského štítu leží na Baffinově ostrově. Podle Atlas of Canada měří 2143 m, podle Velkého atlasu světa se jmenuje Penny Ice Cap a dosahuje 2591 m.\n\n"}
{"id": "134873", "url": "https://cs.wikipedia.org/wiki?curid=134873", "title": "Ektoderm", "text": "Ektoderm\n\nEktoderm je vnější zárodečný list, který se vyvíjí ve stadiu gastruly společně s entodermem. Vzniká z něj většina epitelů, pokožka a její deriváty (vlasy, nehty), výstelka začátku a konce zažívací trubice, dále například čichové buňky, mozeček, tyčinky a čípky a dřeň nadledvin; u vzdušnicovců vzdušnice a u triblastik ve stadiu neuruly nervová soustava, rohovka a čočka oka.\n\nSpecifickým typem ektodermu je neuroektoderm, z něhož vzniká nervová soustava a neurální lišta.\n\n"}
{"id": "134876", "url": "https://cs.wikipedia.org/wiki?curid=134876", "title": "Velcí Finové", "text": "Velcí Finové\n\nSoutěž Největší Fin (orig.: \"Suuret suomalaiset\", \"Velcí Finové\") proběhla ve Finsku v prosinci 2004. Diváci a posluchači YLE v ní vybírali 100 největších Finů. Ze soutěže vyšel vítězně finský národní hrdina a jeden ze zakladatelů Finska, maršál Mannerheim.\n\n\n"}
{"id": "134877", "url": "https://cs.wikipedia.org/wiki?curid=134877", "title": "Weisseritzská dráha", "text": "Weisseritzská dráha\n\nWeisseritzská dráha () je druhá nejstarší saská úzkorozchodná dráha a současně nejstarší provozovaná úzkorozchodná železniční trať v Německu. Dráha, spojující Freital u Drážďan s Kipsdorfem v Krušných horách, je obsluhována parními lokomotivami. Její název je odvozen od říčky Červené Bystřice (), jejíž tok trať v celé své délce sleduje.\n\nVýstavba započala v roce 1881. Úsek do Schmiedebergu byl zprovozněn 1. listopadu 1882, 3. září následujícího roku dorazil první vlak do Kipsdorfu. Podobně jako u dalších úzkorozchodných saských drah byl zvolen rozchod 750 mm. V roce 1912 byl jeden úseků při stavbě Malterské přehrady přemístěn. V roce 1920 započala stavba Pöbelské dráhy ze Schmiedebergu do české Moldavy, nebyla však nikdy dokončena.\n\nV roce 2002 bylo těleso trati těžce zasaženo stoletou povodní. Škoda byla odhadnuta na 20 miliónů eur. Díky veřejné sbírce se podařilo obnovit úseky \"Freital-Hainsberg - Freital Coßmannsdorf\" a \"Seifersdorf - Dippoldiswalde\", na kterých probíhal víkendový provoz. Federální vláda se spolu s vládou spolkové země Sasko zavázaly provoz obnovit, 14. prosince 2008 byl slavnostně obnoven pravidelný provoz v úseku Freital-Hainsberg - Dippoldiswalde. Zbývající úsek do Kipsdorfu byl zprovozněn v roce 2017. Provoz na dráze zajišťuje společnost Sächsische Dampfeisenbahngesellschaft mbH (zkráceně SDG, dříve BVO Bahn).\n\nNyní již nákladní vlaky jezdí do Kipsdorfu (od 24. 11.) viz.\nPodobná zkáza již trať postihla v roce 1897, kdy byla za povodně poškozena nebo zničena většina z jejích 40 mostů. Před povodněmi železnice ročně přepravovala zhruba 200 tisíc pasažérů.\n\n\nTrať začíná ve stanici Freital-Hainsberg (km -0,1), která se nachází na normálněrozchodné železnici Dresden-Chemnitz a je položena ve výšce 184 m nad mořem. Následují stanice a zastávky:\n\n"}
{"id": "134880", "url": "https://cs.wikipedia.org/wiki?curid=134880", "title": "Bičíkovci", "text": "Bičíkovci\n\nBičíkovci čili flageláti (\"Mastigophora\", \"Flagellata\") je polyfyletická skupina eukaryotických jednobuněčných organismů. Společným znakem je jeden nebo více (až několik tisíc) bičíků, speciálních buněčných struktur úzce souvisejících s cytoskeletem. Bičíky slouží k několika účelům, zejména k pohybu organismu, k jeho ukotvení v substrátu nebo k zachycování a přísunu potravy. Nalézáme je v nejrůznějších prostředích, žijí prakticky všude (včetně těl mnohobuněčných organismů). Vyskytují se jednotlivě nebo v koloniích. Někdy tvoří schránky.\n\nTaxon popsal jako první Karl Moritz Diesing v r. 1866 a dal mu název \"Mastigophora\". Bičíkovci se od té doby se pod různým vymezením a názvy drželi v biologických systémech až do 20. století, kdy se zjistilo, že se jedná o polyfyletickou skupinu. Bičíkovci jsou tedy historickým, v současnosti nepoužívaným taxonem.\n\nVymezení taxonu se měnilo, v nejširším smyslu zahrnovalo jednobuněčné eukaryotické bičíkaté organismy ze skupin Excavata (krásnoočka, bičivky, bičenky...), houby (chytridie), rostliny (jednobuněčné zelené řasy), živočichům blízká Choanozoa (trubénky), Alveolata (obrněnky), Stramenopila (zlativky) a dalších. Je tomu tak proto, že bičík je organela vlastní mnoha vzájemně nepříbuzným jednobuněčným eukaryotům a vyskytuje se i u některých buněk či jednobuněčných stadií mnohobuněčných organismů. Některá užší vymezení taxonu (pod názvy \"Flagellata\" či \"Zooflagellata\") vybírala pouze heterotrofní bičíkaté organismy, dnes řazené mezi Excavata a Choanozoa.\n\n"}
{"id": "134882", "url": "https://cs.wikipedia.org/wiki?curid=134882", "title": "Monacké euromince", "text": "Monacké euromince\n\nMonacké euromince jsou v oběhu od 1. ledna 2002. Monako není členem Evropské unie ani Evropské měnové unie, ale díky měnové unii s Francií smí razit své originální euromince. Pro jejich nevelké množství jsou cenným artiklem obchodu mezi sběrateli.\n\nNa mincích nejmenších hodnot je zobrazen znak Monaka, na mincích středních hodnot monacká pečeť, na minci 1 euro jsou portréty tehdejšího knížete Rainiera III. a současného dědičného knížete Alberta II. a na minci 2 eura pouze portrét knížete Rainiera III. Na všech mincích je nápis „Monaco“, 12 hvězd symbolizujících Evropskou unii a rok vyražení.\n\nPoté, co Albert II. nastoupil na trůn, byly schváleny nové motivy na mincích a první nové mince byly vydány v prosinci 2006. Mince nejmenších hodnot nebyly změněny a stále obsahují znak Monaka. Na mincích středních hodnot je zobrazen monogram knížete Alberta II. a na mincích 1 a 2 eura portrét Alberta II. Na všech mincích je nápis „Monaco“, 12 hvězd symbolizujících Evropskou unii a rok vyražení.\n\nNásledující tabulka zahrnuje 2€ pamětní mice vydané mezi roky 2004 a 2019.\n\n"}
{"id": "134891", "url": "https://cs.wikipedia.org/wiki?curid=134891", "title": "Průmyslová revoluce", "text": "Průmyslová revoluce\n\nPrůmyslová revoluce byla postupná změna ve velkém období od 17. do 19. století, kdy se zásadně proměnilo zemědělství, výroba, těžba, doprava a další hospodářské sektory. Do té doby hospodářství dominovalo zemědělství.\n\nVe výrobním procesu docházelo k \"přechodu\" od ruční výroby v manufakturách k \"tovární a strojní velkovýrobě\" za pomoci nových zdrojů energie (tehdy především uhlí), tím docházelo k vzrůstající dělbě práce a specializaci (dále industrializace).\n\nDošlo také k zásadním společenským, kulturním a politickým změnám ve většině států světa. Tento proces započal ve Velké Británii a poté pokračoval v dalších zemích Západu. V tomto procesu hrály významnou roli nové vědecké a technologické objevy. Dopad průmyslové revoluce na společnost byl velice rozsáhlý. Historikové se shodují, že jde o jedno z nejdůležitějších období lidských dějin vůbec. Její význam je srovnatelný s neolitickou revolucí. Na konci tohoto období došlo k zlepšení životní úrovně ve státech, kde proběhla industrializace.\n\nCechovní řemeslo bylo v období raného kapitalismu oslabeno historickými středověkými omezeními a nestačilo krýt rostoucí poptávku. Šířily se nové formy výroby. Nejprogresivnějšími se staly \"centralizované manufaktury\". Na svou dobu se jednalo o poměrně velké podniky, buďto dřívější, ale rozšířené manufaktury, nebo nově založené.\n\nPodmínky v manufakturách umožňovaly \"vyšší stupeň dělby práce\". Dalším zjednodušením pracovních procesů vznikly podmínky pro zavádění různých strojů, které umožňovaly zaměstnávat málo kvalifikované dělníky. Dříve zvládnutí středověkého řemesla vyžadovalo mnohaletou průpravu, nyní stačilo krátké zaškolení, což umožnilo i zaměstnávání žen a dětí. Původní vztah cech - mistr – tovaryš byl překonán a vznikaly nové kapitalistické vztahy na bázi podnikatel – námezdní dělník.\n\nManufakturní výroba se začala rozvíjet ve velkém měřítku v 15. a 16. stol. v severní Itálii, ve Flandrech, největší rozmach dosáhla v 17. a 18. stol. v Anglii.\n\nZa symbol průmyslové revoluce je považován parní stroj, ale obrovský zájem byl i o stroje všeho druhu. Nové nástroje se uplatňovaly zpočátku zejména v textilní výrobě: spřádací stroje dokázaly už v době vynálezu parního stroje spřádat i sto cívek nití najednou, mechanický tkalcovský stav tkal několikrát rychleji než tkadlec a válcový potiskovací stroj, který na látku tiskl různobarevné vzorky, zastal tolik práce jako předtím několik desítek dělníků. Objevili se tak luddité. A v roce 1832 vyrobila firma Singer svůj první šlapací šicí stroj.\n\nNa kvalitu strojů byly čím dál tím vyšší požadavky, a tak samozřejmě neustále rozvíjel i nový obor - strojírenství. Protože jsou součástky strojů vyrobené z kovu, pokrok se musel projevit i v hutnictví. Vznikly například vysoké pece, ve kterých se dosahovalo mnohem vyšších teplot a tavba železné rudy tak byla kvalitnější. Dřevo jako topivo nestačilo, používaly se uhlí a koks.\n\nPoptávka po železné rudě a uhlí vedla k rozvoji těžebního průmyslu, a protože tyto suroviny bylo nutné do továren dopravit, muselo nutně dojít k velkým změnám v dopravě. Koně a vozy už na všechno opravdu nestačily. Po roce 1800 byla vynalezena parní lokomotiva, za jejíhož tvůrce je považován Angličan Richard Trevithick, a přibližně ve stejné době sestrojil Američan Robert Fulton první parní loď. Ve 30. letech 19. století už bylo možné díky telegrafu posílat zprávy na dálku.\n\nKoncem 18. stol. se uzavřelo období relativně pomalého vývoje lidstva, které bývá někdy nazýváno jako \"první vlna civilizace\". Byla to zemědělská civilizace s převážně naturálním charakterem v hospodářství. V 16. a 17. stol. vznikají v západní Evropě prvky další civilizační vlny označované jako \"industriální epocha civilizace\". Byl to výsledek růstu produktivity práce, dělby práce, pokroku v zemědělské a manufakturní výrobě, rozvoje obchodu i plavby a pokroku v různých vědních oborech.\n\nPrůmyslová revoluce si vynutila změny v dopravě, protože dřívější formy přepravy již nedokázaly uspokojit nové nároky výroby a trhu. Parní stroj umožňoval lepší pohon pro lodní dopravu a umožnil železniční přepravu.\n\nVýrazně došlo k ovlivnění zemědělské produkce i díky zámořským objevům. Převážně obilnářská produkce se rozšířila o nové efektivnější plodiny – brambory, cukrovka, luštěniny atd. Zdokonaleny byly technologie v živočišné i rostlinné výrobě. Docházelo k zvýšení hektarových výnosů i užitkovosti hospodářských zvířat. Místně docházelo k přechodu od trojpolního systému k střídavému systému obdělávání půdy a šířily se nové zemědělské stroje.\n\nDemografická revoluce přinesla nebývalé populační přírůstky vytvořením podmínek pro odlišný demografický model s nižší natalitou, ale delší dobou dožití. Došlo tak vlivem zlepšení výživy, snadnější přepravy potravin, nových hygienických návyků a dokonalejší zdravotní péči. Od padesátých let 19. stol. se dále zvyšovaly přírůstky obyvatelstva. Významně k nim přispívalo snížení kojenecké a dětské úmrtnosti. Tím se dále prodloužila střední délka života. Na počátku 19. stol. se tento ukazatel pohyboval mezi 35 a 40 lety (v antickém Řecku o málo méně), ale koncem 19. stol. ve vyspělejších částech Evropy vzrostl na 50 let. V Předlitavsku se tento ukazatel pohyboval na 42 letech, v Rusku na 31 letech. V roce 1750 měla Evropa na 140 milionů obyvatel, v roce 1850 to pak bylo 266 mil a v roce 1913 468 milionů obyvatel. Nicméně právě genetická selekce k málopočetným rodinám nakonec umožnila rozvoj industrializace. Revoluce ale přinesla i negativní psychologické jevy.\n\nDo výrobního procesu byly zaváděny nové stroje.\nStrojní soustava se skládala ze tří částí: hnací stroj, převod (transmise), pracovní stroj (ten bezprostředně působil na pracovní předmět). První stroje byly z velké části ze dřeva, ale postupně se začalo prosazovat železo. Kvalita železa se začala zvyšovat díky zavádění koksu v železárnách a díky dalším změnám ve výrobním procesu. Aplikací nových vynálezů (válcovací stolice, fréza, vrtačka kovů, zdokonalený soustruh, atd.) vznikly podmínky pro strojní zpracování železa i pro výrobu strojů stroji. Vznikl tak nový obor – strojírenství. To výrazně urychlilo proces industrializace.\n\nNa konci 18. století tvořily děti v anglických textilních továrnách až 2/3 pracovníků. V Británii byla v 19. století dětská práce v továrnách a dolech postupně omezována zákony (factory acts). Od roku 1819 bylo zakázáno zaměstnávat v mlýnech na bavlnu děti mladší 9 let a děti ve věku 9–16 let směly pracovat maximálně 16 hodin denně. Zákonem z roku 1833 (Factory Act of 1833) byla omezena pracovní doba dětí ve věku 9–13 let na max. 9 hodin denně a děti ve věku 13–18 let mohly pracovat v továrnách maximálně 12 hodin denně. \n\nV roce 1842 byla v Británii dětem mladším než 10 let a ženám zakázána práce v podzemních dolech. V roce 1900 byla zakázáno zaměstnávat v hlubinných dolech chlapce mladší než 13 let (Mines Act 1900), což se týkalo asi 3000 dětí.\n\nV Rakousko-Uhersku byla práce v továrnách pro děti mladší než 12 let omezena zákonem z roku 1885. Československo přijalo zákon o zákazu dětské práce pro děti mladší 12 let v roce 1919.\n\n\n"}
{"id": "134895", "url": "https://cs.wikipedia.org/wiki?curid=134895", "title": "Popradská kotlina", "text": "Popradská kotlina\n\nPopradská kotlina (\"Poprádi-medencére\", \"Poppertal\") je podcelkem geomorfologického celku Podtatranská kotlina, tvoří její východní část. Má převážně málo členitý charakter. Nízké plošiny se střídají s mělkými dolinami. Pokrývají je náplavové kužely, které v ledových dobách vytvořily rychle tekoucí bystřiny z tatranských ledovců.\n\nZe severu ji ohraničují Tatry (resp. Tatranské podhorie, které je někdy označováno jako část \"Popradské kotliny\") a Spišská Magura, z východu Levočské vrchy a z jihu Kozie chrbty a Hornádská kotlina. Na západě navazuje na Liptovskou kotlinu. Hranice mezi \"Popradskou\" a \"Hornádskou kotlinou\" vede východně od obce Jánovce, mezi nejvýchodnějším výběžkem Kozích chrbtů a jihozápadním výběžkem Levočských vrchů.\n\nKotlina je dále rozčleněna na tyto geomorfologické části: Vrbovská pahorkatina, Kežmarská pahorkatina a případně také Tatranské podhorie. Osu kotliny představuje řeka Poprad, která spojuje města Svit, Poprad, Kežmarok, Spišská Belá a Podolínec.\n\nV kotlině se nacházejí zřídla minerálních pramenů (Starý Smokovec, Gánovce, Hozelec, Spišská Belá, Výborná, Toporec a Podhorany) a také termálních pramenů (Vrbov, Poprad, Gerlachov). Ke zřídlu termálního pramene v Gánovcích se váže travertinový kopec Hôrka, kde byl v minulosti při těžbě travertinu nalezen odlitek mozkovny neandertálce.\n"}
{"id": "134901", "url": "https://cs.wikipedia.org/wiki?curid=134901", "title": "Socionika", "text": "Socionika\n\nSocionika je psychologický obor navazující na výzkum Carla Gustava Junga. Autorem socioniky je litevská psycholožka Aušra Augustinavičiute, která prohloubila Jungovy výzkumy ještě do větší hloubky a lidské psychice dala patřičný systém. \n\nSocionika používá jak při hledání silných stránek člověka, při hledání partnera, v mezilidských vztazích, tak ve vytváření pracovních skupin.\n\nSocionika popisuje 16 typů ve společnosti, z nichž každý typ má jedinečnou funkci a své specifické předurčení. Mají své silné a slabé stránky a rozdílnost mezi nimi je velice výrazná. Jednotlivé typy získaly zapamatovatelná jména podle svých významných nositelů. Mezi sebou se liší tzv. informačním metabolismem, neboli způsobem, jakým vyhodnocují a zpracovávají informace z okolí.\n\nV socionice se jedná o 16 typů:\n\n\nSocionika stejně jako MBTI (Myers-Briggs Type Indicator) určuje 16 typů osobnosti. Na rozdíl od MBTI či jiných typologií detailně popisuje vědomí a podvědomí jednotlivých typů, jejich komunikační kanál (na co slyší), obranné funkce a jednotlivé vztahy, které mezi sebou typy vytvářejí. \n"}
{"id": "134902", "url": "https://cs.wikipedia.org/wiki?curid=134902", "title": "Tomás Luis de Victoria", "text": "Tomás Luis de Victoria\n\nTomás Luis de Victoria (asi 1548, Ávila (Sanchidrián) – 1611, Madrid) byl španělský hudební skladatel období zvaného Siglo de Oro.\n\nNarodil ve španělském městě Sanchidrián kolem roku 1548 jako sedmé dítě Francisca Luise de Victoria a Franciscy Suárez de la Concha. Když 29. srpna 1557 jeho otec předčasně zemřel, bylo mu teprve devět let. Rodina nežila v bídě díky nejstaršímu Tomásovu bratrovi, který finančně vypomáhal ovdovělé matce výnosy ze zděděného majetku jejich podnikavého dědečka. Kolem roku 1558 se stal Tomás Luis zpěvákem ve sboru ávilské katedrály. Ihned po svém nástupu se mohl skladatel konfrontovat s jednou z nejvýznamnějších hudebních osobností tehdejšího Španělska, Gerónimo de Espinar, který tehdy působil v Ávile jako ředitel katedrálního kůru. Podle dochovaných kapitulních akt vyučoval sboristy kontrapunktu a harmonii, některé také hře na varhany a dalším disciplínám. Avšak jen několik měsíců po Victoriově příchodu (21. října 1558) Espinar náhle umírá. Teprve v červnu roku 1559 se pro katedrálu podařilo nalézt odpovídající náhradu v osobě Bernardina de Ribera. Ten působil v Ávile až do roku 1563, kdy odchází do Toleda. Je téměř jisté, že to byl právě Ribera, který nesmazatelně ovlivnil hudební rozvoj a rozhled Tomáse Luise, a to jak množstvím vlastních skladeb, které byly v ávilské katedrále za jeho působení nepochybně provozovány, tak prováděním skladeb evropských mistrů, jejichž tvorba v omezené míře pronikla i do španělského prostředí.\n\nVictoria však nebyl ovlivněn pouze studiem polyfonní sborové literatury a návazných teoretických disciplin. Již od raného věku se mu s největší pravděpodobností dostalo i výcviku ve hře na klávesové nástroje a především ve hře na varhany pod vedením katedrálních varhaníků. Ávila byla již v té době proslavena jejich skvělými schopnostmi a výkony. Nejznámějšími mistry královského nástroje zde byli především Damián de Bolea, Bernabé del Águila a především Antonio de Cabezón, jenž byl se svým hráčským uměním proslaven po celém Španělsku. Jeho žena, Luisa Núñez, pocházela z významné ávilské rodiny. Jejich dům byl od sídla Victoriů vzdálen jen několik set metrů. Cabezón působil v Ávile v letech 1538 – 1560. Existují však také dohady, že se mladý Victoria setkával nejen s hudebníky starší generace, ale také se svými vrstevníky. Pravděpodobně se znal a setkával s Bartolomé de Escobedo, který působil na papežském dvoře a byl spřízněn s rodinou de Victoriovy matky. Je možné, že právě od něj vzešel impuls započít studia v Římě.\n\nPosledním a zřejmě nejdůležitějším faktorem, který nasměroval skladatelův život ke klasickému typu studia a přísně křesťanskému pohledu na svět, byl jeho vstup do nově založené ávilské jezuitské školy. Chlapecká škola sv. Jiljí se ve městě zdárně rozvíjela od roku 1554 a byla dle tehdejších dokladů vysoce hodnocena, především pro svůj ucelený výukový systém.\n\nZlom ve Victoriově životě nastal zřejmě poté, co jeho hlas dokončil mutační proměnu a nemohl pokračovat ve zpěvu v katedrálním sboru. Pravděpodobně na doporučení učitelů ve škole sv. Jiljí byl poslán do Říma, aby zde studoval na jezuitském kolegiu. Toto Collegium Germanicum bylo založeno 1540 jezuitou Ignácem z Loyoly. Přicházeli sem studenti z celé Evropy, ale především z německy mluvících zemí. Ti se po ukončení svého pobytu v Římě vraceli jako kněží do svých domovů, kde kladně působili při modernizaci církevních zvyklostí, liturgie a především hudby. Ta se na Collegiu stala pro studenty součástí každodenní práce a povinností. Jen v kostele sv. Apolináře, který sloužil potřebám Collegia, bylo v dobách největšího hudebního rozmachu ročně slouženo až 200 mší, na kterých různými způsoby participovali studenti, ať již jako hudebníci nebo (kon)celebranti. Dle zakládací listiny mohli být do Collegia přijímáni jen studenti ve věku mezi patnácti a jednadvaceti lety. V době, kdy na kolej přichází mladý Victoria, existovaly na koleji dva typy studentů – malá skupina německy mluvících studentů připravujících se na misionářskou a kazatelskou dráhu, a skupina tzv. \"convittori\", tedy neněmeckých studentů, kteří si svá studia platili. Sem patřil i Victoria. Průměrný celkový počet žáků se pohyboval přibližně kolem dvou set.\n\nKolegium také mělo několik mecenášů a podporovatelů. K nejvýznamnějším patří především augsburský arcibiskup Otto von Truschess von Waldburg. Je pravděpodobné, že se s Victoriou poznal již za své španělské cesty rok před tím, než Tomás Luis vstoupil do kolegia v roce 1565. Skladatel se kardinálovi za jeho ochrannou ruku (a pravděpodobně i za jeho finanční podporu) odvděčil tím, že mu přímo dedikoval svoji první vydanou sbírku motet. Druhým významným mužem v pozadí byl španělský král Filip II. I jemu se později Victoria věnoval některé své skladby.\n\nCasimiri, který se mimo jiné zabýval hodnocením souvislostí a vzájemných vztahů římských hudebníků, konstatoval, že se v průběhu svého studia musel Tomás Luis setkat s nejvýznamnějším hudebními osobnostmi své doby. Protože kolegium bylo jen nedaleko od Římského semináře, kde studovali například synové Giovanni Pierluigiho da Palestrina, oba mimořádně hudebně nadaní, muselo k setkání mladých hudebníků, a později i jejich otce, zákonitě dojít. Palestrina, aby mohl zaplatit nákladná studia svých synů, pracoval v semináři jako „maestro di capella“, stejně jako později Victoria.\n\nPočínaje lednem 1569 byl přijat do služeb aragonského kostela svaté Marie monserratské v Římě jako „cantor y soñador del órgano“ s měsíčním platem jednoho scuda. Jeho povinnosti sestávaly ze tří základních dovedností – jako varhaník, jako zpěvák a také jako kapelník (regenschori). Dnes bychom mohli jeho tehdejší práci nazvat jako ředitel hudby (podobně jako například J.S.Bach v Lipsku ap.). Je zajímavé pozorovat, jak podobně začínal svoji hudební kariéru Palestrina, jehož první místo jej posadilo na varhanní lavici v katedrále jeho rodného města. Victoria však na rozdíl od Palestriny aktivně pokračoval v dráze varhaníka až téměř do posledních dnů svého života po návratu do Madridu po roce 1600.\n\nV letech 1569–1574, kdy řídil kůr u sv. Marie Monserratské, si vydělával na živobytí také zpěvem v jiných španělských kostelech v Římě, především v chrámu San Giacomo degli Spagnoli. Z účtů farnosti například vyplývá, že kostel zaplatil Victorovi mezi léty 1573–1582 za několikero vydání jeho skladeb a za jeho služby jako zpěváka při různých slavnostních bohoslužbách. Dokumentovány jsou také jeho služby v chrámu SS. Trinitá dei Pellegrini.\n\nDaleko pravidelnějším zdrojem příjmů se však pro něj stala práce pro jeho almu mater, Collegium Germanicum. Nejprve jen příležitostně, ale později od roku 1571 pravidelně byl zaměstnáván jako učitel. Za svoji práci byl odměňován jedním a půl scudem měsíčně a bezplatným bydlením a stravou.\n\nV roce 1572 vyšla tiskem jeho první sbírka motet. V úvodu, který věnoval Jeho eminenci kardinálu Ottovi von Truschess, píše mimo jiné:\n\nVictoria v dlouhém a komplikovaně sestaveném úvodu pro kardinála klade na první místo především fakt, že byl k hudbě přiveden až po příchodu do Říma, tedy po intervenci kardinála a skladatelově odjezdu do Itálie. Je samozřejmě do očí bijící, že Victoria nezískal veškeré hudební dovednosti až v Římě, ale to, co potřebuje talent k dosažení úspěchu, totiž praxi, znalosti a vytříbenou techniku, mu dodal až přístup do hudební elity tehdejšího světa.\n\nRoku 1573 již Victoria zastával dva významné hudební posty. V Collegiu Germanicu a také v Římském semináři. V kolegiu byla téhož roku vydána nová pravidla, ve kterých se výrazně zvýšila preference hudebního vyučování na úkor samotné liturgiky, je zřízen pravidelný sbor a kapelníkem je jmenován právě Victoria. V semináři byl zaměstnán jako maestro di capella, a to přibližně od podzimu 1571. Je pravděpodobné, že se stal nástupcem Palestrinovým, který z této pozice odešel v září téhož roku poté, co jeho dva synové složili závěrečné zkoušky.\n\nV jubilejním roce založení kolegia, tedy roku 1575, konečně vykrystalizovaly majetkové poměry kolegia tím, že na něj papež Řehoř XIII. konečně převedl vlastnictví chrámu, který byl kolegiu do té doby pouze svěřen do péče (chrám sv. Apolináře v Římě). Současně s tímto faktickým posunem se Victoria (v té době zastávající funkci „moderator musicae“) stal i faktickým kapelníkem a ředitelem hudby v tomto hlavním kolejním kostele. Protože jej jeho povinnosti při budování pravidelného sboru a při frekvenci až několika vystoupení týdně zřejmě časově velmi zaneprázdnily, ukončil své působení v chrámu santa Maria di Monserrato. Avšak pro Victoriu byl nový rektor velkým a horlivým zastáncem liturgické hudby jako takové, včetně výuky a provozování i nejnáročnější polyfonní hudby té doby (což do té doby nebylo v duchovních kruzích nikterak obvyklé). Poměr duchovní a hudební výuky se oproti původnímu směřování kolegia výrazně změnil ve prospěch hudby. U přijímacích zkoušek začali být upřednostňováni studenti vykazující hudební nadání nebo pěvecký talent.\n\nRok 1575 nebyl pro Victoriu důležitý jen pro budování jeho hudební kariéry, ale také pro začátek jeho kariéry duchovní. Ve dnech 6. a 13. března se konala zkouška mající osvědčit jeho znalosti v liturgii, výkladu bible a v dalších souvisejících dovednostech. Nejprve byl ustanoven jáhnem, 25. dubna byl vysvěcen na kněze. Bylo mu pouhých dvacet sedm let. Po svém vysvěcení opouští Victoria místo ředitele hudby na kolegiu a 8. června 1578 začal pracovat jako kaplan v kostele san Girolamo della Carità, na tomto místě strávil dalších 7 let, až do 7. května 1585. Victoria zde však od počátku nebyl nijak finančně zajištěn, vyjma stravy a bydlení sestávaly jeho příjmy jen z příležitostných darů španělských chrámů a mecenášů. Teprve roku 1579, kdy papež Řehoř XIII. provedl reformu finančního hospodaření církve, mu byla osobním papežovým přípisem přiznána penze 200 dukátů ročně a několik dalších menších beneficií z jiných farností, ve kterých Victoria působil. Jeho celkový pravidelný roční příjem z těchto požitků činil asi 307 dukátů.\n\nBěhem doby, kdy byl Tomás Luis duchovním v kostele S. Girolamo, publikoval několik dalších sbírek svých skladeb. Nejprve v roce 1576 soubor mší, hymnů a žalmů, v roce 1581 pak dvě sbírky žalmů a antifon.\n\nV roce 1583 byla vydána kniha devíti mší obsahující i známé Rekviem a věnovaná španělskému králi Filipu II. V témže roce stačil ještě Victoria dokončit a připravit k tisku upravené a doplněné vydání knihy motet (svého prvního díla). V roce 1585 vychází jeho největší dílo \"Officium Hebdomadae Sanctae\" a druhý soubor motet.\n\nPokud se zaměříme na osobnosti, kterým Victoria dedikoval svá díla, narazíme na zajímavý soubor myšlenek skladatele. Soubory Cantica B. Virginis a Hymni totius anni byly věnovány v prvním případě kardinálovi Michele Bonellimu (příteli z dob studií na Collegiu Germanicu asi z roku 1565) a v případě druhém papeži Řehořovi XIII. Obě věnování vypovídají pravděpodobně o vděku k oběma osobnostem, dost možná o jejich podpoře směrem k Victoriovi. Další dvě dedikace, španělskému králi Filipu II. a jeho tehdy třiadvacetiletému zeti Karlu Emanuelovi Savojskému, jenž se 11. března 1585 v Zaragoze oženil s Filipovou dcerou princeznou Kateřinou, vypovídají o únavě hudebníka vcházejícího do druhé půle života, vyčerpaného stálým bojem o peníze i neutuchající špatně placenou hudební prací v Itálii. Jakkoliv byl v Itálii i Římě znám, uznáván i ctěn, zatoužil po návratu do rodného kraje.\n\nPodle nejnovějších výzkumů se jako nejpravděpodobnější datum jeho návratu do Španělska jeví rok 1587, kdy je zadokumentován jeho nástup do funkce osobního kaplana královny vdovy Marie, která na sklonek svého života uchýlila do královského kláštera bosých klarisek v Madridu. V této pozici sloužil až do královniny smrti v roce 1603, tedy celých šestnáct let. Současně byl také sbormistrem chlapeckého sboru zřízeného při klášteru. Až do své smrti v roce 1611 sloužil také jako klášterní varhaník. Pochopení jeho poslední životní kapitoly si však zaslouží obsáhlejší pojednání.\n\nKlášter de las Descaltzas de Santa Clara de la Villa v Madridu, se kterým byl závěr skladatelova života tak nerozlučně spjat, byl založen roku 1564. První abatyše, Sor Juana de la Cruz, se těšila přízni a konexím v nejvyšších španělských společenských vrstvách. Její bratr, Francisco de Borja, byl vévodou z Gandíi, dokud se nestal třetím představeným španělské větve Společenstva Ježíšova. Hlavním klášterním patronkou byla Joanna, sestra krále Filipa II. V klášteře neplatila pro ženské konventy tak typická přísná separace, sestry se v omezené míře (především na mších) mohly setkávat s hudebníky, zpěváky a hojně i učenci. Od klášterní budovy, kde přebývaly řádové sestry, však byly ostatní budovy (dům kaplana, zpěváků atd.) přísně odděleny. Odděleně se podávalo i jídlo. Denně se povinně sloužily alespoň dvě mše, většinou za doprovodu zpěvu i varhan. V roce 1578 na popud reformy papeže Řehoře XIII. nařídil král zdvojnásobit počet zpěváků na 12, aby „každý hlas mohl být zpíván třemi pěvci“. Zdvojnásobeny byly také platy. Roční příjem zpěváka byl zvýšen na 400 dukátů, sbormistr – capellán mayor – pobíral 800 dukátů. Polyfonní hudba se zpívala na každý velký liturgický svátek, stejně jako na Velký pátek a Velikonoční neděli. Místo sbormistra bylo obsazováno tajnou volbou, a to doživotně. Pro kapelníka byl také ještě vyčleněn plat 10.000 maravediů za výuku mladých chlapců – zpěváků ve sboru. Plat varhaníka byl stanoven na 40.000 maravediů ročně. V roce 1601 byl počet chlapců – sboristů – zvýšen na šest, aby byla pokryta zvýšená poptávka po zpěvu při některých částech liturgického roku (např. ve Svatém týdnu). Tito chlapci dostávali roční plat 50 dukátů a měli povinnost účastnit se denních zkoušek a vyučování polyfonie, zpěvu a chorálu. Ve stejném roce byl také kolektiv hudebníků doplněn o fagotistu (bajón) s ročním platem 40.000 maravediů s povinností „asistovat sboru se svým nástrojem a sloužit při denní hudbě v kapli“.\n\nKrálovna vdova María, jíž sloužil Victoria až do její smrti jako osobní kaplan a zpovědník, byla velmi významnou členkou evropských panovnických dvorů. Jelikož měla významný vztah i k českým zemím, je na místě malá poznámka. Žila v letech 1528 – 1603. Byla ve vztahu k třem evropským císařům – byla dcerou císaře římského a krále španělského Karla V., manželkou císaře římského a krále českého a uherského Maxmiliána II. a matkou římských císařů a českých a uherských králů Rudolfa II. a Matyáše. Po smrti svého manžela 12. října 1576 se rozhodla již dále nesetrvávat v Praze a se svou neoddanější dcerou ze svých 15 patnácti dětí – princeznou Margaretou – odjíždí roku 1581 z českého hlavního města. Do Madridu dorazily o rok později. Útočiště nalezly až do konce svého života v klášteře Descalzas Reales v Madridu, jenž se stal pro obě domovem až do jejich smrti. Pro Victoriu se fakt, že se stal královniným zpovědníkem, stává v prvé řadě „vstupenkou“ do vyšší společnosti. Život v Madridu, který se stal novým hlavním městem Španělska až v roce 1560 po definitivním sjednocení říše, měl však pro skladatele i další pozitiva. Když pomineme život v luxusních poměrech královského kláštera, znamenal pro něj návrat především kontakt se svou rodinou. Denně se setkával se svým nejstarším bratrem Dr. Agustínem de Victoria, jenž byl stejně jako Tomás Luis osobním kaplanem královny vdovy, a také s dalším bratrem žijícím v Madridu, Jeanem Luisem. Díky benevolenci kláštera si mohl také užívat vcelku velké svobody pohybu mimo klášter, a dokonce i za hranicemi Španělska. Takto podnikl roku 1592 cestu do Říma, kde připravil k vydání svoji sbírku mší Missae quatuor, quinque, sex, et octo vocibus concinendae, kterou dedikoval synu královny vdovy kardinálu Albertovi, budoucímu vládci španělského Holandska. V Římě jej také zastihla zpráva o porážce tureckého vojska u Záhřebu. Čtyřmi římskými kardinály byla pak slavena velká mše a na večerních nešporách zpívali zpěváci nové Victoriovo moteto Surge Debora et loquere canticum.\n\nPo svém návratu z roční cesty do Říma se Victoria vrací do kláštera Descalzas Reales ke královně vdově opět jako její soukromý kaplan. Celých sedmnáct let, kdy stál po boku královně vdově, však skladatel sloužil konventu zároveň jako maestro di capilla bez nároků na další plat. Po její smrti 26. února 1603 se však této funkce vzdal a v konventu nadále působil jen jako varhaník.\n\nJe zajímavé, že ač Victoria zřejmě často pomýšlel na odchod z Madridu do některé z diecézí, kde by mohl jako tehdy již proslavený hudebník lehce najít místo v některé z katedrál, nepřesvědčila jej nakonec ani nabídka z rodné Ávily, která přišla kolem roku 1587. Hlavním důvodem se zdají být peníze, jelikož roční příjem v katedrále se pohyboval maximálně okolo 900 dukátů, přičemž Victoriovy příjmy v klášteře spolu s různými požitky za vydané skladby a jinými vedlejšími příjmy činily už tehdy přibližně 1227 dukátů ročně. Navíc měl v klášteře mnohem více času na komponování i katalogizace a úpravy svých starších skladeb, např. další upravené vydání knihy motet z roku 1589. V tomtéž roce bylo vytištěno další jeho dílo – Duchovní zpěvy.\n\nVe starších životopisech Tomáse Luise de Victoria je jeho závěrečná kapitola života v klášteře většinou popisována jako žití člověka na výsluní královského blahobytu, avšak bez jakéhokoliv hmotného zajištění. Teprve poslední průzkumy dokumentů ve Španělsku dokazují, že skladatel sice nežil ve velkém hmotném nadbytku, ale chudobou přece jen netrpěl. Po roce 1600 dostával jen za varhanní hru pro klášter plat 40 000 maravediů ročně. V roce 1606 mu byla tato renta zvýšena zásahem samotného krále Filipa III. na 75 000 maravediů. V roce 1604 byly v klášterním kostele známým vlámským varhanářem v královských službách Hansem Brevosem zbudovány zcela nové moderní varhany, což zajisté přispělo k částečnému zaplašení myšlenek na odchod skladatele do důchodu. Roku 1611, v předtuše brzkého konce, využil Victoria svého vlivu u krále a doporučuje mu v případě své smrti jako svého nástupce Peréze de Medrano. Jen o osm týdnů později, v sobotu 27. srpna 1611 skladatel zemřel. Pohřben byl s velkými poctami v klášteře Descalzas Reales.\n\nV několika dostupných zahraničních pramenech lze nalézt několik více či méně obsáhlých statí shrnujících Victoriovu finanční situaci po roce 1600, jenž vypovídá o obtížných finančních poměrech i tak zavedených skladatelů, jakým Tomás Luis nepochybně byl. Pokusme se tedy shrnout předešlé publikované výsledky.\n\nNejvětším zdrojem skladatelových příjmů byly zcela jistě dary španělských diecézí a katedrál. Nejednalo se však o dary jako takové, moderním jazykem bychom je mohli spíše nazvat tantiémami za provozování Victoriových skladeb. K výběru těchto peněz byli většinou zmocněni profesionální agenti. Tito agenti měli také za úkol doručovat objednané výtisky do jednotlivých chrámů a škol. Pro ilustraci můžeme zmínit alespoň výběr 900 reálů z Limy roku 1598, 50 dukátů z katedrály v Málaze roku 1604, dar 100 dukátů za několik knih hudby pro arcivévodu Alberta roku 1604 atd. Nepochybně dostával také přímé platby za prodej notového materiálu. Z roku 1598 je například známa objednávka v celkové výši 200 sestav jednotlivých hlasových knih, po jejich zhotovení v roce 1600 byly rychle rozprodány. Podobně se zachoval Victoriův dopis určený urbinskému vévodovi Francescovi Maria II. della Rovere s dotazem, zdali již zaslaný komplet 1600 knih partů dorazil do Urbina. Celkové náklady na tisk údajně dosáhly 2500 reálů (227 dukátů), přičemž prodejní cena jedné sestavy byla 150 reálů (asi 14 dukátů). Celkový profit z této zakázky byl tedy asi 1133 dukátů, což se rovnalo všem jeho ostatním ročním příjmům. Stejně tak Victoria zřejmě finančně zaznamenal stále vyšší počet svých vydávaných skladeb v Římě, jen ve Španělsku pak po svém návratu publikoval třikrát (1592, 1600 a 1605). Po smrti královny vdovy vydaná sbírka \"Officium Defunctorum\" byla dokonce v luxusním provedení na přepychovém papíře velkého formátu. Mimo tyto nepravidelné příjmy pobíral Victoria již výše zmíněný plat jako varhaník, což spolu s faktem, že měl v klášteře zdarma stravu a bydlení, představovalo již samo o sobě slušný základ. Z těchto faktů tedy vyplývá, že skladatel nikdy netrpěl větším hmotným nedostatkem, protože se dokázal díky vlastní práci a podnikavosti při rozšiřování své hudby v závěru života dostatečně finančně zajistit.\n\n"}
{"id": "134903", "url": "https://cs.wikipedia.org/wiki?curid=134903", "title": "Regina Spektor", "text": "Regina Spektor\n\nRegina Spektor (* 18. února 1980 Moskva, Sovětský svaz) je americká písničkářka a klavíristka. Její hudba je řazena do antifolkového žánru.\n\nNarodila se v hudební rodině, její otec je fotograf a amatérský houslista, matka je učitelka na konzervatoři. Regina byla od malička vedena k dráze koncertní pianistky, doma se učila hrát na pianino Petrof po dědečkovi. V roce 1989 – v době perestrojky – emigrovala se svými rodiči do New Yorku. Rodiče ji nemohli dovézt její staré piáno, a tak chodila hrát na rozladěné piano do sklepa místní synagogy. V New Yorku také hru na piano vystudovala.\n\nPůvodně se zajímala pouze o vážnou hudbu, později však objevila hip hop, rock a punk rock, ještě později pa písničkářky Joni Mitchell a Ani DiFranco, které podstatnou měrou ovlivnily její další hudební směřování. První a cappella písničky napsala v šestnácti, o dva roky později se u nich už doprovází na piano.\n\nPrvní dvě alba \"11:11\" (2001) a \"Songs\" (2002) si vydala svým vlastním nákladem. V roce 2004 podepsala smlouvu s Warner Bros..\n\n\n\n\n"}
{"id": "134904", "url": "https://cs.wikipedia.org/wiki?curid=134904", "title": "Olšovec (Bzenec)", "text": "Olšovec (Bzenec)\n\nOlšovec je od roku 1837 místní částí města Bzenec v okrese Hodonín v Jihomoravském kraji. Dříve byl samostatnou obcí.\n\nPoprvé připomíná roku 1131. Olšovec dříve patříval panství Bzeneckému. Roku 1837 se stal součástí Bzence. Roku 1888 zde byly postaveny vojenské kasárny. Za první republiky a za vlády komunistů se Olšovec pozvolna rozrůstal. Dnes má přes tisíc obyvatel. Je zde vilová ulice Pod Kněží horou. Pod Kněží horou byl v r. 2007 otevřen minipivovar.\n\n\n\n\nAutobusové zastávky:\n\nVlakové zastávky:\n"}
{"id": "134905", "url": "https://cs.wikipedia.org/wiki?curid=134905", "title": "Kognitivní psychologie", "text": "Kognitivní psychologie\n\nKognitivní psychologie je jednou z psychologických věd, která se zabývá způsobem vytváření tzv. \"vnitřních obrazů\" (modelů) vnějšího světa, ve kterém žijeme. Jako taková občas bývá zařazována jako součást obecné psychologie. Termínem kognitivní psychologie také někdy bývá označován mezioborový psychologický přístup ke zkoumání lidského myšlení (kognitivismus).\n\nZmíněné kognitivní modely jsou vlastně vnitřním obrazem chování (tj. situací, událostí, psychických procesů, myšlení člověka a problémů, s nimiž se setkáváme) za účelem lepší orientace a možnosti učinit smysluplné rozhodnutí s předstihem. Takto vytvořený \"obraz světa\" je důležitým činitelem ve vnitřním řízení aktivit našeho organismu. Je nejen zodpovědný za to, jak jsme schopni reagovat, ale je také např. zdrojem naší celkové stability či nestability.\n\nKognitivní psychologie navazuje na gestaltismus, který obohacuje o řadu dalších podnětů. Už u E. C. Tolmana (1886–1959), představitele neobehaviorismu, se můžeme setkat s pojmem kognitivní mapy, tedy potřeba organismu za každých okolností získávat z okolí informace, které později využije k rychlejšímu zorientování se v prostředí, a to do jakési zásoby absolutně nezávisle na aktuálních potravních či sexuálních potřebách.\n\nPředstavitelem je například Američan G. A. Kelly (1905–1966).\n\n\n"}
{"id": "134907", "url": "https://cs.wikipedia.org/wiki?curid=134907", "title": "Chlazení počítače", "text": "Chlazení počítače\n\nChlazení počítače je činnost nutná k odvedení přebytečného tepla od součástek počítače, aby byla zajištěna jeho funkčnost v rámci technicky přípustné provozní teploty a zamezilo se poruchám z důvodu přehřátí počítače. Jednotlivé součástky jsou konstruovány tak, aby vytvářely co nejméně tepla například snižováním příkonu, přesto produkují tepla tolik, že je nutné odvést ho ven. K odvedení tepla slouží nejčastěji kovové chladiče (pasivní) měděné nebo ze slitiny hliníku kvůli pevnosti, lehkosti a hlavně ceně, na které se dají připevnit malé plastové ventilátory (aktivní). Dále je možné využít kapalinové chlazení (nejčastěji je jako médium odvádějící teplo využívaná destilovaná voda nebo voda upravená tak, aby nebyla elektricky vodivá) nebo v extrémních případech kapaliny pod bodem mrazu (tekutý dusík nebo oxid uhličitý). Výrobci chlazení do počítačů vyvíjí co nejlepší tvary chladičů, aby byl odvod tepla co nejefektivnější.\n\nV dobách prvních elektronkových počítačů bylo nutné k účinnému chlazení vyměňovat značný objem vzduchu, k čemuž sloužily letecké vrtule; ve speciálních případech i zkapalněný dusík nebo oxid uhličitý. Dnešní sálové počítače se chladí klimatizací celé místnosti nebo jako běžné stolní PC mikropočítače, to znamená za použití kovové základny a ventilátoru.\n\n\nPasivní chladič je kovová nepohyblivá součástka, která má na sobě navařená žebra pro zajištění co největší plochy z důvodu lepšího předávání tepla okolnímu vzduchu. U menších verzí chladičů může jít o výrobek zhotovený z jednoho kusu kovu. Jedná se o součástku vyrobenou frézováním, upravenou laserem nebo jinak. Pasivní chladiče jsou až na výjimky (zakázkové a výroční chladiče) vyrobeny buďto z mědi (dražší) nebo z hliníku (levnější), případně kombinace obou. Často se kombinuje měď jako základna a hliník na žebra, pro dosažení dobrého poměru cena/chladicí efekt, anebo se případně mezi základnu a žebra přidávají heatpipes pro lepší odvod tepla (uvnitř je kapalina). Hliník je levnější, lehčí, pevnější, ale má znatelně menší tepelnou vodivost a je křehčí, díky tomu se používá buďto u levných variant chladičů anebo se používá k výrobě žeber. Měď se oproti němu používá u dražších chladičů a dají se zde použít žebra s menší tloušťkou, nezlomí se tak snadno jako žebra hliníková. Poslední dobou se použití heatpipes stalo žádané a tak mnohdy se dávají zbytečně jenom proto, aby chladiče vypadaly \"cool\", celkový technický přínos je ale v tomto případě spekulativní (snížení teploty jednoho čipu, zvýšení druhého). Nic to ale nemění na faktickém přínosu této technologie, jedná se o rychlejší přenos odpadního tepla z malé plochy pryč od jeho zdroje.\n\nPasivní chladiče bývají vyrobeny ze slitin hliníku, stále více se však rozšiřují i měděné chladiče, protože měď má výrazně vyšší tepelnou vodivost. Měděné chladiče mohou mít žebra s menší tloušťkou (nezlomí se tak snadno jako hliníková). V poslední době se také více uplatňují tzv. heatpipes, což jsou měděné válce, které dobře vedou teplo a odvádějí jej např. od pasivního chladiče na Northbridge, který je umístěn blízko přídavných karet, směrem k „otevřenému prostranství“ k Southbridge kde je teprve umístěn aktivní chladič.\n\nPasivní chlazení je zcela bezhlučné, neobsahuje žádný ventilátor. Aby bylo dosaženo stejného chladicího efektu, musí být chladič podstatně větších rozměrů, než by tomu bylo u chladiče aktivního. Kvůli tomu může někdy být výsledná cena pasivního chladiče vyšší než u chladiče aktivního.\n\nMěděné válce s póry částečně naplněné kapalinou. Používají se pro převod tepla od základny chladiče (kontakt s čipem) k žebrům chladiče, které jsou umístěny dál od základny a více ve volném prostoru a díky tomu se mohou lépe chladit. Standardní průměr bývá 6 mm, ale někdy se používají průměry větší než 6 mm zejména pro použití u grafických karet a procesorů s vysokým vyzářeným tepelným výkonem (vysokou teplotu).\n\nPoužívají se na chladičích:\n\nExistují i ploché heatpipes většinou na základních deskách pro nižší profil, pod přídavnými kartami není moc místa a musí vést nad rezistory a dalšími čipy, díky tomu mnohdy mají pouze okolo 5mm prostoru. Nebo se používají u grafických karet na spodní straně chladiče pro rychlý odvod tepla ke koncům chladičů. Začínající technologií je vapor chamber, která vychází z \"ploché\" heatpipes, ale má podstatně větší plochu (klidně 5x10 cm a víc), která se používá pouze u grafických karet pro lepší, menší a účinnější chlazení karty.\n\nAktivní chlazení je prováděno proudícím vzduchem. Proud vzduchu je obvykle vytvářen ventilátorem. Nejvíce používané ventilátory v počítačích mívají rozměry o hraně 80, 90/92 nebo 120 mm a 550-4000 otáčkách za minutu, dnes jsou preferovány nízkootáčkové ventilátory 700-1500 RPM a větší velikosti. Aktivní chlazení je použito pro chlazení procesoru, grafické karty, zdroje nebo pevných disků, případně některé součástky mohou být chlazeny proudem vzduchu vytvořeným poblíž některého dalšího větráčku (na procesoru atd.). Pomocí aktivních chladičů se vytváří tzv. „tunely“, v principu jde o dosažení lepšího proudění vzduchu skříní (na přední části je jeden aktivní chladič který nasaje vzduch do skříně, ten se zde ohřeje a zdrojem nebo dalším aktivním chladičem pod zdrojem je vysáván mimo skříň). Většinou platí, že čím víc má RPM, tím je hlučnější (udáváno v dB nebo Sone).\n\nDíky zvýšenému průtoku vzduchu způsobeným ventilátorem je potřeba podstatně menší plochy (velikosti) chladiče a díky tomu jsou nižší náklady na výrobu chladiče, i když je součástí ventilátor.\n\nS rozměry při stejných otáčkách roste průtok vzduchu.\nRPM je anglická zkratka pro otáčky za minutu\n\nJeště existují velikosti 25mm, 40mm, 45mm, 60mm, 70mm, 100mm, 130mm, 172x150mm, 175x175mm, 180x180mm, 220x220mm, 250x250mm a další…\n\nJe dobré dát pozor na manipulaci s točícími ventilátory, kvůli možnosti poranění kůže (seknutí, odseknutí vrchní kůže,…).\n\nKombinované chlazení je použito nejčastěji, jde o pasivní chladič na kterém je nasazen chladič aktivní, který vytváří proud vzduchu procházející pasivním chladičem. Použití kupř. na procesorech (CPU, GPU) nebo i na Northbridgích.\n\nVodní chlazení vzniklo z nedostatku vhodného chlazení pro počítače s nástupem výkonných sestav někdy po roce 2000. Nyní jeho časté používání zpomalují levnější, avšak stejně výkonné kombinované chladiče hlavně čtyř velkých firem: Zalman, Thermaltake, PrimeCooler a částečně Nexus. Vodní chlazení je uzavřená soustava, ve které probíhá chladicí médium – kterým je voda (nejlépe destilovaná).\n\nOkruh sestává z čerpadla, chladičů na jednotlivé chlazené komponenty (CPU, GPU, HDD, paměti RAM atd.), velkého pasivního chladiče (tzv. „radiátor“), který může obsahovat i chladiče aktivní a případně může být v obvodu i expanzní nádoba, díky níž se dá lépe kontrolovat a doplňovat voda. Prodávají se jak kompletní sestavy, tak jednotlivé díly pro vlastní sestavení vodního okruhu.\n\nVodní chlazení pouze pomáhá přesouvat velká kvanta tepla z uzavřených a pro vzduch těžko dostupných míst na místa pro chlazení vhodnější. Nutnost předat nějak vygenerované teplo vzduchu zůstává i nadále. Díky možnosti přesunu tepla na vhodnější místo lze však s pomocí vodního okruhu chladit sestavu mnohem efektivněji.\n\nPrakticky u všech sestav lze dosáhnout dokonce pasivního chlazení (radiátor bez ventilátoru), umístění a velikost radiátorů však musí zcela odpovídat. U herních sestav by tyto radiátory byly opravdu veliké, mnohem častější je tedy použití menších radiátorů s připevněnými ventilátory, které se vejdou dovnitř skříně. Radiátor bývá typicky umístěn na boku skříně či na jejích vrchu, kde má přímý přístup k čerstvému vzduchu.\n\nVodní chlazení je nejdražším běžným způsobem chlazení (nepočítáme-li speciality typu dusík). Na trhu se již nachází cenově přijatelná all-in-one řešení, neobsahující v okruhu zvlášť čerpadlo (to je vestavěné např. v CPU bloku) ani expanzní nádobku (ta je vestavěná např. v radiátoru). Spolehlivost těchto řešení však nedosahuje řešení stavěných z dílů. Vodní chlazení může trpět na časem vzniklé netěsnosti, zastarávání materiálu, problematické doplňování kapaliny, chladicí kapalina pomalu rozleptávající hadice či bloky.\n\nVodní chlazení je zároveň velmi oblíbené u PC nadšenců díky širokým možnostem moddingu. Často se použijí průhledné hadice, průhledná expanzní nádobka nejrůznějších tvarů s podsvícením, světlocitlivá kapalina s výraznou barvou, UV světla a podobně.\n\nVodní chlazení vyrábí i některé české firmy.\n\nVětšinou se používá tekutý dusík nebo oxid uhličitý pro extrémní chlazení komponent (CPU, GPU a další..), většinou za dosažením co největšího přetaktování a tak vytvoření rekordu. Nejde o vůbec levné chlazení, cena za jednu bombu 10 000,- Kč není nic neobvyklého, proto si to může dovolit buďto bohatý člověk, na jednorázovou akci (třeba Invex), případně redakce a atd. Je potřeba dávat pozor, protože dochází k manipulaci s chladnou kapalinou, co může způsobit poranění. (Polití (neplatí pro ponoření) tekutým dusíkem nezpůsobuje zranění.)\nZa další výkonnou metodu chlazení, i když trošku atypickou, můžeme považovat i tzv. \"chování počítače v akvárku\". V podstatě se do speciálně upravené nádoby s komponenty nalije olej. Ten má větší měrnou tepelnou kapacitu než vzduch, tím pádem chladí lépe. Nemusíte se obávat, že by počítač \"vybuchnul\", neboť olej nevede elektrický proud. Destilovaná voda poslouží taky dobře, protože ani ta nevede elektřinu. Ale zde je možnost, že během běhu tohoto zařízení se do této vody dostane příměs, která zapříčiní elektrickou vodivost vody (například rez či oxid uhličitý).\n\nUchycení chlazení k čipům se obvykle provádí teplovodivým lepidlem, pokud jsou k dispozici otvory v PCB tak pomocí šroubů, plastových šroubů, spon a dalších spojovacích součástí. Je zapotřebí, aby uchycení bylo pevné pro dosažení maximálního přenosu tepla a snížení teplot, proto je potřeba toto pozorně navrhnout. Mnohé problémy s nestabilitou součástek jsou způsobeny nedostatečným chlazením a to mnohdy způsobeným právě nesprávným uchycením.\n\nDnes se běžně mezi chlazenou součást a chladič vkládá teplovodivá pasta pro lepší vzájemný kontakt obou částí. Vyplní vzduchové mezery, které by jinak fungovaly jako dobrý izolant tepla. Nedoporučuje se použití lepidel jako sekundové lepidlo a další, které mnohdy samy o sobě fungují částečně jako izolant a díky tomu potom chladič není využit a mnohou tak vznikat problémy.\n\nZpůsob (logika) chlazení komponent může být mnohdy dosti individuální. Třeba chlazení každé součástky zvlášť nebo vedení proudu vzduchu tak, aby chladil všechny potřebné součásti najednou, jedná se o cílené proudění vzduchu.\n\nNejjednodušší způsob chlazení dnes používaný u skříní PC je nasávání na přední straně (buďto celá nebo přes HDD), poté okolo a před grafickou kartou směrem k procesoru a zdrojem ven. Většina ostatních typů chlazení staví na tomto osvědčeném základu.\n\n"}
{"id": "134908", "url": "https://cs.wikipedia.org/wiki?curid=134908", "title": "Kostel svatého Pavla (Ostrava)", "text": "Kostel svatého Pavla (Ostrava)\n\nKostel svatého Pavla je novogotický trojlodní kostel v Ostravě-Vítkovicích. Byl postaven v letech 1880–1886, benedikován byl 10. října 1886. Pozemek o výměře 12 000 m² pro stavbu kostela a fary darovaly Vítkovické železárny. Ty také poskytly stavební materiál a finanční podporu. Celkové náklady na stavbu činily 320 tisíc korun. V oltáři se nachází ostatky svatého Jana Sarkandera.\n\nPo zamítnutém projektu arcibiskupského architekta Gustava Meretta a na přání kroměřížského arcibiskupa Fürstenbergra, byl schválen projekt vídeňského architekta Augusta Kirsteina, se samostatnou zvonicí. \"Vítkovické železárny\" se rozhodly v roce 1882 financovat výstavbu kostela. Nejprve byla postavena a dokončena v roce 1882 vedle kostela dominantní věž, která měla tři funkce. Původní vodárenská věž se dvěma nádržemi na vodu byla zvýšená o patro zvonice s polygonální částí s věžními hodinami a jehlanovou střechou. Po ukončení první světové války byly zde zavěšeny první tři zvony odlité v \"Ocelárně II\" z ocelolitiny s výrobními čísly 1, 2 a 3. Věž sloužila jako vodárna, požární hláska a zvonice. V letech 1883–1886 byla přistavěna novogotická chrámová trojloď. Celá stavba byla provedena z neomítaných červených cihel. V těsné blízkosti byla postavena fara.\n\nStavba nového farního kostela znamenala i nutnost zřízení nové farnosti. Kvůli stavbě chrámu Božského Spasitele se tehdejší představitelé postavili proti vzniku nové duchovní správy a zasáhnout tak musel až Nejvyšší správní soud. Vítkovická farnost byla vyfařena roku 1888 z Moravské Ostravy.\n\nKolem kostela vedla tramvajová trať, jejíž provoz narušoval statiku objektu. Trať byla v roce 1996 zrušena a kostel prošel rekonstrukcí exteriéru i interiéru. V současné době patří mezi chlouby městského obvodu Vítkovice. Kostel sv. Pavla byl zapsán jako kulturní památka ČR a nachází se v městské památkové zóně Vítkovic.\n\n"}
{"id": "134909", "url": "https://cs.wikipedia.org/wiki?curid=134909", "title": "1 euro", "text": "1 euro\n\nMince 1 euro je hodnotou druhá největší mince (z celkem 8) měny euro.\n\nMince jsou vyrobeny ze dvou slitin – vnitřní část je z mědiniklu a vnější z niklové mosazi. Mají průměr 23,25 mm, sílu 2,33 mm a hmotnost 7,55 g. Hrana mince je střídavě hladká a jemně vroubkovaná (3 segmenty hladká, 3 segmenty vroubkovaná). Všechny mince mají společnou lícovou stranu a rozdílnou národní rubovou stranu. Mince ražené mezi lety 1999–2006 měly na lícové straně vyobrazeny pouze státy Evropské unie před rozšířením v roce 2004. Nové mince ražené od roku 2007 reagují na rozšíření Evropské unie a zobrazují celou Evropu – nejenom 15 původních států EU.\n\n\n"}
{"id": "134915", "url": "https://cs.wikipedia.org/wiki?curid=134915", "title": "Tatranské podhorie", "text": "Tatranské podhorie\n\nTatranské podhorie je podcelkem geomorfologického celku Podtatranská kotlina. Někdy bývá také označována jako oblast v rámci Popradské kotliny. Hraničí na severu s Vysokými Tatrami a na jihu v rámci \"Podtatranské kotliny\" s Popradskou a Liptovskou kotlinou.\n\n\"Tatranské podhorie\" tvoří úzký pás pohoří okolo silnice č. 537 od Pribyliny po Tatranskou Lomnici. Průměrná nadmořská výška nepřesahuje 1 300 m. Nejvyšším vrcholem je Rakytovec (1 325 m).\n\nLeží zde jednotlivé osady města Vysoké Tatry. Jsou to od západu Štrbské Pleso, Vyšné Hágy, Nová Polianka, Tatranská Polianka, Tatranské Zruby, Smokovce, Tatranská Lesná a Tatranská Lomnica.\n\nNacházejí se zde přírodní rezervace Surovec pod Kriváněm a Brezina u \"Vyšných Hágů\".\n"}
{"id": "134917", "url": "https://cs.wikipedia.org/wiki?curid=134917", "title": "Kostel svatého Pavla", "text": "Kostel svatého Pavla\n\nKostelů zasvěcených svatému Pavlovi je více:\n\na další…\n\n"}
{"id": "134919", "url": "https://cs.wikipedia.org/wiki?curid=134919", "title": "Ludvík II. Bavorský", "text": "Ludvík II. Bavorský\n\nLudvík II. Wittelsbach (též Ludvík II. Bavorský, vlastním jménem Ludwig Friedrich Wilhelm), (25. srpna 1845 Mnichov, zámek Nymphenburg; – 13. června 1886 na Wurmském jezeře, dnešní Starnberské jezero, u zámku Berg), byl z politického hlediska nepříliš významný bavorský král, který vstoupil do historie především jako mecenáš umění.\nPocházel z knížecího a královského rodu Wittelsbachů a od 10. března 1864 až do 9. června 1886 byl králem Bavorska. Byl nazýván pohádkovým králem, a to především díky zámkům, které vybudoval, a také pro svůj tragický životní osud.\n\nNarodil se 25. srpna 1845 v Mnichově jako nejstarší syn korunního prince Maxmiliána a jeho manželky, korunní princezny Frederiky Františky Hedviky Pruské. Byl pokřtěn jako Otto Friedrich Wilhem Ludwig, křestním jménem Ludvík byl nazýván na nátlak svého děda, Ludvíka I. Bavorského, který se rovněž narodil 25. srpna (roku 1786). Tři roky po Ludvíkovi, roku 1848, se narodil jeho bratr Otto I., který byl později ve věku 28 let prohlášen za duševně chorého.\n\nDětství trávil se svým bratrem na zámku Hohenschwangau. Po abdikaci jeho dědečka, krále Ludvíka I., nastoupil na trůn v roce 1848 jeho otec a on sám se tak stal korunním princem. V roce 1861 se poprvé seznámil s hudbou Richarda Wagnera, která ho velmi ovlivnila a podnítila jeho zájem o operu, ale i mýtické hrdiny, báje a pohádky.\n\nJeho otec Maxmilián zemřel v roce 1864 a proto byl 10. března, ve věku osmnácti let, korunován Bavorským králem.\nV roce 1866 vstoupilo Bavorsko na straně Rakouska do války proti Prusku, on sám se nebyl schopen zorientovat ve válečných záležitostech, proto řízení válečných záležitostí zcela přenechal ministrům. Po porážce Rakouska musel podepsat mírovou smlouvu a bavorská armáda se musela podřídit pruské, dále Bavorské království muselo Prusku zaplatit 30 miliónů guldenů válečných reparací. Tuto situaci nesl dost těžce a když pak muselo Bavorsko bojovat na straně Pruska ve válce proti Francii, byl politikou zklamán natolik, že se stáhl na své zámky a vladařskými záležitostmi se téměř přestal zabývat. Před tím však stačil podniknut svou jedinou cestu po Bavorsku.\n\nOd začátku své vlády se angažoval především v kultuře. Jako dvorního skladatele k sobě povolal svého oblíbence Richarda Wagnera. Wagner obdržel od svého mladého obdivovatele roční rentu, která se rovnala příjmu knížete. Víc než bohatou odměnu získal skladatel rovněž za napsání hudební básně \"Prsten Nibelungův\". Do závratných výšek vystoupaly také náklady na provozování dalších oper inscenovaných pro krále. Svému milovanému skladateli nedokázal nic odmítnout a jejich vzájemný vztah se stále více prohluboval, o čemž svědčí i jejich vzájemná korespondence, v níž Wagner například píše Ludvíkovi: „Jsi spanilé jaro, jež mne znovu zkrášluje“, a Ludvík odepisuje Wagnerovi: „ Nemiluji žádnou ženu, žádné rodiče, žádného bratra, žádné příbuzné, nikoho tak vroucně a ze srdce, jen Vás!“. Údajně se jednalo jen o duchovní a platonický vztah. Ten byl však každopádně ukončen již následujícího roku 1865. Wagner tehdy žádal po králi vlastní divadlo, jehož výstavba měla stát 5 miliónů zlatých. Míra trpělivosti občanů a také ministerské rady však již byla tehdy překročena a Wagner byl z Bavorska vyhnán. Písemný kontakt však oba udržovali i nadále. Richarda Wagnera stále podporoval i finančně. V následujících letech se v Mnichově konaly premiéry oper \"Tristan a Isolda \" (Tristan und Isolde) (1865), \"Mistři pěvci norimberští\" (Die Meistersinger von Nürnberg) (1868), \"Zlato Rýna\" (Das Rheingold) (1869) a \"Valkýra\" (Die Walküre) (1870). Na umění on sám v žádném případě nehodlal šetřit. Většinu peněz z jeho osobní pokladny, a také z pokladny státní, pohltila výstavba zámků Neuschwanstein, Herrenchiemsee a Linderhof. Rozpočet byl u těchto staveb navíc většinou překročen až trojnásobně oproti původnímu plánu. Nemálo financí si vyžádala i údržba dalších zámků, paláců, soukromých králových obrazáren a jeho sbírka soch. Problémem bylo především to, že žil nad finanční poměry vlastní země, což vzbudilo nevoli u členů bavorské vlády a v některých kruzích. U svých poddaných však byl převážně oblíbený.\n\nUž za svého života byl považován za duševně chorého. Pravdou je, že byl zcela jistě výstřední podivín, ale z dnešního medicínského hlediska jej v žádném případě nelze označit za šílence. Přesto byl roku 1886 zbaven svéprávnosti a trůnu. Zvláštní na celé události bylo už to, že lékařský posudek na jeho zdravotní stav sepsali a podepsali lékaři, kteří jej předtím vůbec neprohlédli. Někteří z těchto lékařů jej dokonce osobně nikdy neviděli a nebo se s ním setkali třeba jen před mnoha lety při nějaké audienci. Autory posudku, který byl podepsán 8. června 1886 byli tito lékaři: vrchní zdravotní rada a psychiatr dr. Bernhard Alois von Gudden, jeho zeť, profesor psychiatrie dr. Hubert Grashey a ústavní lékaři dr. Hagen a dr. Hubrich. Posudek byl sestaven na základě výpovědí osob, které byly králi nablízku – jednalo se o členy služebnictva a některé politiky. Pravdivost jejich prohlášení však již dále nikdo neověřoval. Ze zprávy je zcela zřejmé, že byla sepsána na politickou objednávku a měla jediný cíl, zbavit jej moci. Největší zájem na odstranění krále měli ministři bavorské vlády, s nimiž se odmítal již dlouhou dobu sejít a jednat s nimi. Dlouhodobé spory zemské vlády s králem měly jednu zásadní příčinu. Král opakovaně žádal vládu o finanční podporu pro dostavbu svých zámků, což bylo vždy odmítnuto, jelikož tyto projekty byly skutečně neúměrně nákladné a zatěžovaly státní pokladnu. Druhým důvodem pro jeho odstranění z trůnu byla zřejmě jeho neustálá snaha o snížení vlivu ministerské rady a pokusy o nastolení absolutismu. Po celou dobu své vlády velmi trpěl omezením své moci ze strany ministrů a vždy toužil žít a vládnout jako jeho velký vzor Ludvík XIV. Pravdou však je, že neměl ani politické schopnosti tohoto velkého francouzského krále, ani jeho finanční možnosti. Naivní a také směšná snaha vyrovnat se za každou cenu Ludvíku XIV. jen potvrzuje to, že byl od reality odtržený snílek, který žil ve svém vlastním světě. Právě jeho zkreslený pohled na skutečný stav věcí se mu nakonec stal osudným. Na bavorskou vládu však už bylo moc, když nařídil ministru financí aby prodal Bavorsko a někde v Jižní Americe koupil novou zem. Ministři se potom sešli a jednohlasně provolali krále nesvéprávným. Regentem království byl prohlášen Ludvíkův strýc Luitpold.\n\nDne 10. června 1886 se pokusila do prostor zámku Neuschwanstein vstoupit lékařská komise, která měla za úkol oficiálně zbavit krále svéprávnosti a převézt jej na zámek Linderhof, kde měl být internován. Ludvík II. zachoval chladnou hlavu a členy komise nechal zatknout a uvěznit. Před zámkem se pak srotil dav lidí, kteří chtěli krále chránit vlastním tělem. Na pomoc Ludvíku II. dorazil také policejní sbor z Füssenu a okolní hasičské sbory. Kolem poledne ale policie dospěla k závěru, že komisí předložené dokumenty jsou právoplatné a král má být skutečně sesazen. Členové komise byli z vězení propuštěni. Druhý pokus o jeho zatčení, dne 11. června, již proběhl bez větších komplikací a on sám byl v doprovodu Dr. Bernharda von Gudden převezen z Neuschwansteinu na zámek Berg.\n\nV neděli 13. června 1886 si těsně před polednem vyšel s dr. Guddenem na hodinovou procházku zámeckým parkem, během níž je doprovázel jeden ošetřovatel. Po návratu z procházky následoval bohatý oběd. V 18.30 podnikl s dr. Guddenem další procházku parkem, tentokrát již bez doprovodu. Co se odehrálo v následujících hodinách, nelze dodnes s jistotou říci. Jisté je, že kolem 23. hodiny byla poblíž břehu Starnberského jezera nalezena mrtvá těla krále Ludvíka II. a doktora von Guddena. Tato dvojí smrt byla a stále ještě je obestřena řadou nejasností. Dnes existují tři teorie týkající se této tragické události:\n\nDne 19. června byl pochován v kostele svatého Michaela v Mnichově a jeho srdce bylo uloženo 16. srpna v urně do kapličky u kostela Altöttingeru.\n\nTrůnu se po jeho smrti ujal formálně mladší bratr Ota I. Vzhledem k tomu, že Ota I. byl již v mládí prohlášen za choromyslného, zůstal regentem strýc Luitpold.\n\nPodivínství a poněkud zvláštní chování se u něj začalo projevovat ve věku 20 let. Dost možná byla v jeho případě změna v chování způsobena změnou fyzického vzhledu. Do té chvíle krásný a oslňující mladý král začal totiž právě ve věku 20 let přicházet o přední zuby. Nápadně se změnil, ztratil rychle svou fyzickou krásu a začal mít problémy s výslovností. Pro Ludvíka, který tolik miloval krásu a měl vytříbené estetické cítění, to musel být obrovský šok. Ludvík byl povahou introvert a tyto komplikace jeho pocity osamělosti zřejmě ještě prohloubily. Postupem času se z něj stal frustrovaný, zakomplexovaný podivín, jehož největší vášní se stalo jídlo, které konzumoval v obrovském množství, což časem vedlo k tomu, že ztloustl. Trpěl také častými bolestmi hlavy a nespavostí, kterou řešil třeba tak, že nechal zapřáhnout koně a projížděl se v kočáře noční krajinou. Měl sklony k melancholii a k záchvatům vzteku. Byl snílek a fantasta zcela odtržený od reality. Největším potěšením jeho života byla výstavba a výzdoba jeho zámků a operní představení, která byla v divadle inscenována jen pro něj, jako jediného diváka v sále. Během období své vlády opakovaně uvažoval o tom, že se vzdá trůnu a odstěhuje se do ciziny, ke své vlastní škodě to však nikdy neučinil. Nikdy se neoženil, zasnoubil se sice se svou sestřenicí Sofií, mladší sestrou Alžběty Bavorské zvané Sissi, ale zasnoubení celkem třikrát zrušil.\n\nLudvík byl s největší pravděpodobností homosexuál. Měl vztahy se svými komorníky, operními pěvci a herci, což vedlo k několika skandálům.\n\nProslul především tím, že nechal postavit velmi atypické stavby, jelikož své projekty také sám financoval, dostal se tím do obrovského deficitu a vláda mu odmítala uvolnit jakékoliv finance. I přes snahu financovat tyto projekty pomocí soukromých bankéřů se mu nedostávalo prostředků.\nV roce 1868 načrtl ve svém dopise Wagnerovi, své představy o novém hradu Hohenschwangau, dnešní Neuschwanstein, které začal realizovat již v roce 1869, tento zámek byl částečně dokončen v roce 1884.\n\nV letech 1874–1878 přestavěl takzvaný „královský domeček“ svého otce Maxmiliána II. na zámek Linderhof. Jedná se sice o nejmenší z jeho staveb, ale také o jedinou zcela dokončenou stavbu, a zároveň o jediný z jeho zámků, ve kterém skutečně delší dobu pobýval.\n\nV roce 1873 koupil ostrov Herrenchiemsee na jezeře Chiemsee a začal zde stavět nové Versailles. Zámek Herrenchiemsee také nebyl nikdy dokončen. Přesto je dnes hojně navštěvován turisty.\n\n\n"}
{"id": "134920", "url": "https://cs.wikipedia.org/wiki?curid=134920", "title": "Neobehaviorismus", "text": "Neobehaviorismus\n\nNeobehaviorismus je směr, který zachovává myšlenku behaviorismu a klade důraz na chování a metodu stimul – reakce, ale na základě jemnější analýzy vztahů mezi podněty vnějšího prostředí a chováním organismu usuzuje i na určité vnitřní pochody organismu, které tyto vztahy zprostředkovávají.\n\nSvou teorií kognitivních map ke vzniku výrazně přispěl Američan Edward C. Tolman, který vyšel z hypotézy zastánců gestaltismu a k původní teorii behavioristů (chování organismu je ovlivněno jeho předchozí ne/úspěšností) přidal tvrzení, že neméně důležitý je na tom všem nezávislý činitel je i poznávací zájem, který není vyvolán žádným specifickým stavem (hlad, touha po sexu), který existuje neustále jako \"směřování organismu k orientaci v prostředí\".\n\nDalším představitelem byl B. F. Skinner, někdy označovaný jako „praotec programování“.\n\n"}
{"id": "134921", "url": "https://cs.wikipedia.org/wiki?curid=134921", "title": "Určitý integrál", "text": "Určitý integrál\n\nUrčitý integrál je matematický pojem, který funkci a dvěma číslům (tzv. mezím) přiřadí číslo (hodnotu integrálu). Určitý integrál z funkce je roven obsahu plochy ohraničené touto funkcí nebo dráze uražené tělesem, jehož rychlost je popsána touto funkcí.\n\nPro svoji úzkou souvislost s derivací a diferenciálními rovnicemi patří určitý i neurčitý integrál ke stěžejním pojmům diferenciálního počtu a má mnoho aplikací ve fyzice, technice, teorii pravděpodobnosti, funkcionální analýze i dalších oblastech matematiky a vědy.\n\nUrčitý integrál se využívá v řadě fyzikálních definic – například určitý integrál síly podle polohy je vykonaná práce, určitý integrál ze zrychlení je změna rychlosti, objemový integrál z hustoty je hmotnost tělesa apod.\n\nUrčitý integrál z rychlosti podle času je roven změně polohy během časového úseku od \"t\" do \"t\". Pokud polohu v závislosti na čase označíme formula_1, platí tedy \n\nTento vzorec je zobecněním známého vztahu pro pohyb konstantní rychlostí\n\nTyto vzorce se liší pouze v tom, že ten, který využívá integrál, lze použít i pro pohyb proměnlivou rychlostí.\n\nNaproti tomu neurčitý integrál z rychlosti podle času je poloha. Argumentem integrálu je zde funkce představující závislost rychlosti na čase; výsledkem je množina funkcí, které představují závislost polohy na čase. Těchto funkcí (zvaných primitivní funkce) je nekonečně mnoho, jedna pro každou možnou počáteční polohu objektu. (To odpovídá fyzikální realitě, že ze znalosti rychlosti lze spočítat polohu objektu v čase \"t\", jen pokud známe jeho polohu v nějakém čase \"t\".)\n\nPříklad: Pokud se těleso pohybuje volným pádem, pak jeho rychlost je formula_5, kde formula_6 je tíhové zrychlení a znaménko mínus vyjadřuje směr dolů. Pro polohu pak platí:\nČíslo formula_8 se nazývá integrační konstanta, za níž dosazením různých hodnot dostaneme různé možné závislosti polohy na čase. Například funkce formula_9 popisuje volný pád z výšky 50 metrů.\n\nUrčitý integrál lze spočítat jako rozdíl dvou hodnot neurčitého integrálu. Například výpočet dráhy uražené mezi časem 3 sekundy a 5 sekund se spočte tak, že zvolíme libovolnou z primitivních funkcí (zde je nejpřirozenější volit formula_10 ) a spočteme její rozdíl v obou časových mezích:\n\nUrčitý integrál nezáporné funkce \"f\"(\"x\") mezi nějakými dvěma body \"a\", \"b\" je roven ploše obrazce omezeného přímkami \"x\"=\"a\", \"x\"=\"b\", osou \"x\" a křivkou definovanou grafem funkce \"f\". Formálněji řečeno, takový integrál je roven míře množiny \"S\" definované jako\n\nJe-li funkce někde záporná, plocha nad křivkou se počítá záporně.\n\nIntegrál se značí stylizovaným protaženým písmenem tzv. \"dlouhým s\" (ſ) (z latinského slova \"ſumma\", \"summa\", což znamená součet). Toto značení vytvořil Gottfried Leibniz. Slovo \"integrál\" zavedl Johann Bernoulli. Integrál z předchozího odstavce by se značil jako formula_13, kde znaménko ∫ značí integrování, \"a\" a \"b\" jsou integrační meze (jen u určitého integrálu), \"dx\" označuje proměnnou, podle které se integruje (původně označovalo infinitezimální hodnotu, dnes však slouží jen jako ryze symbolické označení bez dalšího významu). Písmeno formula_14 se na rozdíl od proměnné nepíše kurzívou.\n\nPro některé funkce integrál nemusí existovat (například Newtonův nebo Riemannův integrál z Dirichletovy funkce), nebo může být nekonečný, například\n\nExistuje mnoho definic určitého integrálu. Tyto definice se liší množinou funkcí, které jsou podle nich integrovatelné, ale pokud pro několik definicí funkce integrovatelná je, pak je hodnota integrálu stejná.\n\nformula_16 pro libovolnou primitivní funkci formula_17, tj. pro takovou formula_17, jejíž derivace je rovna formula_19 na celém intervalu formula_20\n\nDefinice je stejná, jako u Newtonova integrálu, ovšem stačí, pokud derivace formula_17, je rovna formula_19 na intervalu formula_20 až na konečně mnoho bodů. Díky tomu lze integrovat větší okruh funkcí (například po částech konstantní funkce).\n\nRiemann použil v roce 1854 závěry Cauchyho a definoval tzv. Riemannův integrál jako limitu nekonečného součtu. Šlo o první definici integrálu odpovídající dnešním měřítkům. \n\nNa základě Lebesgueovy míry vytvořil Lebesgue tzv. Lebesgueův integrál. Má podobnou definici jako Riemannův, ale třída integrovatelných funkcí je v něm mnohem širší – dokonce se bez axiomu výběru nedá prokázat, že existuje funkce, která není Lebesgueovsky integrovatelná.\n\nPodobný postup použili i další matematici. Lebesgueův integrál a další, ještě pokročilejší integrály, umožňují integrovat širší třídy funkcí, platí pro ně silnější verze mnoha tvrzení a skýtají i mnoho jiných výhod. Patří mezi ně například Stieltjesův integrál nebo Kurzweilův integrál.\n\nJe-li dána řada funkcí formula_24 spojitých na intervalu formula_25 a pokud suma formula_26 konverguje stejnoměrně, pak lze zaměnit sumu s integrálem:\n\nJe-li formula_28 funkce spojitá na příslušných definičních oborech formula_29 a pokud má integrovatelnou majorantu formula_30 takovou, že formula_31 pro dané hodnoty parametru a že formula_32, pak lze zaměnit limitu s integrálem:\n\n\"Viz Integrace metodou derivování podle parametru\".\n\nMožnosti použití určitého integrálu jsou velmi rozsáhlé.\n\nPomocí určitého integrálu lze určit např. obsah rovinného obrazce, délku oblouku rovinné křivky, obsah rotační plochy nebo objem rotačního tělesa.\n\nVe fyzice pak určitý integrál můžeme použít při výpočtu např. statických momentů, momentů setrvačnosti, těžiště tělesa nebo hmotnosti.\n\nPokud primitivní funkce v jedné z mezí nemá limitu, pak se Newtonův integrál definuje pomocí jednostranné limity, například u spodní meze takto (\"F\" je primitivní funkce k \"f\"): \nNapříklad formula_35\n\nPodobně je tomu, pokud některá z mezí leží v nekonečnu:\nNapříklad formula_37\n\nV komplexních číslech se zpravidla užívají křivkové integrály. Pokud tyto integrály probíhají po uzavřené křivce v komplexní rovině, lze je zpravidla snadno spočíst pomocí reziduové věty, Cauchyova vzorce nebo Cauchyovy věty.\n\nIntegraci pro funkce více proměnných lze zavést podobně jako pro funkce jedné proměnné. Integrace probíhá vždy na určité oblasti formula_38. Je-li formula_39 funkcí formula_40 proměnných, pak její integrál na určité \"n\"-rozměrné oblasti formula_38 označujeme jako \"vícerozměrný\" (formula_42-rozměrný, např. dvourozměrný, trojrozměrný apod.) \"integrál\", přičemž jej zapíšeme některým z následujících způsobů\n\nPočet integračních znaků formula_44 odpovídá počtu proměnných, přes které integrujeme. Je-li ze zápisu integrálu zjevné, že se jedná o vícerozměrný integrál, pak zapisujeme pouze jeden integrační znak, např.\n\nVícerozměrné integrály se obvykle řeší převodem na vícenásobnou integraci pomocí Fubiniovy věty.\n\n\n"}
{"id": "134928", "url": "https://cs.wikipedia.org/wiki?curid=134928", "title": "Čkalovskaja", "text": "Čkalovskaja\n\nČkalovskaja je název několika stanic metra v ruských městech. Pojmenovány jsou po letci Valeriji Čkalovovi.\n\n"}
{"id": "134937", "url": "https://cs.wikipedia.org/wiki?curid=134937", "title": "Marino", "text": "Marino\n\nSlovo Marino může být označením pro:\n\n\n\n"}
{"id": "134938", "url": "https://cs.wikipedia.org/wiki?curid=134938", "title": "Žitavská úzkorozchodná dráha", "text": "Žitavská úzkorozchodná dráha\n\nŽitavská úzkorozchodná dráha (německy: \"Zittauer Schmalspurbahn\") je jednou z několika zbývajících saských úzkorozchodných drah s rozchodem 750 mm.\n\nLicenci na stavbu trati získala společnost \"Zittau-Oybin-Jonsdorfer Eisenbahn-Gesellschaft\" (ZOJE, lidový výklad této zkratky je \"Zug ohne jede Eile\", tedy \"vlak bez jakéhokoliv spěchu\"), která 26. června 1889 zahájila výstavbu. K otevření společného úseku do Bertsdorfu, navazujícího na 1,65 kilometru na stávající trať Žitava–Heřmanice, došlo 25. listopadu 1890. Uvažovalo se též o prodloužení trati z Jonsdorfu až do české Mimoně. V roce 1910 bylo rozhodnuto o zdvojkolejnění úseku Zittau Vorstadt – Oybin, které bylo dokončeno v roce 1913.\n\nNa pravidelné spoje jsou nasazovány parní lokomotivy řad 99.73-76 (7 ks, z toho 4 provozní) a 99.77-79 (1 ks). Dráha vlastní také dieselovou lokomotivu L30H. Od roku 2011 je na pravidelné spoje nasazována také dieselová lokomotiva L45H, do které byl v železničních dílnách MaLoWa instalován motor CAT C18 o výkonu 650k.\n\n\nZittau-Bertsdorf-Oybin\nBertsdorf-Jonsdorf\n\n"}
{"id": "134949", "url": "https://cs.wikipedia.org/wiki?curid=134949", "title": "Lipka", "text": "Lipka\n\nNázev Lipka má více obcí:\n\n\n"}
{"id": "134950", "url": "https://cs.wikipedia.org/wiki?curid=134950", "title": "Karel Kühnl", "text": "Karel Kühnl\n\nKarel Kühnl (* 12. září 1954 Praha) je český politik a diplomat, v letech 2007–2012 velvyslanec České republiky v Chorvatsku, předtím ministr obrany v Grossově vládě a Paroubkově vládě, v letech 1997–8 ministr průmyslu a obchodu. V období 1993–1997 působil jako velvyslanec ve Spojeném království, do roku 1995 současně i v Irsku, v letech 1998–2006 poslanec Poslanecké sněmovny za US-DEU, které v letech 2000–2001 předsedal (v letech 2001–2002 volební lídr Čtyřkoalice).\n\nV letech 1973–1978 studoval Právnickou fakultu UK, krátce před dokončením studií však byl vyloučen z politických důvodů (obvinění z \"přípravy trestného činu pobuřování\"). V roce 1980 emigroval a od roku 1983 spolupracoval s rádiem Svobodná Evropa, kde pracoval i jeho tchán Vladimír Kusín.\n\nPo návratu do Československa se v roce 1990 stal doktorem práv. Pracoval jako poradce několika členů vlády ČR, v roce 1992 byl předsedou Rady České televize. Poté byl velvyslancem ČR ve Spojeném království Velké Británie a severního Irska.\n\nJiž v 2. polovině 90. let pronikl do vrcholné politiky. V letech 1997–1998 působil jako ministr průmyslu a obchodu České republiky, nejprve v druhé vládě Václava Klause, pak ve vládě Josefa Tošovského. Tehdy ovšem ještě byl členem Občanské demokratické aliance. V listopadu 1997 se na 13. celostátní konferenci ODA stal místopředsedou této strany, ale jeho nástup do užšího vedení strany se odehrával v době rostoucího vnitřního napětí v ODA, kdy takzvaná Pravá frakce ODA kritizovala odklon aliance od jejích původních konzervativních postulátů. Pokračující spory, propad preferencí a skandály okolo stranického financování vedly v následujících měsících k masivním odchodům členské základny. Künhl vystoupil z ODA koncem února 1998.\n\nKrátce poté se stal členem nového subjektu Unie svobody. V únoru 2000 kandidoval na 4. republikovém shromáždění Unie svobody na post jejího předsedy a funkci získal, když ho podpořilo 69 % delegátů (jeho protikandidátem byl Vladimír Mlynář). Na přelomu století se výrazně angažoval v projektu Čtyřkoalice, do něhož vstoupila Unie svobody a několik dalších středopravých stran, včetně jeho bývalé domovské ODA. V lednu 2001 se v rámci Čtyřkoalice zmiňoval jako možný volební lídr této formace (tedy šéf stínové vlády a kandidát na premiéra za Čtyřkoalici), ale došlo k patové situaci, kdy jednotlivé členské subjekty Čtyřkoalice navrhovaly vlastní kandidáty a navzájem si je vetovaly. Kühnla ostře odmítli lidovci. Lídrem se proto na základě takzvané \"Žďárské dohody\" stal dosud nenominovaný kompromisní kandidát, lidovec Cyril Svoboda. Již v březnu 2001 ale Svoboda z postu lídra Čtyřkoalice odstoupil a Künhl zaujal jeho pozici (na základně takzvané \"Jarní dohody\"). Rezignoval pak na funkci předsedy Unie svobody. Čtyřkoaliční projekt se ovšem v následujících měsících dostával do problémů. V říjnu 2001 se sice Čtyřkoalice dohodla na společných kandidátních listinách pro volby roku 2002, ale lidovci začali kritizovat členství ODA v Čtyřkoalici. Kühnl rezignoval 1. února 2002 na post volebního lídra. Čtyřkoalice pak fakticky zanikla a do voleb šla již jen jako aliance US-DEU a lidovců (\"Koalice\").\n\nVe volbách v roce 1998 byl zvolen do poslanecké sněmovny za Unii svobody (volební obvod Severočeský kraj). Byl členem sněmovního zahraničního výboru a organizačního výboru. V roce 1998 krátce zasedal i v hospodářském výboru. Mandát poslance obhájil ve volbách v roce 2002 V parlamentu setrval do voleb v roce 2006. V tomto funkčním období působil jako člen sněmovního organizačního výboru (2002–2004), zahraničního výboru (2003–2004) a ústavněprávního výboru (2002). Od září 1998 do srpna 2004 zastával post předsedy poslaneckého klubu Unie svobody.\n\nV srpnu 2004 nastoupil do vlády jako ministr obrany České republiky. Tento post zastával do roku 2006 ve vládě Stanislava Grosse i vládě Jiřího Paroubka. Na pozici ministra podepsal ještě krátce po volbách roku 2006, tedy v době, kdy již se jednalo o nové vládě, smlouvu na nákup 199 vozidel Pandur v hodnotě 20,8 miliard Kč. Kontrakt byl následně revidován a zmenšen novou vládou Mirka Topolánka, ale i pak byl předmětem kritiky jako nevýhodný.\n\nV lednu 2007 bylo ve sdělovacích prostředcích oznámeno, že se stane předsedou dozorčí rady podniku Aero Vodochody, což se setkalo s kritikou z řad politiků, protože se privatizace Aera jako ministr obrany zúčastnil. Künhl ale nástup do čela této firmy odmítl a oznámil, že přijal nabídku kariéry v diplomacii. V roce 2007 se pak skutečně stal velvyslancem ČR v Chorvatské republice. Funkci zastával do září 2012. V prosinci 2012 se spekulovalo, že by se měl stát spolupracovníkem ministryně obrany Karolíny Peake. Ta ovšem tyto informace během svého několikadenního působení v čele tohoto rezortu odmítla.\n\nJe ženatý s Danielou Kühnlovou rozenou Kusínovou, mají syna Thomase a dceru Caroline.\n\n\n"}
{"id": "134951", "url": "https://cs.wikipedia.org/wiki?curid=134951", "title": "Národní obec fašistická", "text": "Národní obec fašistická\n\nNárodní obec fašistická (NOF) byla česká fašistická politická strana, která působila v období 1. republiky, 2. republiky a Protektorátu Čechy a Morava.\n\nNárodní obec fašistická byla založena v roce 1926. V jejím čele stanul bývalý představitel Československých legií v Rusku, účastník bitvy u Zborova a bývalý náčelník československého generálního štábu Radola Gajda, který ve funkci vůdce strany zůstal až do připojení k Národnímu souručenství.\n\nStrana nikdy nedosáhla významného politického vlivu, v parlamentních volbách v roce 1929 kandidovala jako součást Ligy proti vázaným kandidátním listinám, která získala tři poslanecké a jeden senátorský mandát. Ve volbách v roce 1935 kandidovala NOF samostatně a získala šest poslaneckých mandátů (167 433 hlasů).\n\nNárodní obec fašistická se inspirovala italským fašismem, který přizpůsobovala českým podmínkám. Požadovala silný národní stát založený na korporativním principu, vystupovala též výrazně protiněmecky a protižidovsky. V roce 1935 se stavěla proti volbě Edvarda Beneše prezidentem republiky a v době Mnichovské krize vystupovala za obranu republiky proti nacistickému Německu.\n\nV době druhé republiky se NOF stala součástí Strany národní jednoty, ale stále si zachovávala svou organizační strukturu. K zániku došlo v roce 1939 sloučením do Národního souručenství. Gajda se stáhl do ústraní na svůj statek na Strakonicku a finančně podporoval emigraci českých vojáků do Polska. Někdejší významný funkcionář NOF Zdeněk Zástěra se zapojil přímo do protiněmeckého odboje, což ho stálo život, když v roce 1942 zemřel v koncentračním táboře. V době Protektorátu Čechy a Morava vznikla z některých členů kolaborantská organizace téhož jména, která však nehrála významnější roli a byla v roce 1943 nacisty zakázána na popud ministra Emanuela Moravce.\n\nPo druhé světové válce nebyla a nesměla být Národní obec fašistická obnovena.\n\n NOF vytvořilo spolu s Radikální stranou – slovanskými socialisty (později Národní liga, uskupení kolem Jiřího Stříbrného) a několika dalšími malými uskupeními (Svaz nájemníků, Strana domkářů, malorolníků a hospodářských jednot, Družina válečných poškozenců, Jednota československého domova, Odborové sdružení hudebníků) volební koalici pod názvem „Liga proti vázaným kandidátním listinám“.\n\n"}
{"id": "134958", "url": "https://cs.wikipedia.org/wiki?curid=134958", "title": "Mountfield HK", "text": "Mountfield HK\n\nMountfield HK (celým názvem: Mountfield Hradec Králové, akciová společnost) je český klub ledního hokeje, který sídlí v Hradci Králové v Královéhradeckém kraji a od sezóny 2013/14 působí v Extralize, české nejvyšší soutěži ledního hokeje. Klubové barvy jsou černá, bílá a červená.\n\nSvé domácí zápasy odehrává v ČPP aréně s kapacitou 6 890 diváků.\n\nPrvními hráči ledního hokeje na Královéhradecku nebyli paradoxně hokejisté, ale fotbalisté. Hráči kopané totiž měli přes dlouhé zimní přestávky problémy s udržením si fyzické kondice a účastnili se proto střetnutí, v té době hojně rozšířeného, hokeje s míčkem – tzv. bandy hokeje. Z tohoto prostého důvodu byl prvním klubem v Hradci Králové, který vstoupil do Českého hokejového svazu, fotbalový SK Hradec Králové. K přijetí došlo již v prosinci 1920.\n\nAž o pět let později, v roce 1925, byl v Hradci Králové založen první ryze hokejový klub – Bruslařský klub Hradec Králové, jehož náplní již byla hra tzv. kanadského hokeje. Vzápětí, v roce 1926, vstoupil Bruslařský klub do Svazu ledního hokeje.\n\nPořádané zápasy v novém zimním sportu se zpočátku mezi veřejností nesetkávaly s přílišným zájmem, a tak byla v letech 1926–1929 hrána v Hradci Králové pouze přátelská utkání.\n\nPřelomové období v historii celého československého ledního hokeje bylo září 1928, kdy byly Ministerstvem vnitra ČSR schváleny stanovy Českého svazu kanadského hokeje. Až na základě těchto schválených stanov byl umožněn vznik prvních domácích hokejových soutěží a mohla být pořádána první mistrovská střetnutí. Bezprostředně poté byla, mezi dalšími, založena i Východočeská župa kanadského hokeje. Prvními přijatými východočeskými členy se staly kluby: BK Hradec Králové, LTC Pardubice, SK Náchod a SK Dvůr Králové nad Labem. Z důvodu naplnění podmínky o tom, že v každé župě musí hrát minimálně šest klubů, byly přijaty i kluby, které se nenacházely na východě Čech – BK Mladá Boleslav a dokonce i HOSK Kladno.\n\nV lednu 1930 konečně došlo k prvnímu měření sil mezi mužstvy na východě Čech. Do Mladé Boleslavi se sjely, kromě domácího BK, také týmy BK Hradec Králové, LTC Pardubice a SK Kladno. Hradečtí hokejisté obsadili čtvrté místo, když podlehli později vítězné Boleslavi 1:3 a Kladnu 0:1. Ve městě vznikl v rámci YMCA další hokejový tým, se kterým sehrál BK v roce 1930 dvě přátelská utkání, ve kterých zvítězil BK 7:1 a 4:2.\n\nV sezóně 1930/1931 se i přes problémy s počasím podařilo odehrát první Mistrovství severovýchodočeské župy, ve kterém byly týmy rozděleny do dvou skupin po třech. První skupinu vyhrál se 4 body BK Mladá Boleslav a druhou se 3 body BK Hradec Králové. Oba celky se střetly ve finále, kdy Mladá Boleslav zvítězila 1:0 a stala se vítězem. BK Hradec Králové měl domácí kluziště zřízeno v dnešních Jiráskových sadech, kde se opět dvakrát střetl s hradeckým YMCA a zvítězil 4:0 a 4:2. Domácí střetnutí se Dvorem Králové nad Labem se v Hradci Králové poprvé uskutečnilo večer při umělém osvětlení a Hradecký BK zvítězil 6:0.\n\nPřed sezónou 1931/1932 došlo k reorganizaci. Týmy Mladé Boleslavi a Kladna se přesunuly do svých místních žup a byly nahrazeny SK Jihlava a BK Německý Brod. Týmy byly rozděleny do skupin Sever a Jih. BK Hradec Králové skončil v severní skupině na 2. místě za Dvorem Králové, který ve finále podlehl Německému Brodu 1:0.\n\nV sezóně 1932/1933 se župního mistrovství zúčastnilo devět týmů, které vytvořily tři skupiny. BK vyhrál svoji skupinu před Dvorem Králové a Náchodem. Ve finálové skupině, hrané v Pardubicích, obsadil BK konečné 3. místo za LTC Pardubice a BK Německý Brod. 25. ledna 1933 sehrál BK přátelské střetnutí s mnohonásobným mistrem republiky LTC Praha, který jako jeden z mála celků disponoval hřištěm s umělým ledem na pražské Štvanici. BK neměl sebemenší šanci a podlehl LTC vysoko 0:22. V roce 1932 vznikl při továrně Petrof nový hokejový klub s názvem SK Petrof Nový Hradec Králové.\n\n1933/1934 se BK příliš nedařilo, ve své skupině osadil až 2. místo a do finále nepostoupil. Mistrem župy se stal LTC Pardubice. V Hradci Králové sehrál několik zápasů i nově vzniklý klub SK Meteor Svobodné Dvory, který se stal později mnohonásobným přeborníkem.\n\n1934/1935 vyhrál SK Petrof Nový Hradec Králové kvalifikaci a postoupil do župního mistrovství. Navíc vyhrál svoji skupinu před BK Hradec Králové a postoupil do finále. Zde SK Petrof, jehož domácím hřištěm se stal rybník Plachta, obsadil 2. místo za Pardubicemi.\n\nV metropoli na východě Čech bylo postupem času devět hokejových týmů, nejlepší výkonnost si však udržovaly jen tři kluby – BK Hradec Králové, SK Petrof a SK Meteor Svobodné Dvory.\n\n1936/1937 se hrála poprvé Státní liga. Druhými nejvyššími soutěžemi byly ustanoveny divize. Ve východočeské divizi nastoupil i SK Petrof, který však ve své skupině skončil poslední a sestoupil.\n\nV dalších letech se nejvíce daří týmu SK Meteor Svobodné Dvory, který se v roce 1939 probojoval až do župní divize.\n\nHokej se nepřestal hrát kupodivu ani za druhé světové války. Mezi roky 1939–1944 se hrály všechny župní soutěže.\n\nV roce 1939 vznikl v Třebši nový klub – Sparta Hradec Králové, klub skončil ve své první sezóně na 4. místě v mistrovství župy.\n\nNejlepším královéhradeckým týmem byl nadále SK Meteor Svobodné Dvory, který dokonce v sezóně 1940/1941 bojoval o postup do nejvyšší soutěže. V rozhodujícím střetnutí se Meteor utkal v Českých Budějovicích s místním týmem AC Stadion České Budějovice. Zápas, hraný před 3000 diváky, skončil nerozhodným výsledkem 1:1 a muselo se prodlužovat. Rozhodnutí přineslo až druhé prodloužení, ve kterém Budějovice vstřelily dvě branky a po konečném výsledku 3:1 se kvalifikovaly do ligy.\n\nAž v sezóně 1944/1945 se kvůli válce mistrovské soutěže nehrály. Na Hradecku se však konaly Zimní hry, kterých se účastnilo osm týmů, kromě tradičních BK, Petrof, SK Meteor a Sparty, hrály i týmy Slavia Hradec Králové, Plácky, Kukleny a Předměřice. Zvítězil SK Meteor s plným počtem 14 bodů a skóre 71:11.\n\nNa katastrálním území Hradec Králové ve čtyřicátých letech působilo, později už těžko uvěřitelných, deset místních hokejových klubů:\nJedenáctý tým, SK Předměřice nad Labem, lze k hradeckým klubům rovněž připočítat.\n\nV roce 1945 přestal fungovat nejznámější hradecký klub BK hockey Hradec Králové, který s hradeckou Slavii sfúzoval do klubu BK Hockey Slavia Hradec Králové. V sezóně 1945/1946, kdy se opět hrálo v obnovených soutěžích, obsadil SK Meteor v divizní skupině Střed 3. místo a o postup do ligy tak hrála vítězná Horácká Slavia Třebíč. V sezóně 1946/1947 došlo k reorganizaci a byla vytvořena Východočeská divize, ve které zvýšením počtu mužstev ze šesti na dvanáct vznikly skupiny A a B. Ve skupině B obsadil SK Meteor 2. místo. Ve finále I. třídy Orlické župy porazila BK Slavia BK Hockey AFK Častolovice a postoupila do divize. 1947/1948 se kvůli teplé zimě soutěže neuskutečnily.\n\nPo únoru 1948 nebyl změn ušetřen pochopitelně ani sport. Téměř všechny kluby ledního hokeje byly přejmenovány a výjimkou nebylo ani Hradecko. \"Sokol VČE Hradec Králové\" (dříve Slávia) obsadil 3. místo ve skupině B. Jedním z mála ušetřených prozatím přejmenování byl SK Meteor Svobodné Dvory, který skončil na 2. místě skupiny B. V roce 1950 obsadil tým \"ZSJ RDP Svobodné Dvory\" (Meteor) 2. místo ve skupině B2 divize, nyní přejmenované na Oblastní soutěž. Na 4. místě skončil Sokol VČE, nyní opět přejmenovaný na ZSJ ERZ Hradec Králové. 1950/1951 bylo vše opět jinak a je ustanoveno osmičlenné Oblastní mistrovství, kde RDP Hradec Králové skončil na 5. místě a Škoda Hradec Králové sedmá.\n\nV roce 1952 si Škoda po vítězství v nově ustanoveném Krajském přeboru zahrála o postup do ligy. Ve své skupině však skončila až šestá. V sezóně 1952/53 byla Škoda opět přejmenována, a to na Spartak ZVÚ Hradec Králové. Vítězstvím v přeboru postoupila do nově ustanovené Celostátní soutěže. Z té v roce 1956 padla do obnovené divizní soutěže. V roce 1958 Spartak v divizi zvítězil a postoupil do vznikající 2. ligy, kterou tvořily skupiny A a B po 12 účastnících. V roce 1959 obsadil Spartak jako nováček slušné 5. místo ve skupině A. Tým posílil po návratu z vojny v Dukle Jihlava reprezentant Jiří Dolana. Spartak se v dalších sezónách držel v tabulce stále okolo poloviny. Až v roce 1963 skončil tým na posledním místě skupiny A. Naštěstí pro Spartak kvůli další reorganizaci soutěží v tomto roce nikdo nesestoupil. V roce 1967 se Spartak po vítězství ve své skupině poprvé probojoval do čtyřčlenné kvalifikace o postup do 1. ligy, kde však skončil až na 3. místě, když postupujícím se stal tým VTŽ Chomutov. Totéž se Spartaku podařilo i v roce 1968, ale v kvalifikaci skončil až čtvrtý, postup si vybojoval Motor České Budějovice. V roce 1969 byla konečně zahájena výstavba haly nového zimního stadionu.\n\nPočátkem 70. let, v sezóně 1970/1971 a sezóně 1971/1972, se Spartak pohyboval v horních patrech druholigové tabulky. Po sezóně 1972/1973 se však chystala další reorganizace hokejových soutěží, při které došlo ke snížení počtu účastníků 2. ligy ze třiceti na pouhých čtrnáct. Spartak skončil ve své skupině 7. a byl nucen sehrát kvalifikaci o setrvání ve 2. lize, od příští sezóny přejmenované na 1. českou národní hokejovou ligu. V šestičlenné skupině o postup skončil až poslední a spadl do třetí nejvyšší soutěže – 2. ČNHL. Zde se snažil o brzký návrat, ke kterému došlo až v sezóně 1975/1976, kdy po vítězství ve své skupině vyhrál i tříčlennou kvalifikaci. V ní všechna mužstva získala po čtyřech bodech a rozhodovalo až skóre, které měli hradečtí nejlepší (13:12). Navíc diváky mohlo těšit, že v průběhu roku 1976 byl po sedmi letech konečně zcela dobudován zimní stadión a tým konečně nebyl nucen hrát na věčném staveništi. V sezóně 1976/1977 se však mužstvu, nově přejmenovanému na TJ Stadion Hradec Králové, nedařilo, v tabulce skončilo předposlední a po roce se společně s posledním Prostějovem vrátilo zpět do 2. ČNHL. V roce 1978 se však po suverénních výkonech, kdy v lize a kvalifikaci pouze jednou prohrál, vrátil zpět do 1. ČNHL. A tentokrát už na velmi dlouhý čas. V sezóně 1978/1979 a sezóně 1979/1980 skončil Stadion v 1. ČNHL na 5. resp. 6. místě a diváci doufali, že se začalo blýskat na lepší časy.\n\nOd začátku 80. let prošel tým postupnou obměnou. V roce 1980 posílil mužstvo 30letý mistr světa z roku 1972 Josef Paleček, který byl, dle tehdejšího socialistického pojetí sportu, již příliš starý na to, aby hrál v sousedních Pardubicích vrcholový sport na nejvyšší úrovni. V Hradci patřil k tahounům mužstva a ve třech sezónách po sobě byl nejlepším střelcem týmu, celkem vstřelil 68 branek.\n\nPřed sezónou 1981/1982 přebírá tým staronový trenér, prof. Vladimír Kobera. Role druhého trenéra se ujal Josef Paleček, který však i nadále zůstal na centru elitní hradecké 1. útočné formace Kopřiva – Paleček – Soudek. Do mužstva bylo zařazeno i několik velmi nadějných juniorů (Jiří Kovařík, Jaroslav Janeček ml. a Petr Prajsler), kteří skvěle doplnili zkušené borce týmu. Hradec Králové začal předvádět pro diváky velmi atraktivní otevřený kombinační hokej. V základní skupině se, až do posledního kola, přetahal s týmem velmi silného brněnského Ingstavu o konečné 1. místo v tabulce. Nakonec Stadion ve skupině B obsadil konečné 2. místo, pouhé dva body za vítězem. Dobré výsledky na hradecký zimní stadion postupně lákaly i další diváky, takže například domácímu utkání, kdy Stadion porazil Ingstav 5:3, přihlíželo 5000 nadšených diváků.\n\nVe finálové skupině podával tým velmi nevyrovnané výkony, kdy vysoká vítězství často střídaly utrpěné debakly. Stadion po odehrání finálové části obsadil nakonec 4. místo. Tečkou za úspěšnou sezónou však bylo poslední střetnutí, kdy v posledním, 40. kole, doma hostil tým Lokomotivy Přerov. Výsledek tohoto zápasu již nemohl nikterak ovlivnit konečné postavení domácích hokejistů v tabulce, kteří měli již dopředu zajištěno celkové 4. místo, a proto již hráli tzv. zápas pouze o čest. Naopak hosté měli o motivaci postaráno, jelikož je případné vítězstvím mohlo posunout do kvalifikace o postup do 1. ligy se Slovanem Bratislava. Od začátku zápasu Hradec předváděl jeden z nejlepších výkonů sezóny a po odehraných dvou třetinách vedli domácí 3:2. V poslední části střetnutí se ovšem obraz hry radikálně změnil. K velké nelibosti 3000 domácích diváků, kteří se s mužstvem přišli rozloučit, došlo u domácích hráčů k „záhadnému“ výpadku a po ostudné třetí třetině 0:3 nakonec Hradec Přerovu podlehl 3:5. Hradecký tým se na konci zápasu dočkal místo aplausu vypískání, ale útěchou mu, kromě zřejmě jiných benefitů, mohla být i účast na slavnostní večeři Přerova, která se po zápase konala v hradeckém mezinárodním hotelu Černigov… Pro přerovské to byl poslední příjemný zážitek v sezóně, neboť v kvalifikaci je Slovan smetl 0:3 na zápasy.\n\nPo velmi nadějné předchozí sezóně byli všichni zvědavi, zda bude dobrá výkonnost mužstva Stadionu pokračovat i v té nadcházející. V sezóně 1982/1983 se mužstvu poměrně dařilo udržovat dobrou výkonnost, i když několika výpadkům se mužstvo opět nevyhlo. Takovým výpadkem se stal například i zápas 18. kola, kdy Stadion Hradec Králové zavítal, v roli vysokého favorita, na led předposledního celku Stadionu Liberec. Před návštěvou několika set, převážně již postarších a apatických diváků, dopředu smířených s prohrou domácího celku, proběhl jeden ze zápasů, na které se dlouho nezapomíná. Ihned od začátku zápasu Hradec kontroloval hru a v poklidu odehrál prvních 40 minut zápasu, po kterých vedl 1:2. Takřka komorní atmosféru zápasu pouze občas narušila svými pokřiky skupinka asi patnácti vlajkonošů hostí. Okamžitě s vhozením kotouče, kterým byla zahájena poslední část hry, začali zástupci učňovského školství z Hradce Králové oslavovat vítězství svého celku, které nastalo již za dalších 20 minut hry. A právě v hledišti se v těchto chvílích začal celý zápas lámat. Pokřiky hradeckých fans, jako například „Dneska, dneska, dneska Hradec vyhraje“, „Stadión, jédé Stadión“, „Hradec je hvězda, Hradec je superhvězda, Hradec je nejlepší“, vyvrcholily ve 2. minutě závěrečné třetiny skandováním „Hoši děkujem, hoši děkujem“. To však již byla na domácí publikum silná káva, a to se začalo pomalu probouzet. Domácí hráči byli zpočátku trochu zaskočeni tím, že se zimním stadiónem, místo obvyklých vulgárních nadávek na jejich adresu, začíná nést neustále sílící řev „Liberec do toho“. Domácí tým řev přítomných důchodců očividně probral z letargie a hráči začali na ledě místo bruslení létat. Tým Hradce dostali pod obrovský tlak, když se hrálo prakticky již na jednu branku. Ve 45. minutě vyrovnal Szturcek na 2:2 a uvedl publikum do ještě většího varu. Ve 49. minutě se puk, nastřelený do zadního mantinelu, odrazil před branku hostí a nikým nekrytý Pojsl obrátil zápas na 3:2. Hradec na tento vývoj zareagoval zpřesněním a zrychlením hry a začal nadšeně bojující domácí opět přehrávat. Několik vyložených gólových hradeckých šancí bravurně likvidoval domácí brankář Rybišar a fanatický dav se nemohl nabažit skandování jeho jména. Na konci zápasu Liberci začaly docházet síly a hráči si museli v nouzi vypomoci fauly. Minutu před koncem zápasu hráli hosté přesilovku 5 na 3 a trenér Kobera odvolal i brankáře, ale i to bylo málo. Trojice domácích hráčů bojovala tak, jako by jim šlo o život, brankář Rybišar předváděl zákroky, za které by v Kanadě kandidoval na zisk Vezinovy trofeje. Závěr zápasu zanikl v ohlušujícím řevu nadšených domácích diváků a liberečtí hráči se radovali tak, jako by právě vyhráli finále Stanleyova poháru.\n\nHradečtí nakonec po odehrání základní skupiny figurovali na 3. místě. Ve finálové skupině dlouho bojovali o konečné vítězství a nakonec obsadili v tabulce 2. místo, čtyři body za první Olomoucí. Nejvýraznější zápas sehrál Stadion v 6. kole finálové skupiny, kdy v domácím prostředí rozdrtil, do té doby v tabulce druhý (vítězný tým skupiny A), Slovan Ústí nad Labem v poměru 10:0. Výborné výkony ve finálové skupině se projevily i na návštěvnosti a domácí zápasy se pravidelně hráli před 4–5 tisíci diváky. Šance Hradce Králové na ještě lepší umístění komplikoval přímý domácí souboj s vedoucí Olomoucí, který skončil remízou 4:4. Ve třetí třetině hosté vyrovnali na 3:3 poté, co ve středním pásmu byl obránce Andrejs po krosčeku obrán o puk, který následně olomoucký hráč přihrál spoluhráči stojícímu dva metry za modrou čarou v obranné třetině domácích. Všichni domácí hráči, včetně brankáře Bahníka, přestali hrát a Olomouc pohodlně vyrovnala na 3:3. Posléze se po samostatném úniku Olomouc ujala rychle vedení, když se domácí hráči po protestech ještě nezkoncentrovali. Vyrovnat na 4:4 se domácím podařilo až v 60. minutě při hře 6 na 3. Výsledná remíza stačila spokojeným olomouckým hráčům k udržení náskoku na čele tabulky. Dalším významným faktorem, který negativně ovlivnil hru týmu, byla zranění klíčových útočníků z první formace, Břetislava Kopřivy a Josefa Palečka, která tak výrazně omezila produktivitu mužstva.\n\nV dalších letech se dobré výsledky již nedařilo zopakovat a Stadion končil pravidelně ve druhé polovině tabulky. Příslibem pro budoucnost se jevila práce s mládeží, jejíž mužstva dosahovala výborných výsledků.\n\nPo pádu komunistického režimu v roce 1989 se výsledky mužstva opět zlepšovaly. Hradec končil pravidelně po základní části v nejvyšších patrech tabulky a byl účastníkem finálové skupiny, resp. play-off. Vedení Stadionu začínalo přemýšlet nad možnostmi postupu mezi hokejovou elitu. Největší překážkou postupu byly však, po změně společenských poměrů, nedostatečné finance. Hradecký klub musel hledat silného partnera, který by byl ochoten investovat do hokeje nemalé částky. Již v roce 1992 bylo hledání úspěšné a klub HC Stadion Hradec Králové získal nového majitele.\n\nNovým mecenášem a majitelem klubu se v roce 1992 stal Čechoameričan MUDr. Jan Voda, který se již dříve stal i majitelem hradeckého fotbalového klubu. Před zahájením sezóny 1992/1993 přešel do Hradce Králové kvůli neshodám s vedením z nedalekých Pardubic zkušený trenér Karel Franěk, ke kterému se připojilo i několik hráčů – brankář Libor Barta, obránci Jiří Seidl, Radomír Brázda a útočníci Patrik Martinec, Evžen Musil, Karel Pavlíček. Dále se ze Škody Plzeň vrátil útočník Petr Čihák a z emigrace v USA obránce Petr Prajsler. Na začátku soutěže se hrálo pouze o jedno postupové místo, avšak kvůli rozpadu československé federace bylo rozhodnuto, že do extraligy postoupí oba vítězné týmy ze semifinálových střetnutí play-off.\n\nPo odehrání 26 zápasů základní části se mužstvo Stadionu v tabulce umístilo na 2. místě za suverénně zvítězivším týmem Zetoru Brno (v půli soutěže přejmenovaným na HC Královopolská Brno). (1. Zetor Brno 42 b. 2. HC Stadion 33 b. 3. Slavia Praha 32 b.) Prvních osm týmů ze základní skupiny postoupilo do finálové skupiny, kde se začínalo opět od nuly a po odehrání 14 zápasů výsledné pořadí v tabulce určilo jednotlivé soupeře pro play-off. Hradci Králové se v této fázi soutěže dařilo méně a tým obsadil až čtvrtou příčku. (1. TŽ Třinec 20 b. 2. HC Královopolská Brno 19 b. 3. HC Vajgar Jindřichův Hradec 18 b. 4. HC Stadion 18 b. 5. Slavia Praha 16 b.)\n\nVe čtvrtfinále se Hradec Králové střetl se Slavií Praha, kterou porazil těsně 3:2 na zápasy. (4:2, 3:0, 1:4, 3:4 SN, 5:2) V semifinále, které mělo rozhodnout o postupujících do nově ustanovené české Extraligy ledního hokeje, narazil HC Stadion na vítěze finálové skupiny, velmi silný tým TŽ Třinec. Po odehrání prvních čtyř zápasů byl stav série nerozhodný 2:2 (0:1 p.p. – 4:2 – 5:3 – 2:3 s.n.) Čtvrtému zápasu v Hradci Králové, který již mohl rozhodnout o postupu domácích, přihlíželo na zimním stadiónu přes 9000 diváků (kapacita 7700). Rozhodnout o vítězi muselo až pátém střetnutí, které se hrálo na ledě Třince.\n\n25. března 1993 se v Třinci rozhodlo, že společně s Jindřichovým Hradcem postupuje i Hradec Králové. V infarktovém střetnutí se Hradec ujal vedení 1:0 gólem Petra Němečka. Po nepochopitelném kiksu brankáře Barty, který si sám srazil za svá záda puk, který směřoval zcela mimo branku, bylo vyrovnáno na 1:1 a zápas muselo již potřetí v sérii rozhodovat prodloužení. Ke kiksu brankáře Barty nutno podotknout, že nebyl zdaleka posledním v dresu hradeckého týmu a mezi hradeckou veřejností se stále častěji hovořilo o podezření, že tyto výpadky nebyly tak úplně náhodné. V 1. minutě prodloužení byl velmi přísně vyloučen hradecký obránce Brázda, ale Hradec Králové se s velkou dávkou štěstí ubránil. Když po vypršení dvouminutového trestu Brázda naskočil z trestné lavice na led, dostal přesný pas od Patrika Martince a nechytatelnou ranou poslal Hradec Králové do Extraligy – 1:2 p.p.\n\nHradecké účinkování v Extralize bylo pouze krátkou epizodou. Přitom kádr hradeckého mužstva tvořili hokejisté, kteří měli potenciál na to, aby hráli bez problémů v klidném středu extraligové tabulky. Předváděná hra týmu byla sice na dobré úrovni, ale častou příčinou ztráty bodů byly, někdy velmi kuriózní, individuální chyby několika hráčů, kteří dříve působili v sousedním městě. Stadion se proto po základní části krčil až na předposledním místě tabulky se ziskem pouhých 35 bodů. S umístěním týmu ostře kontrastovaly hradecké domácí navštěvy, které byly naopak v celé soutěži suverénně nejvyšší.\n\nNásledovala účast v play-out s týmem Dukly Jihlava, které Stadion jasně prohrál 1:3 na zápasy. Hradec však měl ještě možnost zachránit extraligovou příslušnost v následné baráži. Na baráž se Hradec posílil zapůjčením finských hokejistů Ahlroose, Hyttinena a Poulsena z IFK Helsinky. Rozhodujícím momentem baráže bylo domácí střetnutí Stadionu se Slavií Praha, jehož vítěz se měl stát účastníkem nejvyšší soutěže v dalším ročníku. Hradec střetnutí prohrál a sestoupil zpět do druhé nejvyšší soutěže, 1. národní hokejové ligy. Zcela zaplněné ochozy hradeckého zimního stadiónu byly svědkem neuvěřitelného střetnutí, ve kterém zejména kontrastoval přístup některých domácích hráčů k zápasu. Trojice Finů podala vynikající výkon a zbytku mužstva neustále kazila průběh zápasu, ve kterém měl zřejmě Hradec jasně podlehnout. Diváci nastalou situaci rychle pochopili a domácí celek mohutně povzbuzovali pokřikem „Suomi, Suomi“. Ani heroický výkon finských hráčů však nemohl porážku odvrátit a utkání skončilo poměrem 5:6 pro Slavii, jejíž nejlepším hráčem byl Vladimír Růžička, který dosáhl hattricku. Po konci zápasu, který znamenal sestup Hradce, bylo možné vyčíst zklamání pouze v tvářích tří Finů a několika mladých hradeckých odchovanců.\n\nJeště větším skandálem, než hra některých hokejistů, bylo neuvěřitelné hospodaření managementu Stadionu, který klub zadlužil tak, že stál prakticky před bankrotem. Zcela konsternovaný majitel MUDr. Voda se po těchto zkušenostech rozhodl klubu zbavit a věnovat se napříště pouze hradeckému fotbalu. Na úhradu dluhů musel klub prodat nejen většinu hráčů kádru A mužstva, ale i extraligové licence mládežnických mužstev Vsetínu. V dalších letech tak celý královéhradecký hokej čekal nervy drásající střetnutí o to, zda hokej v krajském městě úplně zanikne, anebo ne.\n\nNásledovala nejčernější etapa v dějinách hokeje v Hradci Králové. Klub se zmítal ve finančních problémech a tým postupně opouštěli další a další hráči. Řada nadějných juniorů, kteří měli být budoucností hradeckého hokeje, odletělo za moře zkusit štěstí v Americe nebo jen odešlo, naskytla-li se příležitost, okamžitě jinam. Situace dospěla až tak daleko, že mužstvo padlo v roce 1996 do II. ligy. V půli roku 1996 z hokeje definitivně odešel doktor Voda, jehož obchodní podíl v klubu koupil bývalý hráč Hradce Králové Jan Soudek. I po pádu do nižší soutěže měli hradečtí hokejisté nadále problémy, hokej byl již provozován pouze na ryze amatérské úrovni. Tým se pohyboval okolo poloviny tabulky a nic nenaznačovalo tomu, že se daný stav zlepší.\n\nPak ovšem přišel rok 2000, ve kterém si tým sáhl na další dno. Skončil na 19. (předposledním) místě v tabulce skupiny A II. ligy a Hradci Králové reálně hrozil pád až do krajského přeboru. Následnou šestičlennou baráž sice hráči zvládli a 1. místem v tabulce si zachovali druholigovou příslušnost i pro další sezónu, ale bylo stále jasnější, že klub může zachránit pouze změna struktury vlastnictví, na které se bude podílet i samo město Hradec Králové.\n\nV roce 2000 dostal skomírající hokejový klub nabídku od města Hradec Králové, že radnice pomůže s jeho záchranou. Město navrhlo založit akciovou společnost, do které nadpoloviční většinou majetkově vstoupí. Jednání zpočátku komplikoval fakt, že dalším akcionářem měl být i extraligový klub ze sousedních Pardubic, s čímž řada funkcionářů o.s. nesouhlasila. Nakonec, po řadě rezignací, byl o.s. vznik nové akciové společnosti schválen. Ale cena byla vysoká. Hradec se stal prakticky farmou svého blízkého souseda. HC Pardubice získal za pouhých 400 000 Kč 40 % akcií klubu, město Hradec Králové 55 % a hradecké hokejové o.s. HC Lev pouhých 5 %. Nový klub HC VČE Hradec Králové si vytyčil cíl, že nejpozději za tři roky se bude v Hradci Králové hrát opět 1. liga.\n\nNa začátku roku 2002 se vedení hradeckého klubu odhodlalo k velice riskantní operaci. Bylo rozhodnuto zakoupit prvoligovou licenci ze Šumperka, který neměl prostředky na to, aby mohl pokračovat v prvoligové soutěži. Šumperk se po odehraném 31. kole (z celkových 40) základní části krčil se ztrátou 10 bodů na předposledním místě tabulky a Hradec tak čekal nelehký boj o záchranu v soutěži. Dalším problémem bylo i to, že 1. i 2. liga se hrála ve stejných termínech, takže ve stejný den, kdy do Hradce zavítala prvoligová Kadaň, odjížděl autobus s 11 hráči sehrát utkání 2. ligy do Milevska. A tato situace nastala ještě třikrát, než se podařilo hradeckou druholigovou licenci prodat do Loun. Ve světle toho, že soupisku Šumperka – Hradce Králové (jak se tým tehdy jmenoval) tvořil takřka nezměněný druholigový kádr, jevilo se udržení v 1. lize prakticky nemožné a většina Hradečáků byla nespokojena, že se klub zachoval nehospodárně. Jenže právě to nemožné se stalo skutečností. V klubu hráli sehraní hokejisté, dobrá parta táhnoucí za jeden provaz. Po odehrání zbylých devíti kol ze základní části, se týmu podařilo stáhnout náskok Písku na 12. místě na pouhý jeden bod. Tým pokračoval ve skvělých výkonech i ve skupině o udržení a z šesti odehraných kol vytěžil dalších 14 bodů, čímž se mu po neuvěřitelném a nevídaném finiši podařilo celkově o jeden bod přeskočit IHC Písek a díky tomu se zcela nečekaně vyhnul nevyzpytatelným barážovým utkáním. Cíl, který si klub stanovil v roce 2000, byl po dvou letech splněn.\n\nPo postupu do 1. ligy se v polovině roku 2002 klubu podařilo, i za pomoci města, získat nového, silného generálního sponzora, kterým se stala Východočeská energetika (VČE). Nový název klubu zněl HC VČE Hradec Králové. Hned v sezóně 2002/2003 skončil tým až na předposledním místě a další prvoligovou příslušnost musel zachraňovat až v baráži. Ovšem nyní dobře finančně zajištěný klub mohl pokračovat v postupném budování kvalitního, silného kádru družstva a starosti se sestupem se jej již nadále přestaly týkat. Hradec se začal pohybovat v horních patrech tabulky a aktuálními se staly úvahy o případném návratu do Extraligy. Se sponzorem VČE byl dohodnut pětiletý plán, ve kterém bude klub štědře podporovat, na oplátku by se měl zase klub minimálně pokusit o postup výš. Tyto dohody se však pochopitelně nezamlouvaly pardubickému klubu v čele s manažerem Kusým, který byl stále spoluvlastníkem hokeje v Hradci Králové a počítal s Hradcem i nadále pouze v roli své prvoligové farmy.\n\nV dalších letech se klub oddával myšlenkám na návrat do extraligy, ale snaha týmu vždy ztroskotal už v play-off 1. ligy. Nejblíže cíli byl tým v sezóně 2006/2007, kdy se HC VČE Hradec Králové stal vítězem základní části 1. ligy a dosáhl nejlepšího výsledku za posledních 15 let. Naděje na to, pokusit se o postup do extraligy, ukončil již v semifinále play-off 1. ligy tým Chomutova, se kterým Hradec vypadl po výsledku 1:3 na zápasy. Po této sezóně hlavní partner VČE s financováním klubu skončil, pětiletý plán totiž skončil nevalně.\n\nDo nové sezóny 2007/2008 se klubu podařilo získat dva nové hlavní partnery – stavební firmu VCES a ČEZ. Nový název klubu byl HC VCES Hradec Králové. Roční příspěvek obou firem však činil pouze 9 miliónů Kč (zhruba 30 % ročního rozpočtu), takže bylo jasné, že s návratem do Extraligy se v brzké době nedá počítat. Zchudlý klub neměl v dalších letech žádné ambice na posun kupředu a výsledky týmu stále upadaly. Navíc financování bylo stále nejistější a klub musel hledat nového generálního partnera, protože VCES začalo šetřit, postupně klubu snižovalo příspěvky, až jej po vypuknutí krize opoustilo úplně. Druhý sponzor se chystal již financovat pouze mládež, a tak se klub ocitl v roce 2011 bez nového partnera, kterého se celé roky nepodařilo najít.\n\nZačalo být jasné, že klubu zřejmě nastanou opět hubená léta. Jediným pozitivem příchozí finanční krize bylo nakonec to, že pomohla hradeckému klubu se opět osamostatnit, městu se podařilo postupně odkoupit od HC Pardubice akcie zpět. Druhým pozitivem, alespoň pro fandy bylo, že klub 30. dubna 2011 opustil po 10 letech generální manažer Roman Višňák, který neustál soustavné protesty hradeckých fanoušků, kteří demonstrovali za jeho propuštění.\n\nNa počátku roku 2011 došlo k založení nového klubu – HC Lev Hradec Králové, který 1. dubna 2011 podal přihlášku do KHL. Dohoda s movitým ruským sponzorem počítala s tím, že celek Lva bude hrát v Hradci Králové Kontinentální hokejovou ligu – KHL.\n\nPo inspekční cestě šéfů Kontinentální ligy do Hradce Králové byl klub ujištěn, že zimní stadion bude, po nemnoha úpravách, zcela vyhovovat požadavkům pro konání zápasů KHL. Když klub předložil vedení KHL požadované garance, že má k dispozici 350 miliónů Kč na svůj jednoroční provoz, byl Lev do KHL přijat.\n\nPo půlročním úsilí zbývalo klubu učinit poslední krůček, kterým bylo Rusy požadované přijetí do ČSLH. Již před hlasováním dávali mnozí činitelé najevo svůj nesouhlas s přijetím Lva do svazu. V červnu 2011 proběhlo hlasování per rollam (po e-mailu), ve kterém se proti přijetí Lva vyslovilo 11 hlasů a pro žádný.\n\nSvaz nepřijetí HC Lev odůvodnil takto: „Účast Hradce v KHL by znamenala další odliv hráčů do této soutěže. Pokud bude klub oslovovat další hokejisty, kteří působí v extralize, je tu i nebezpečí vyšroubování platů nahoru. Hradec by byl dalším produktem na českém trhu. Extraliga se přitom velmi musí snažit, aby se ufinancovala. V Česku nemá žádný klub takový rozpočet, jako by měl Hradec. A v Česku je malý trh, ty peníze se logicky přelijí. Navíc televizní diváci by mohli být hokejem už přesycení…, i to může ubrat další finance extralize.“\n\nAni po tomto debaklu zástupci Lva, který již mezitím nabral trenéry a část hráčského kádru, svůj boj nevzdali. Z Hradce Králové se však musel tým přestěhovat na Slovensko, do Popradu.\n\nTým sezónu 2011/2012 odehrál v Popradu a posléze se, roku 2012, stěhoval zpět do Česka. Ale již ne do Hradce Králové, nýbrž do Prahy. Tentokrát hlasování o přijetí klubu HC Lev Praha do ČSLH dopadl zcela opačně a klub byl do svazu jednohlasně přijat. Předseda ČSLH Tomáš Král změnu postoje zdůvodnil slovy: „Je to projekt, který je vyzkoušený na Slovensku. Tehdy nebylo jasné, kdo za tím je. Podle našeho názoru to je plus, jak pro českého diváka, pro český hokej, tak i reprezentaci. Je předpoklad, že tam bude hrát celá řada hokejistů, kteří už teď hrají KHL.“ Tím definitivně skončila krátká epizoda KHL v Hradci Králové.\n\nV roce 2011 se movitý podnikatel Petr Dědek nepohodl s radnicí ve Vrchlabí a přestal podporovat tamní prvoligový klub. Ku prospěchu hradeckého klubu se rozhodl, že v sezóně 2011/2012 bude spolufinancovat tým Hradce. Do Hradce se stěhoval rovněž bývalý generální manažer Vrchlabí, Ing. Aleš Kmoníček, který obsadil uvolněné místo po Romanu Višňákovi. Hradci se podařilo obsadit po základní části 5. místo a stejné místo obsadil i celkově, když prohrál ve čtvrtfinále play-off s HC Dukla Jihlava celkově 3:4 na zápasy. Po sezóně se Petr Dědek rozhodl, kvůli sporu města s firmou ABD Invest o zimní stadion, svůj sponzoring hokeje ukončit a nově se vrhl na financování golfu. Financování klubu tak opět padlo na bedra města.\n\nRestrukturalizovaný klub dostal nový název HC Královští lvi Hradec Králové. Ovšem stále se nedařily snahy získat pro klub významného sponzora a na stole byly i úvahy, že hokej v Hradci skončí. Nakonec se město rozhodlo hokej financovat částkou téměř 20 miliónů Kč/rok. Kvůli soudním tahanicím s nájemcem zimního stadiónu, firmou ABD Invest, nemohli hokejisté trénovat na ledě doma, ale museli jezdit do okolních měst. Až bezprostředně před zahájením nové sezóny připravla ABD led alespoň v malé hale, takže tým nebyl nucen odehrát začátek soutěže pouze na stadionech soupeřů. a až po předběžném opatření soudu mohl tým hrát konečně v hale velké. Tyto tahanice se pochopitelně projevily na výsledcích mužstva, které se dokonce chvíli propadlo až na poslední místo tabulky. Nakonec se týmu podařilo po konci základní části skončit na 7. místě tabulky a postoupit do předkola play-off, což se dalo vzhledem k průběhu sezóny považovat za úspěch. Celkově tým skončil rovněž na 7. místě, když prohrál ve čtvrtfinále play-off s HC Olomouc 2:4 na zápasy. I pro další sezónu město nakonec zajistilo financování klubu a hráči startovali přípravu na novou sezónu a ještě zdaleka netušili, že všechno bude nakonec úplně jinak.\n\nNa jaře roku 2013 vypukl v Českých Budějovicích spor mezi městskou radnicí a hokejovým klubem HC Mountfield. Vlastník extraligového týmu, firma Mountfield, tvrdila, že když jí město neumožní na zimním stadionu exkluzivně točit pivo značky Radegast, místo piva Budvar, bude klub penalizován pokutou 15 milionů korun, což by vedlo k jeho ekonomickému kolapsu. Klub navrhl, aby město smlouvu s Budvarem buď vypovědělo, anebo aby se Budvar stal jeho hlavním sponzorem s příspěvkem 13 milionů ročně. Radnice, která nedávno prodloužila smlouvu s Budvarem, však klubu nevyhověla, a ten proto začal jednat s některými městy o přesunu extraligového týmu k nim. Jednání byla zahájena s městy Jindřichův Hradec, Havlíčkův Brod, Hradec Králové a Znojmo. Volba nakonec padla na Hradec Králové, se kterým klub uzavřel dohodu o přesunu extraligového týmu. V červnu 2013, kdy k celé realizaci stěhování chyběl již pouze souhlas městského zastupitelstva v Hradci Králové, se snažil českobudějovický primátor Thoma tomuto kroku na poslední chvíli zabránit a nabídl vypovězení smlouvy s Budvarem za podmínky, že hokejová extraliga zůstane v následujících dvou letech v Českých Budějovicích, což ze sportovního hlediska nebylo možné zaručit. Proto klub návrh odmítl a po následném schválení hradeckého zastupitelstva byl klub přestěhován. V Hradci Králové vznikl fúzí A mužstev HC Královští lvi a HC Mountfield nový klub – Mountfield HK, jehož akcie napůl vlastní město Hradec Králové a společnost Mountfield.\n\nPřed zahájením nové sezóny se v přípravných zápasech týmu nedařilo a vyhrál pouze dvě střetnutí z devíti. Hokejoví odborníci týmu bez velkých hvězd nevěřili a tipovali jej na jednoho z kandidátů na baráž. Mírné pochyby vzbudil i ohlášený plánovaný rozpočet klubu ve výši pouhých 62 miliónů na sezónu, který byl jasně nejnižším ze všech extraligových týmů. Nedostatek prostředků od sponzorů signalizovaly led i mantinely s minimem reklamních nápisů na hradeckém zimním stadiónu. Se zahájením soutěže docházelo v hledištích hal napříč extraligou k protestům fanoušků proti novému klubu a nikdo rovněž netušil, jak nové hráče přijmou sami hradečtí diváci.\n\nPřes všechna popsaná negativa se však nováčkovi vstup do soutěže nad očekávání povedl a po odehrání první třetiny zápasů základní části se tým umístil na 2. místě tabulky s 36 body z 18 zápasů. V tabulce venkovních zápasů skončil tým dokonce na 1. místě se ziskem 21 bodů z 10 zápasů. Rovněž hradecké publikum tým vřele přijalo a hráči si často pochvalovali atmosféru nejen při svých domácích zápasech, ale i na hřištích soupeřů. Tým nakonec skončil po základní části pátý a celkově šestý.\n\nHradec Králové. Tento mimořádný hokejový turnaj na který se sjíždějí velice kvalitní hokejové týmy a pořádá jej Mountfield Hradec Králové se hraje od 9. srpna. do 12. srpna.\n\n\nZdroj:\n\n\n\nZdroj:\n\n\n\nZdroj:\n\n\"Stav k 20. 4. 2017\"\n\nZdroj:\n\n\nMountfield HK se v sezóně 2019/2020 dostal do finále hokejové ligy mistrů (CHL), které se odehrálo na zimním stadionu v Hradci Králové 4. února 2020. Mountfield HK prohrál se švédským hokejovým týmem Frölunda HC 1:3, který vyhrál tuto soutěž počtvrté za posledních šest let.\n\nK nejvýznámnějším odchovancům královéhradeckého hokeje patří:\n\n\n\n\n\nMountfield Hradec Králové, hokejový klub Mountfield HK.\n\n"}
{"id": "134961", "url": "https://cs.wikipedia.org/wiki?curid=134961", "title": "Kampa", "text": "Kampa\n\nKampa je ostrov na řece Vltavě v Praze na Malé Straně, od níž je oddělen mlýnskou strouhou Čertovkou. Rozloha ostrova činí 5,2 ha. Nejstarší zmínka o ostrově Kampa je v zakládací listině kostela johanitů z roku 1169. Dnešní podobu ostrov získal úpravami terénu i koryta Čertovky. Severní část Kampy je zastavěná obytnými domy a vede přes ni Karlův most, jižní část ostrova má parkovou úpravu. Podle žebříčku cestovatelského portálu VirtualTourist je to „druhý nejhezčí městský ostrov světa“.\n\nKampa dlouho neměla jméno nebo se nazývala jen „Ostrov“. Pojmenování „Kampa“ (Kampovskej ostrov) se objevuje až v 2. polovině 18. století. Původ tohoto názvu není doložený. K nejpravděpodobnějším teoriím patří odvození z latinského \"campus\" (pole), protože ostrov do 16. století zůstával kvůli povodním nezastavěn. Často je také uváděno pojmenování podle jednoho majitele pozemku, odvozené od zjištění konzervátora Jana Heraina, že na ostrově měl v 17. století dům se známou zahradou (prvně se v ní prý v Praze pěstovaly tulipány a karafiáty) šlechtic Rudolf Tychon Gansneb Tegnagel z Campu, hejtman Pražského hradu a vnuk Tychona Braheho. K dalším, méně pravděpodoným teoriím, patří odvození od slovenského názvu přívozu \"kempa\", polského kempa (údajně ostrov) nebo údaj osvíceneckého topografa Jaroslava Schallera, který název \"Kampovskej ostrov\" odvozoval ze staročeského \"zákampí\", ve smyslu záokapí, za okapem (vodním tokem).\n\nOblast podél severní části Čertovky tekoucí mezi domy získala pro svou pitoresknost připomínající italské město na laguně název \"Pražské Benátky\".\n\nNa počátku raně středověkého osídlení vypadal malostranský břeh zcela jinak než dnes. V jižní části jej utvářely sesuvy svahu Petřína a probíhal asi v oblasti Čertovky. V severní části se bahnité bývalé koryto řeky hluboce zařezávalo do prostoru Malé Strany až k dnešní Valdštejnské ulici. Také hladina řeky byla až do výstavby jezů ve 13. století asi o 3 metry nížší. Vzhledem k archeologicky zjištěnému významnému veřejnému prostranství v oblasti Mostecké ulice na východ od jádra osídlení okolo dnešního Malostranského náměstí a ve spojitosti s písemnými zmínkami (v Kristiánově legendě a z roku 1118) se uvažuje o existenci dřevěného mostu přes Vltavu probíhajícího přibližně v místě dnešního Karlova mostu, tedy i v severní části Kampy.\n\nNejstarší písemné zmínky o ostrově pocházejí z roku 1169, kdy byl zmíněn v zakládací listině kostela Panny Marie pod řetězem postaveného v sousedství Kampy rytířským řádem johanitů (po přesídlení na ostrov Malta nazývaných maltézští rytíři). Přirozené náplavy a navážky, především po velkém požáru Malé Strany a Hradčan v roce 1541, ostrov postupně zvyšovaly. Na začátku 17. století byly zpevněny břehy. Na samotné Kampě vznikaly nejdříve zahrady, od 15. století se na ostrově začaly stavět mlýny a mlýnské zahrady (později nahrazovány zahradami šlechtickými). V roce 1844 byl ostrov zpřístupněn přímo z Karlova mostu novým schodištěm od Josefa Krannera. V době první republiky bylo uvažováno o vybudování pobřežní silniční komunikace přes Kampu, zastavění Kampy reprezentativními budovami dle návrhu Antonína Balšánka a později zřízení budovy Národní galerie dle návrhu Josefa Gočára. K budově Národní galerie byl na Kampě v roce 1927 položen základní kámen, v následujících letech se však o její výstavbě vedla veřejná debata, zejména kvůli ohrožení sbírek povodněmi a narušení hradčanského panoramatu. K upuštění od záměru začátkem třicátých let přispěla i probíhající hospodářská krize. V úsilí za zachování původního charakteru ostrova se úspěšně angažoval Klub Za starou Prahu. Po druhé světové válce byly zahrady propojeny a upraveny na veřejný park.\n\nOd 17. do 20. století na Kampě sídlili hrnčíři a pořádaly se zde známé hrnčířské trhy.\n\nV roce 1915 byla mlýnská strouha zvaná Čertovka kvůli výstavbě smíchovského zdymadla svedena na svém vtoku z Vltavy do potrubí. Od té doby je Kampa přístupná z pevniny po suché zemi, i bez mostu; tím pádem Kampa přestala být de facto ostrovem.\n\nV 17. století zde byla na smíchovské straně vybudována Michnovská zahrada, součást Paláce Michny z Vacínova na Újezdě. Při Čertovce na protějším břehu stojí mlýn Huť, původně asi raně barokní, naposledy (po požárech) přestavěn v padesátých letech 20. století. Dřevěné mlýnské kolo pochází z větší části z roku 1995. Vedle mostku směrem k Lennonově zdi (na Velkopřevorském náměstí) je, také na malostranském břehu, Velkopřevorský mlýn, poslední zachovalý starý renesanční mlýn ze 16. století, s velkým dřevěným kolem.\n\nPřímo na Kampě, na vltavském břehu, se nacházejí Sovovy mlýny, nazývané podle Václava Sovy z Liboslavě, který zde mlýny v 15. století vlastnil. Kolem Sovova mlýnu (od poloviny 19. století nazývaného \"Odkolkovský\") se nachází stejnojmenná zahrada, nazývaná podle pekařské rodiny Františka Odkolka, který budovu koupil, nechal novogoticky přestavět a vybavil ji moderním parním mlýnem. Budova v roce 1896 částečně vyhořela. Po rekonstrukci zde od roku 2001 sídlí Museum Kampa.\n\nNa Odkolkovskou zahradu navazuje Kaiserštejnská zahrada, dříve se táhnoucí kolem Kaiserštejnského, dnešního Lichtenštejnského paláce. Dodnes se tam nachází domek, který hrabě Nostic daroval národnímu buditeli Josefu Dobrovskému. Před ním se nachází Dobrovského pomník z roku 1902. Tento dům je nazýván \"Dobrovského\" nebo Werichova vila; bydlel v něm totiž od roku 1948 až do své smrti 31. října 1980 herec Jan Werich. Básník Vladimír Holan se do tohoto domu nastěhoval rovněž v roce 1948 a žil v něm do roku 1968. Předtím zde bydlel v letech 1929-1941 historik umění a přední osobnost československé památkové péče Zdeněk Wirth, který má na domě bystu.\n\nPoblíž Sovova mlýna stojí menší dům, který původně patřil převozníkovi přes Vltavu; v současnosti hostí rybí restauraci.\n\nRenesanční dům U Zlatého lva si na náměstíčku Na Kampě postavil v roce 1604 lékárník Jan Jiří Drynk. Dnešní podobu získal objekt v roce 1732 díky přestavbě, kterou vedl Bartolomeo Scotti. Následovalo ještě několik úprav v období klasicismu.\n\nZa zmínku stojí i dům U Zlatých nůžek a jeho obyvatel, malíř a ilustrátor Adolf Kašpar. Bydlel zde v letech 1903–1934 v posledním patře s výhledem na Pražský hrad, který také ve svých ilustracích zobrazil. Nyní se v budově nachází hotel s restaurací, která nese stejný název jako samotný dům.\n\nV okolí Musea Kampa stojí několik skulptur patřících vesměs tomuto muzeu.\n\n\n\n"}
{"id": "134965", "url": "https://cs.wikipedia.org/wiki?curid=134965", "title": "Častolovice", "text": "Častolovice\n\nČastolovice () jsou městys v okrese Rychnova nad Kněžnou v Královéhradeckém kraji. Leží v Orlické tabuli, na pravém břehu řeky Bělé, zhruba 2,5 km zsz. od Kostelce nad Orlicí. Žije zde  obyvatel.\n\nČastolovice leží v Královéhradeckém kraji, asi 30 km východně od krajského města Hradce Králové, jihozápadně od Rychnova nad Kněžnou a východně od Týniště nad Orlicí. Díky této poloze se staly železničním uzlem: z trati Týniště nad Orlicí – Letohrad zde odbočuje regionální trať do Solnice, která napojuje na železnici okres Rychnov nad Kněžnou. Kolem Častolovic jsou rozsáhlé lesy, luka i obdělávaná pole.\n\nČastolovice byly založeny pravděpodobně někdy ve 13. století rodem Hronovců se jménem Častolov (křestní jméno \"Časta\"/\"Česta\" se vyskytuje již roku 1168 jako \"Chasta\"). Jan Lucemburský obec za svých časů povýšil na městečko, v 50. letech 20. století se status městyse přestal používat. U řeky se nacházel špitál s kaplí sv. Václava a Loretánskou kaplí, založený roku 1647 Ottou z Oppersdorfu. Vše bylo zbořeno roku 1985 kvůli úpravě hlavní silnice a stavbě dnešního mostu. V městečku Častolovice měli tradici ve vaření piva, které se prodávalo výhradně v panském domě a i tento pivovar pocházel pravděpodobně z vlády rodu Oppensdorfu.\n\nK 10. říjnu 2006 byl obci vrácen status městyse.\n\nOficiální popis znaku obce zní: \"Na modrém štítu je kosmo položený zlatý kapr, hlavou vzhůru a doprava, prostřelený napříč šikmo položeným stříbrným šípem\".\n\n\n\n"}
{"id": "134966", "url": "https://cs.wikipedia.org/wiki?curid=134966", "title": "Daniela Filipiová", "text": "Daniela Filipiová\n\nDaniela Filipiová (* 9. srpna 1957 Praha) je česká politička a architektka. Od roku 2000 byla senátorkou, nejprve v letech 2000 až 2012 za obvod č. 26 – Praha 2 a poté v letech 2012 až 2018 za obvod č. 23 – Praha 8. Mezi lednem a květnem 2009 působila jako ministryně zdravotnictví ČR v druhé Topolánkově vládě.\n\nV roce 1982 vystudovala architekturu na ČVUT. Od neurologické operace, kterou prodělala v roce 1986, je odkázána na invalidní vozík. Je vdaná a je matkou dvou dcer.\n\nV oblasti architektury se věnuje zejména projektování v oblasti bezbariérových přístupů. Na toto téma napsala knihy \"Život bez bariér\", \"Tvorba bezbariérového prostředí\" a \"Projektujeme bez bariér\".\n\nOd prosince 1997 je členkou ODS, za níž byla v roce 2000 ve volebním obvodu 26, který zahrnuje zejména Žižkov a Vinohrady, zvolena do Senátu. Hlasovala v něm kupříkladu pro návrh na vyznamenání bratří Mašínů či pro návrh zákona o registrovaném partnerství.\n\nV senátních volbách v roce 2006 svůj senátorský mandát obhájila. V prvním kole získala 44,73 % platných odevzdaných hlasů a postoupila tak spolu s Taťánou Fischerovou do kola druhého, kde se ziskem 61,44 % hlasů zvítězila.\n\n13. ledna 2009 ji premiér Mirek Topolánek nominoval na ministryni zdravotnictví České republiky. 23. ledna 2009 byla prezidentem republiky jmenována do úřadu. Post ministra zastávala do pádu vlády v březnu 2009.\n\nV senátních volbách v roce 2012 svůj senátorský mandát obhájila znovu, v druhém kole za volební obvod č. 23 v Praze 8, kde se ziskem 62,43 % hlasů zvítězila nad komunistou Jiřím Dolejšem, který v Praze 8 poprvé v historii jako kandidát KSČM vyhrál první kolo těchto senátních voleb.\n\nZ analýzy provedené v červnu 2014 zpravodajským serverem iHNed.cz vyplývá, že Filipiová se nezúčastnila 4 703 z 7 896 hlasování, tj. 59,56 %, což byla nejvyšší hodnota absencí mezi tehdejšími senátory.\n\nV listopadu 2012 kandidovala na funkci místopředsedkyně ODS, nebyla však těsným rozdílem hlasů zvolena. Ve volbách do Senátu PČR v roce 2018 už také neobhajovala svůj senátorský mandát.\n\n"}
{"id": "134974", "url": "https://cs.wikipedia.org/wiki?curid=134974", "title": "Partizánska Ľupča", "text": "Partizánska Ľupča\n\nPartizánska Ľupča (do roku 1946 Nemecká Ľupča; německy \"Deutschliptsch\", maďarsky \"Németlipcse\") je obec na Slovensku v okrese Liptovský Mikuláš. K 31. prosinci 2016 měla obec 1244 obyvatel. Součástí Partizánské Ľupči jsou osady Magurka a Železnô v Nízkých Tatrách.\n\nDřívější jméno obce bylo \"Nemecká Ľupča\", změněno bylo v roce 1945. Stará hornická osada Magurka, která se nachází na severních svazích Latiborské hole v katastru obce Partizánska Ľupča, byla v minulosti nejvýznamnějším ložiskem zlata a antimonu v Nízkých Tatrách.\n\nV obci je evangelický neoklasicistický kostel z roku 1887, římskokatolický gotický kostel svatého Matouše z konce 13. století a římskokatolický kostel Panny Marie Sedmibolestné na hřbitově z druhé poloviny 13. století.\n\nV obci se narodil slovenský hudební skladatel Miroslav Bázlik.\n\nPoblíž obce leží přírodní rezervace Sliačske travertíny.\n\n"}
{"id": "134980", "url": "https://cs.wikipedia.org/wiki?curid=134980", "title": "Göttinger Hainbund", "text": "Göttinger Hainbund\n\nGöttinger Hainbund byla německá literární skupina, kterou 12. září 1772 v univerzitním městě Göttingen založili Heinrich Christian Boie, Johann Heinrich Voß, Ludwig Christoph Heinrich Hölty a hrabata ze Stolbergu.\n\nZakládající členové se seznámili díky svým příspěvkům do literárního časopisu \"Göttinger Musenalmanach\", který založil v roce 1770 Heinrich Christian Boie. Nejpozději od roku 1772 byl \"Göttinger Musenalmanach\" oficiálním časopisem skupiny.\n\nSkupina Göttinger Hainbund bývá v periodizaci německé literatury spojována se sentimentalismem (Empfindsamkeit). V přiřazení skupiny ke hnutí Sturm und Drang nebo k osvícenství se literární historikové neshodují.\n\nInspirací pro Göttinger Hainbund byl např. německý básník Friedrich Gottlieb Klopstock.\n\n\n"}
{"id": "134986", "url": "https://cs.wikipedia.org/wiki?curid=134986", "title": "Kytice (sbírka)", "text": "Kytice (sbírka)\n\nKytice, původně vydaná pod názvem Kytice z pověstí národních, je stěžejní dílo Karla Jaromíra Erbena. Je to jediná původní kniha, kterou kdy vydal. Jedná se o sbírku 13 balad inspirovaných lidovou slovesností poukazující na hodnotu mezilidských vztahů.\n\nPolovina básní byla napsána a otištěna před souhrnným vydáním. Z nich nejstarší je \"Polednice\" (z roku 1834, tiskem vydána 1840) a \"Poklad\" (z roku 1837, tiskem 1838). Starší je též \"Zlatý kolovrat\", \"Štědrý den\" a \"Holoubek\". Ostatní balady vznikly v letech 1851–1852.\n\nSbírku \"Kytice z pověstí národních\" vydal poprvé roku 1853 pražský nakladatel Jaroslav Pospíšil. Sbírka obsahovala 12 básní a nebyla ilustrována. Druhé vydání z roku 1861 (opět nakladatel Jaroslav Pospíšil) bylo rozšířeno o baladu \"Lilie\" (a také oddíl \"Písně\"). Toto a další dvě Pospíšilova vydání (1871 a 1874) ilustroval dřevorytec František Richter st..\n\nTřetí vydání vyšlo sice až po autorově smrti roku 1871, ale bylo jím ještě připraveno. Zde je vypuštěn oddíl Písně.\n\nSbírku tvoří balady (ačkoli sám Erben toto slovo nikdy nepoužíval); básník vychází z lidové (slovanské) tradice. V tomto ohledu je Kytice sbírkou ohlasovou a projevem folkloristicky orientovaného romantismu. Myšlenková báze a etický princip básní má ovšem klasicistní rysy. K jednotlivým básním jsou připojeny poznámky (\"Poznamenání\") obsahující údaje o původu či o jinoslovanských variantách.\n\nPříznačné pro Erbena je, že hlavní roli hrají ženy, povětšinou matky. Zabývá se zde otázkou lidských vztahů, v nichž ho především zajímá problém viny a trestu. Podle Erbena je nejzákladnějším lidským vztahem pouto mezi matkou a dítětem. Konflikty v lidském životě vznikají především narušením základních vztahů a zákonů mezi lidmi. Za každou vinu přichází, často nepřiměřený, trest. Člověk je v jeho pojetí bezmocný proti přírodním silám, jež ho obklopují. Vinu vždy nese člověk, nikdy společnost.\n\nDalším neromantickým znakem balad je naprostá nevzdorovitost hrdinů, kteří zcela bázlivě a s pokorou přijímají vinu. Nejsou zde individualistické tendence ani typická rozpolcenost.\n\nČasoprostor básní je neurčitý, symbolický (les, chalupa, jezero). Erben nemluví o budoucnosti ani minulosti. Čas jakoby se zastavil. Nachází se zde nezanedbatelný prvek determinismu (osudovosti), především ve Štědrém dnu a Věštkyni.\n\nAutor se spíše než na popisy osob a romantických krajin, v nichž se básně odehrávají, soustředí na syžet. Za pomocí velkého množství dialogů, úsporného jazyka a baladické zkratky vytváří rychlý dějový spád, zvyšuje napětí a dosahuje velké dramatičnosti textu. Sbírka je psána gnomickým veršem. Vytváří výstižné věty, jejichž délka je velmi zredukována o zbytečná slova. Nalezneme zde hodně onomatopoeií (například ve Vodníkovi), eufonii, přirovnání, metafor a epitetonů. Z figur převažují anafora, apostrofa, epifora a epizeuxis.\n\n\"Kytice\" obsahuje 13 básní z toho 1. a 13. se žánrově i obsahově ostatním vymykají:\n\nV původním vydání byly básně uspořádány tak, že básně stejně vzdálené od středu (1. a 12., 2. a 11., 3. a 10., ...) byly tematicky blízké.\nKarel Jaromír Erben napsal ještě balady Smolný var a Cizí host, které ovšem v žádném vydání nejsou zakomponovány, neboť není vyřčena příčina lidské tragédie.\n\nSnad že se najde dcera mateřina,\njíž mile dech tvůj zavoní; \nsnad že i najdeš některého syna, \njenž k tobě srdce nakloní! \n\nA když večer pohromadě\nmládež za mrazu sedává, \nrád stařeček povídává\no vdově a o pokladě. \n\nDobře ses, panno, radila, \nna boha že jsi myslila \na druha zlého odbyla! \nBys byla jinak jednala, \nzle bysi byla skonala: \ntvé tělo bílé, spanilé \nbylo by co ty košile! \n\nVe mdlobách tu matka leží, \nk ňadrám dítě přimknuté: \nmatku vzkřísil ještě stěží, \navšak dítě – zalknuté. \n\nA což ten zlatý kolovrat? \nJakou teď píseň bude hrát? –\nJen do třetice zahrat přišel, \npak ho již nikdo neuslyšel \nani nespatřil. \n\nVšak lépe v mylné naději sníti, \npřed sebou čirou temnotu, \nnežli budoucnost odhaliti, \nstrašlivou poznati jistotu! \n\nVšak nelze kamenu\ntak těžko ležeti, \njako jí na jmenu\nspočívá prokletí! \n\nLeč nad hlavou jeho té samé chvíle\nvznášejí se dvě holubice bílé; \nv radostném plesu vznášejí se vzhůru, \naž i se vznesly k andělskému kůru. \n\nNěco padlo. – Pode dveřmi\nmok se jeví – krvavý; \na když stará otevřela, \nkdo leknutí vypraví! \nDvě věci tu v krvi leží –\nmráz po těle hrůzou běží: \ndětská hlava bez tělíčka\na tělíčko bez hlavy. \n\nna píšťalku bude pěti –\nse svou matkou rozprávěti!“ \n\n„Kletbu zůstavuji tobě, \nmatko má! \nkletbu zůstavuji tobě, \nbys nenašla místo v hrobě, \nžes mi zvůli dávala!“\n\nSlyšte a pilně važte moje slova: \nS nadějí nic se nenoste, \nleč nad tím břichem vřelé srdce znova\na pravá hlava naroste!\n\nNěkteré básně také zhudebnil skladatel Antonín Dvořák, jednu jako kantátu (Svatební košile) a další jako symfonické básně:\nNěkteré z básní (např. Vodník) byly ztvárněny také jako melodramata s hudbou od Zdeňka Fibicha\n\nV roce 2010 byly pod režií Markéty Jahodové nahrány 4 balady pro rozhlas. Balady \"Kytice\" a \"Zlatý kolovrat\" namluvil Pavel Soukup, Štědrý den Josef Somr a Poklad Barbora Munzarová.\n\nFilm \"Kytice\" natočil v roce 2000 F. A. Brabec. Film získal ceny Český lev 2001 za kameru, hudbu a zvuk.\n\nV roce 2016 vydavatelství Transmedialist zpracovalo a vydalo publikaci Komiksová Kytice. Dílo se drží původní koncepce Karla Jaromíra Erbena a obsahuje nedokončenou baladu Svatojanská noc.\n\n\n\n"}
{"id": "134989", "url": "https://cs.wikipedia.org/wiki?curid=134989", "title": "Kostel Panny Marie Vítězné a svatého Antonína Paduánského", "text": "Kostel Panny Marie Vítězné a svatého Antonína Paduánského\n\nKostel Panny Marie Vítězné a svatého Antonína Paduánského s přilehlým klášterem bosých karmelitánů se nachází v Praze 1 pod Petřínem v Karmelitské ulici na Malé Straně. Proslul soškou Pražského Jezulátka, díky které je často přezdíván U Pražského Jezulátka. Kostel je významnou stavební památkou raného baroka, interiér má hodnotný mobiliář pocházející většinou ze 17. století.\n\nZákladem kostela je pozdně renesanční luteránský kostel Nejsvětější Trojice od Giovanniho Maria Filippiho z let 1611–1613. Kostel byl orientovaný, oltář směrem do ulice a vchod od petřínské stráně.\n\nPo bitvě na Bílé hoře byl kostel uzavřen a na přímluvu Dominika à Jesu Maria jej získal řád bosých karmelitánů, který jej roku 1625 na přání císaře Ferdinanda II. zasvětil Panně Marii Vítězné a sv. Antonínu Paduánskému. Mariánské patrocinium bylo zvoleno s ohledem na milostný obraz Panny Marie Vítězné ze Štěnovic, jehož zázračné moci bylo připisováno vítězství katolického vojska v bělohorské bitvě. Jeho barokní kopie se dodnes nachází ve vrcholovém oblouku hlavního oltáře. Spolupatrocinium sv. Antonína bylo císařovým osobním holdem k jeho osobnímu patronu a jmenovci.\n\nV letech 1625–1644 proběhla rozsáhlá adaptace celého kostela pro potřeby karmelitánů, během níž byla změněna orientace chrámové lodi směrem k západu, vystavěn nový presbytář a průčelí po vzoru římského karmelitánského kostela Santa Maria della Scala, do něhož byla osazena pamětní deska s rokem 1644.\n\nPrůčelí bylo rekonstruováno během třicetileté války nákladem dona Baltasara Marradase (1560–1638) v letech 1636–1642. Dokončení se Marrades nedožil. Kompozice tabulového průčelí se odvolává na římské kostely karmelitánského řádu (Santa Maria della Scala, Santa Maria della Vittoria).\n\nNa úrovni horní římsy je mecenášův znak v barokní plastické kartuši. Nad samotným erbem je hraběcí koruna, po jeho obvodu vyčnívají bílá ramena maltézského kříže. Erb je čtvrcený. První pole představuje vlastní rodinný znak Marradasů, který je čtvrcený. V jeho prvním a třetím poli jsou tři svislé zlaté vlny na červeném poli a na druhém a čtvrtém poli zlatá mušle na modrém poli. Druhé pole vyplňují dva horizontálně položené červené pruhy na zlatém podkladě, představuje znak rodu Vique, který poukazuje na Valencii, rodiště Marradase. Ve třetím zlatém poli je černý dvojhlavý císařský orel, který má na hrudi štít se třemi zlatými pruty na modrém poli, jedná se o erb rodu Pallásů. Čtvrté pole znázorňuje rod Manrique de Lara. Skládá se ze čtyř svislých pruhů. V heraldicky krajním pravém jsou nad sebou dva kotle pokryté zlatočerným šachovnicovým vzorem, nad každým je stočen zlatý had. Na zbývajících třech se střídají motivy věží a lvů odkazující na znaky Kastilie a Leónu. Pod erbem je latinský nápis, jehož český překlad zní: \"Z velkorysosti a veden hlubokou úctou k svaté Panně Terese a jejímu posvátnému řádu tento portál Don Baltasar de Marradas Vique, Svaté říše římské hrabě, Rytíř španělský a Johanitského řádu jeruzalémského, Kastelán ampostatský, Císařů Rudolfa, Matyáše, Ferdinanda II. a III. komoří a tělesné stráži velitel, Tajný rada, Generál jízdy a vojenský velitel v Českém království, válečný rada Katolického veličenstva a plukovník v Německu na vlastní náklad postavit a na věčnou památku svůj znak připojit dal. Roku 1644.\"\n\nNáklady na dveře a kamennou sochu Panny Marie s Ježíškem byly uhrazeny svobodným pánem a plukovníkem Husmannem.\n\nV někdejším mnišském chóru za hlavním oltářem visí monumentální obraz \"Císař Ferdinand II. s Dominikem à Jesu Maria se modlí k Panně Marii za vítězství v bitvě na Bílé hoře\", namalovaný Antonínem Stevensem, který je pozůstatkem výzdoby původního oltářního retabula z roku 1641. Na bočních oltářích jsou vlevo obrazy \"Extáze sv. Terezie z Ávily\" od Johanna Georga Wilhelma Dietricha (1712–1774) a v nástavci \"Apoteóza sv. Terezie z Ávily\" od Jana Bedřicha Hesse, uprostřed \"Apoteóza sv. Jana od Kříže\" od Matěje Zimprechta a nejblíž ke kněžisti \"Mystické vidění sv. Šimona Stocka\" od Petra Brandla. Na pravé straně je uprostřed oltář Jezulátka, na předním oltáři \"Vidění svatého Jáchyma a Anny\", vrcholné dílo Brandlovo, a vlevo od Jezulátka oltář sv. Josefa taktéž s obrazem od Brandla.\n\nKromě milostné sošky Pražského Jezulátka a obrazu Panny Marie Vítězné se v chrámu nacházejí i jiné kultovní obrazy: obraz Panny Marie Mantuánské, v uzavřené Talmberské kapli u vstupu socha Panny Marie, nejnověji na oltáři sv. Josefa kopie sošky Panny Marie z brazilského poutního města Aparecida.\n\nPod kostelem jsou rozsáhlé podzemní prostory (krypta), v nichž jsou uloženy rakve mumifikovaných řeholníků a příznivců chrámu.\n\nOd roku 2015 jsou součástí interiéru nový oltář, ambon, kříž a křtitelnice vytvořené akademickým sochařem Otmarem Olivou.\n\nMezi nejvýznamnější artefakty kostela patří bezesporu soška Pražského Jezulátka, které je velmi oblíbené mezi turisty zejména z románských zemí, především pak ze Španělska, země svého původu. Soška pochází asi ze 16. století, do Prahy ji přivezla španělská dvorní dáma Marie Manrique de Lara a kostelu ji věnovala její dcera Polyxena z Lobkovic. Jezulátko je umístěno ve zlatnicky provedené prosklené stříbrné skřínce na vlastním bočním oltáři. Soška je opatřena korunou a během církevního roku oblékáno do různě barevných šatů, jejichž rozsáhlý soubor je zde uchováván.\n\n26. září 2009 prohlásil papež Benedikt XVI. kostel a Pražské Jezulátko za první zastávku při své apoštolské cestě v Česku. Svatý Otec také daroval zlatou korunu zdobenou perlami a granáty, kterou je soška korunována.\n\nVedle kostela se nachází klášter bosých karmelitánů, za ním je bývalá poustevna z roku 1659, která je dnes již obytným domem v soukromém vlastnictví. Ke klášteru v minulosti patřila i přilehlá Seminářská zahrada.\n\n\n\n"}
{"id": "134999", "url": "https://cs.wikipedia.org/wiki?curid=134999", "title": "Daibucu", "text": "Daibucu\n\nDaibucu (šindžitai: 大仏, kjúdžitai: 大佛) je japonský výraz znamenající doslova Velký Buddha, který odkazuje na jednu ze soch Buddhy nebo jedné z jeho různých inkarnací.\nV Japonsku je tak ale typicky nazýván Velký Buddha z Nary – velká socha umístěná v chrámu Tódaidži.\nNa Západě je tento termín často vztahován k Velkému Buddhovi v Kamakuře díky populární básni \"Buddha v Kamakuře\" od Rudyarda Kiplinga.\n\n\"Tento seznam je neúplný.\"\n\n"}
{"id": "135026", "url": "https://cs.wikipedia.org/wiki?curid=135026", "title": "Městečko Trnávka", "text": "Městečko Trnávka\n\nMěstečko Trnávka (německy \"Türnau\") se nachází v okrese Svitavy v Pardubickém kraji. K 1. lednu 2017 bylo v obci evidováno 12 částí obcí (Bohdalov, Lázy, Ludvíkov, Mezihoří, Městečko Trnávka, Nová Roveň, Pacov, Petrůvka, Pěčíkov, Plechtinec, Přední Arnoštov, Stará Roveň). Žije zde  obyvatel.\n\nV této lokalitě existovala ves Stará Trnávka už ve 13. století a kolem 1300 byla založena osada Nová Trnávka, r. 1308 je zmíněno panství hradu Cimburk (jehož zřícenina se tyčí nad obcí) náležející Ctiboru z Trnávky. Farnost s kostelem svatého Jakuba Většího (na území Staré Trnávky) je zmíněna r. 1407. V roce 1918 byly obě obce spojeny, od r. 1929 pod jménem Městečko Trnávka. \n\nPři záběru pohraničí v říjnu 1938 přešlo Městečko Trnávka pod správu Německa jako Markt Türnau. Těsně po osvobození v roce 1945, ještě před nuceným vystěhováním, se němečtí obyvatelé stali obětí lynčování, při kterém přišlo o život 22 lidí.\n\n\n\nObcí prochází dráha č. 017 Česká Třebová-Dzbel. V posledních letech špatná koncepce dopravy vyvrcholila v roce 2010, kdy byly osobní vlaky zkráceny do stanice Moravská Třebová a v úseku do Chornice byla z rozhodnutí firmy OREDO zastavena osobní doprava. Postupně se však množily stížnosti místních obyvatel, a tak se 1. září 2014 vydal po třech letech první pravidelný vlak do Chornice. Od 14. prosince je linka prodloužena až do Dzbelu, kde je možnost přestupu směr Prostějov. Místní občané tak opět mohou využívat k cestám škol nebo práce i vlak,a to zejména v ranních a odpoledních hodinách.\n\n\n"}
{"id": "135028", "url": "https://cs.wikipedia.org/wiki?curid=135028", "title": "Postřelmov", "text": "Postřelmov\n\nObec Postřelmov (německy \"Gross Heilendorf\") se nachází v okrese Šumperk v Olomouckém kraji. Žije zde obyvatel. V obci Postřelmov vtéká řeka Desná do řeky Moravy.\n\nPrvní písemná zmínka o obci pochází z roku 1349. Úřední název Postřelmov platí od roku 1893. Nejstarší částí dnešní vesnice je na jihozápadním okraji Kopec, osídlení je zde doloženo již v polovině 14. století. V roce 1592 byla na hřbitově u kostela postavena renesanční hrobka tehdejších majitelů sousedního chromečského statku rytířů Bukůvků z Bukůvky. Hrobka je dnes státem chráněnou památkou.\n\nPostřelmov byl po roce 1848 největší čistě českou vesnicí na okrese, počet německého obyvatelstva zde nikdy nepřesáhl jedno procento. Pokrok, který začal postupně pronikat do zemědělství, si velmi rychle našel cestu i do Postřelmova. Zde byl již v roce 1863, jako vůbec jeden z prvních na severní Moravě, založen hospodářský spolek, který začal propagovat nové cesty v zemědělské výrobě.\n\nV roce 1936 se podařilo olomouckému podnikateli Janu Wagnerovi založit akciovou společnost Elektrotechnické závody. Tento podnik však byl 27. prosince 1945 znárodněn a začleněn do národního podniku Moravskoslezské elektrotechnické závody (MEZ). Do začátku roku 1950 podléhal tento závod podnikovému ředitelství v Olomouci, ale potom bylo v Postřelmově zřízeno ředitelství samostatného národního podniku.\n\nV katastru obce jsou evidovány tyto kulturní památky:\nNení na seznamu kulturních památek:\n\n\n\n"}
{"id": "135029", "url": "https://cs.wikipedia.org/wiki?curid=135029", "title": "Třebeň", "text": "Třebeň\n\nObec Třebeň () se nachází v okrese Cheb v Karlovarském kraji, 6 km severně od Chebu. Žije zde  obyvatel. Třebeň je členem Svazku obcí Kamenné Vrchy.\n\nObec Třebeň leží na katastrálních územích Doubí u Třebeně, Dvorek, Horní Ves u Třebeně, Chocovice, Lesina, Nový Drahov, Povodí, Třebeň, Vokov u Třebeně.\nPrvní písemná zmínka o obci pochází z roku 1208, kdy se uvádí v majetcích Bedřicha z Waldthurmu, který ji v tomto roce směnil za jiné statky s cisterciáckým klášterem ve Waldsassenu.\nVětší část vsi patřila klášteru ve Waldsassenu, čtyři poddanské dvory v ní pak drželi Rohrerové. Roku 1339 je prodali témuž klášteru. V průběhu druhé poloviny 14. století se dostala ves několikrát do zástavy jiným držitelům, klášter ji však vždy získal zpět. Nakonec se tak stalo listem císaře Zikmunda z roku 1434. V období 15. až 17. století drželo obec několik chebských měšťanských rodin. Později koupilo část obce město Cheb, větší část však nadále držel klášter ve Waldsassenu. V vlastnictví kláštera zůstala Třebeň až do 19. století.\nPo roce 1945 došlo k odsunu německého obyvatelstva a po vysídlení německých obyvatel došlo jen k částečnému dosídlení českými obyvateli. Během následných let bylo historické jádro vsi poznamenáno nevhodnými zásahy. Byly zbořeny některé usedlosti, zanikly hospodářské dvory a větší část drobnější zástavby v okrajových částech.\n\nObec má dvorcový půdorys, typický pro menší sídla v severní části Chebské pánve, v širším okolí Františkových Lázní. Jádrem a dominantou obce je kostel, původně obklopený velkými usedlostmi. Menší zástavba vznikla především v dolní části. Přes narušení po druhé světové válce stále představuje poměrně významný celek mladší chebské lidové architektury. Dochovala zejména mohutná usedlost čp. 19. Po obvodu dvora stojí velký patrový klasicistní dům s kamennými římsami oken. Vesnice byla v minulosti navržena k prohlášení za památkovou zónu, k realizaci tohoto záměru ale nedošlo.\n\nObec leží v ploché až mírně svažité krajině severní části Chebské pánve. Geologické podloží tvoří písky, jíly, štěrkopísky vildštejnského souvrství třetihorního stáří. Okolní zemědělská krajina nemá výrazné morfologické prvky, výjimkou jsou rašeliniště v Národní přírodní rezervaci Soos, která svým jižním okrajem zasahují do severní části obce. Obcí protéká krátký bezejmenný potok, který se po soutoku s Doubským potokem vlévá asi po 1,5 km do Ohře.\n\nObcí prochází silnice III. třídy spojující Sokolov s Františkovými Lázněmi, u severního okraje obce je zastávka železniční trati Cheb – Luby u Chebu.\n\n\n\n"}
{"id": "135030", "url": "https://cs.wikipedia.org/wiki?curid=135030", "title": "Horky nad Jizerou", "text": "Horky nad Jizerou\n\nObec Horky nad Jizerou se nachází v okrese Mladá Boleslav ve Středočeském kraji. Rozkládá se asi jedenáct kilometrů jihozápadně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1505.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Horky nad Jizerou s 640 obyvateli v roce 1932 byly evidovány tyto úřady, živnosti a obchody: poštovna, katolický kostel, 2 lékaři, biograf Sokol, cihelna, cukrovar, holič, 5 hostinců, kolář, konsum Včela, kovář, 2 krejčí, mlýn, 2 obuvníci, pekař, porodní asistentka, 2 rolníci, řezník, sedlář, obchod se smíšeným zbožím, trafika, truhlář, velkostatek, zámečník.\n\n\nSilniční doprava\n\nObcí prochází silnice II/275 Bezno - Horky nad Jizerou - Jabkenice - Křinec - Dymokury. Ve vzdálenosti 0,5 km vede silnice II/610 Praha - Benátky nad Jizerou - Mladá Boleslav - Turnov. Ve vzdálenosti 1 km vede dálnice D10 Praha - Mladá Boleslav - Turnov s exitem 33.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Chotětov ve vzdálenosti 4 km ležící na trati 070 v úseku z Neratovic do Mladé Boleslavi.\n\nAutobusová doprava\n\nV obci zastavovaly v pracovních dnech května 2011 příměstské autobusové linky Mladá Boleslav-Horky nad Jizerou-Kadlín \"(1 spoj tam i zpět)\", Mladá Boleslav-Horky nad Jizerou-Chotětov \"(5 spojů tam i zpět)\" a Mladá Boleslav-Horky nad Jizerou-Praha \"(5 spojů tam i zpět)\" .\n\n"}
{"id": "135031", "url": "https://cs.wikipedia.org/wiki?curid=135031", "title": "Doloplazy (okres Prostějov)", "text": "Doloplazy (okres Prostějov)\n\nObec Doloplazy se nachází v okrese Prostějov v Olomouckém kraji. Žije zde obyvatel. Součástí obce je i vesnice Poličky.\n\nPrvní písemná zmínka o obci pochází z roku 1354.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "135032", "url": "https://cs.wikipedia.org/wiki?curid=135032", "title": "Točník", "text": "Točník\n\nObec Točník se nachází v okrese Beroun ve Středočeském kraji, asi 6 km severně od města Hořovice. Žije zde obyvatel.\n\nPrvní písemná zmínka o obci pochází z roku 1390.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Točník \"(231 obyvatel)\" byly v roce 1932 evidovány tyto živnosti a obchody: hostinec, kovář, mlýn, obchod s lahvovým pivem, pivovar Kolloredo-Mansfeld, pohodný, rolník, 2 obchody se smíšeným zbožím, trafika.\n\n\nDopravní síť\n\nVeřejná doprava 2011\n"}
{"id": "135033", "url": "https://cs.wikipedia.org/wiki?curid=135033", "title": "Husinec (okres Prachatice)", "text": "Husinec (okres Prachatice)\n\nMěsto Husinec () se nachází v okrese Prachatice v Jihočeském kraji, asi 4,5 km severoseverozápadně od Prachatic. Leží na řece Blanici v Bavorovské vrchovině, v nadmořské výšce 504 m. Žije zde  obyvatel. Historické jádro města je od roku 2003 městskou památkovou zónou. Nad městem se na Blanici nachází vodní nádrž Husinec.\n\nPrvní písemná zmínka o obci pochází z roku 1291 (\"Hussenec\"). Z roku 1359 je druhá písemná zmínka, týkající se povýšení vesnice na město Husinec. Z roku 1359 pochází i záznam o neopevněném městečku Hussenicz. O deset let později (1369) se zde údajně narodil Jan Hus.\n\nVe 14. století byl založen hrad Hus u Záblatí. Husinec byl i s řadou okolních obcí připojen pod správu tohoto nově vzniklého feudálního panství. V roce 1390 přešel hrad Hus do rukou Zikmunda Hulera z Orlíka, ten byl později popraven za falšování a hrad (spolu s hradem Orlíkem) zdědil jeho bratr Ondřej Huller. Ondřej podle některých zdrojů prodal hrad rytíři Mikuláši z Husince. Po pádu z koně 24. prosince 1420 Mikuláš zemřel. Opuštěného hradu se zmocnil Habart z Hrádku. Rozzlobení prachatičtí pánové hrad 8. září 1441 vypálili a ohořelé zbytky zbourali. Roku 1455 prodal rytíř Smílek ze Lnář panství Hus Oldřichovi z Rožmberka. Panství bylo připojeno k panství Winterberskému.\n\nOd 12. dubna 2007 byl obci vrácen status města.\n\nV Husinci se nachází rodný dům mistra Jana Husa. O Husově rodišti se vedly dlouho spory, ale nakonec díky záznamům Štěpána z Pálče, Jiříka Heremity a dalších se odborná veřejnost shodla na tom, že tímto místem byl Husinec.\n\n\n\n\n"}
{"id": "135035", "url": "https://cs.wikipedia.org/wiki?curid=135035", "title": "Biskupice (okres Svitavy)", "text": "Biskupice (okres Svitavy)\n\nObec Biskupice se nachází v okrese Svitavy v Pardubickém kraji.\nBiskupice leží v severozápadní části historické Moravy, asi 330 metrů nad mořem. Leží zhruba 17 kilometrů jižně od Moravské Třebové, 20 km severně od Boskovic a 4 km východně od Jevíčka. Žije zde  obyvatel. Obcí protéká Biskupický potok, který je pravostranným přítokem říčky Jevíčky.\n\nKraj se skládá ze západní části Drahanské vrchoviny a z východního úpatí Českomoravské vrchoviny. Mezi těmito dvěma celky se nachází nížinný pás poměrně úrodné půdy, který se nazývá Malá Haná. Ta je nepatrnou součástí dlouhého geologického prolomu zvaného Boskovická brázda, který se táhne z východních Čech ze Žamberecka přes Lanškroun, Moravskou Třebovou, Jevíčko, Boskovice, Černou Horu, Rosice až k Moravskému Krumlovu.\n\nMalá Haná byla v pravěku díky své výhodné pozici i úrodné půdě osídlena poměrně hustě. Archeologické nálezy dosvědčují, že člověk se v tomto kraji toulal již ve starší době kamenné, to jest před 27 až 12 000 lety. Asi před 6 000 lety dorazili na Malou Hanou také první zemědělci. Poté se zde vystřídalo velké množství lidských kultur, po kterých byly nalezeny mnohé vykopávky.\n\nVelmi významný byl také lid popelnicových polí, který zde sídlil asi 1100 až 400 let př. Kr. Tito obyvatelé měli své sídliště mimo jiné poblíž dnešní biskupické vlakové zastávky, kde byly roku 1889 při stavbě železnice odkryty pozůstatky z této kultury.\n\nPoté dorazil nejen do tohoto kraje, ale i na celé území dnešního českého státu národ Keltů, který si podmanil původní obyvatelstvo a přinesl mu vysokou životní úroveň. Vládu Keltů však posléze smetla invaze germánských kmenů, které vystřídali od 6. století po Kr. Slované. Malá Haná tak v sobě během staletí ukryla velké bohatství v podobě pozdějších archeologických vykopávek. Po prehistorických kulturách se dochovala také různá hradiska.\n\nNa území Malé Hané přišli asi v šestém století Slované, tu pak obsadili někdy ve století sedmém a osmém. Postupně zakládali obce, z nichž mnohé během staletí zanikly. Kdy a za jakých okolností vznikly Biskupice, není známo, stejně tak není znám původní pohanský název obce. Pravděpodobně se jednalo o jméno rodové, po nejstarším z rodu, a bylo zakončeno na \"-ice\". Tak jako pohanské názvy vesnic Cetkovice a Sudice, která nesou jména po jistém Sudovi a Cetkovi. Oproti těmto jménům jsou Biskupice, Jaroměřice a Opatovice již názvy z období křesťanství, neboť byly pojmenovány po biskupovi, opatovi a biskupovi Jaromírovi.\n\nBiskupice vznikly, stejně jako okolní vesnice Malé Hané, na ulicovém půdorysu. Ulice – náves byla založena po obou stranách potoka, přičemž směrem k plužině zůstala ulice otevřena. Později byla na tomto místě vystavena tvrz. Kostel stál mimo náves, což prozrazuje, že byl postaven později než pohanská vesnice.\n\nKdy se stala obec vlastnictvím pražského biskupa, se nepodařilo zjistit. Mohlo to být však již v desátém století, kdy česká knížata rozdávala statky církvi a klášterům. Stejně tak náležela biskupovi sousední obec Jaroměřice a velká část lesa směrem na Kladky. V roce 1063 vzniklo biskupství také v Olomouci a pražský biskup Jaromír se dostal s olomouckým biskupem Janem do velkých konfliktů, které musel posléze vyřešit až papež v Římě. Roku 1075 dojednal tedy papež mezi oběma duchovními smír, jehož důsledkem bylo odtržení Biskupic od pražského biskupství a jejich začlenění k biskupství olomouckému.\n\nNěkdy ve dvanáctém století došlo ke kolonizaci lesa u Biskupic. Cílem této činnosti bylo zvýšení výnosu ze statku olomouckého biskupa. Tak vznikly obce Kladky, Březinky a Nectava. V těsné blízkosti Biskupic byly také založeny vesnice Lhotka (jižně od obce) a Zelhotín, který ležel poblíž dnešní Nectavy. Obě tyto osady posléze zanikly. První listinné zprávy o Biskupicích pocházejí z roku 1262, kdy olomoucký biskup Bruno daroval obec k užitku olomoucké kapitule. O století později, roku 1361, koupil Biskupice markrabě Jan, bratr krále Karla IV. Krajina se mu zdála natolik výhodná, že zde nechal vybudovat pevný hrad Plankenberk. V roce 1513 prodává pán z Kynšperka naši obec Petru Šedíkovi z Kunčiny, kterému patří také sousední Jaroměřice a dokonce i Jevíčko. V zápisu v zemských deskách se poprvé uvádí, že v Biskupicích stojí tvrz.\n\nPetr Šedík z Kunčiny zůstal bezdětný, a proto většinu svého majetku odkázal svým sestřenicím. Biskupice a Březinky tak připadly sestřenici Aleně z Warnsdorfa a posléze jejímu manželovi Jeronýmovi Špetle z Prudic. Páni z Prudic vlastnili obec asi do počátku 17. století.\n\nV roce 1589, za majitele Litvína Špetle z Prudic, došlo k vyloupení biskupického kostela. Litvín tuto událost oznámil do Moravské Třebové. Uvádí, že „neznámí lotři se do kostela vloupali, truhlici vypáčili, cyborium rozsekali, peníze obecní i sirotčí z truhlice vybrali a také na zlatě kostelním velkou škodu udělali“. Litvín žádal, aby se rada při mučení lotrů v třebovském vězení pilně vyptávala, zda by někdo nevěděl o možném pachateli.\n\nRoku 1642 přitáhla na Moravu švédská armáda, která zde zůstala až do konce třicetileté války v roce 1648. Jejich přítomnost pocítila tvrdě většina obcí, Biskupice nevyjímaje. V roce 1646 přitáhli Švédové do Biskupic, kde loupili a brali vše, co se jim hodilo. Tehdejší majitel obce Vilém Švábenský si poté stěžoval, že vojáci okradli dokonce jeho dcery.\n\nPo smrti Viléma Švábenského prodala dědička panství Marie Anna Biskupice, Březinky a Nectavu Václavu Bartodějskému z Bartoděj. Tento šlechtic byl krajským hejtmanem a obec Biskupice si zvolil za svoje sídlo. K jeho statkům patřily rovněž Velké Opatovice a obě dvě panství mu spravoval brněnský úředník – hejtman Andris Matzger. Úředníkovi potomci užívali za svým jménem příponu \"-le\" (Mackerle) a stali se v Biskupicích zakladateli rodu Mackerlů. Toto příjmení zřejmě tedy pochází výhradně z Biskupic.\n\nV roce 1677 bylo v obci provedeno přeměření lánů, tzv. lánská vizitace. Při té příležitosti se uvádí, že zde žilo deset velkých a tři malí sedláci, jeden zahradník s polnostmi a čtrnáct zahradníků bez polí (chalupníků).\n\nMajitelé biskupického panství dosud přebývali na tvrzi, která stávala ve stejných místech jako zámek. Vojtěch Liebštejnský však nechal starou tvrz zbořit a na jejím místě vystavěl nový zámek. Ten se skládal ze čtyř křídel a rozlehlého dvora. Křídlo k východu a k severu bylo jednopatrové, ostatní byla přízemní a sloužila hospodářským účelům. Nad středním průčelím byla věžička s hodinami, které byly později přeneseny a umístěny na kostele.\n\nV roce 1716 byla v Biskupicích postavena palírna. Ta byla o dvanáct let později pronajata Marku Aronovi z Boskovic, který byl židovského původu. Roku 1741 dostal palírnu do pronájmu František Grőbner, měšťan a obchodník se železem z Jevíčka. V roce 1798 byla prodána jistému Mojžíšovi Bockovi. Rok 1729 byl ve znamení založení osady Liebštejn, dnešního Zálesí. Ta vznikla na místě rozparcelovaného dvora a byla pojmenována podle svého majitele Liebštejnského z Kolovrat.\nNěkterá historická data obce Biskupice.\n\n1063 vzniklo biskupství Oloumucké, které dostalo do vínku řadu obcí.\n\n1069 existovaly jako Biskupská ves, o kterou byly vedeny spory ( 1072 - 1075), které vyřešil až papež. Tak na důkaz toho, že patří biskupství Olomouckému.\n\n1267 olomoucký biskup Bruno ze severoněmeckého rodu hrabat Schauenburgu, kterému patřila krajina kolem Svitav, potvrdil vesnici Biskupice k užitku Olomoucké kapitule.\n\n1361 markrabě Jan ( bratr krále Karla IV.) koupil od církve Biskupice, aby si v příhodné krajině Postavil pevný hrad Planktenberk.\n\n1375 daroval Biskupice s hradem synovi Joštovi,který se svářil se svým bratrem Prokopem. Bratr Prokop okradl bratra Jošta o tento majetek a roku jej lénem věnoval Ješkovi Pušce z Kunštátu.\n\n1399 po vyobcování Ježka Pušky z církve, Prokop majetek zastavil Janu Boskovicovi z Brandýsa, aby dále ničil okolní majetky bratra Jošta Olomoucké kapituly.\n\n1412 Jošt daroval obec Biskupice s pustým hradem Heraldovi z Kunštátu, řečenému \"ze skal\". Poprvé se tu připomíná dvůr.\n\n1424 zmocnil se Biskupic ve válkách husitských Víček z Opatovic. Jaroměřice tou dobou byly přifařeny do Biskupic, kde i pochovávali. Po smrti Herolda z Kunštátu připadly Žofce z\n\nz Kunštátu, ale ta je 1437 prodala Martinu Alšovi z Drahanovic. Martin dal Biskupicím 1439 odúmrť.\n\n1446 - 1493 patrně dědictvím přešlo panství na pána Jana z Polanky a Nanya z Lukavce (Jan z Polanky měl manželku z rodu Drahanovických). Jan prodává poloviční panství\n\nBiskupic Alešovi z Polanky, zatím druhá polovice panství zůstává v držení Drahanovických.\n\n1493 - 1513 majitelé obou polovin Aleš z Polanky a Martin Znata a Mikuláš z Drahanovic prodali panství Volfarovi a Planknarovi z Kynšperka.Za jejich panství byl přestavěn\n\nv Biskupicích starý kostel, pořízeny nové zvony a postavena na místě dnešního zámku renesanční tvrz, protože hrad Planktenberk byl již pustý.\n\n1513 - 1545 bylo panství prodáno Petru Sedíkovi z Kunčiny, kterému patřily Jaroměřice a r. 1540 i Jevíčko.\n\n1545 - 1570 odkázal Petr majetek Biskupice sestřenici Aleně z Varnsdorfu a žádal, aby Jeroným Špetle z Prudic nic z majetku nedostal, ale přece se zde , nevím jak a proč, usadil\n\npan Jeroným.\n\n1570 - 1584 Jan Špetle z Prudic (syn Jeronýma)\n\n1584 1591 Litvín Špetle z Prudic měl v trvalém vlastnictví také Hartinkov.\n\n1589 byl v Biskupicích vyloupen kostel s velkou škodou ve zlatě.\n\n1591 - 1604 Jiří Špetle z Prudic oznamuje, že jeho strýc Litvín Špetle zemřel a stává se tak majitelem panství.\n\n1592 se Jiří Špetle ženil.\n\n1597 snížil poddaným Jiří Špetle robotu a dává k obecnímu dobru les \" Horka\".\n\n1604 - 1606 dědil panství manžel jeho dcery Elišky Hroch Jalůvka z Melovic, který dlel v Hartinkově.\n\n1606 - 1637 na tvrzi v Biskupicích dlel Jaroslav Drahanovický s manželkou Boženou Bílskou z Kasírova. V Biskupicích byly v tu dobu dva mlýny a pivovar. 1624 mu byla polovina\n\nmajetku konfiskována, ač byl katolík.\n\n1637 - 1661 po smrti Jaroslava Drahanovického bylo panství prodáno Vilému Švábenskému a jeho manželce Juliáně z Pokštejna.\n\n1661 - 1667 dědička panství Marie Anna prodala Biskupice s Nectavou a Březinkami Bartolomějskému z Bartoděj, hejtmanu, který žil v Biskupicích a z tvrze vydával nařízení\n\nV té době byla postavena hospoda č. 46. Správce jeho panství byl Andris Matzger ( zdrobnělinou vzniklo jméno Mackerle).\n\n1667 - 1713 koupil Biskupice, kde na tvrzi dlel Zikmund sak z Bohuňovic, hejtman, později úřadoval v Olomouci. Po jeho smrti 12.8. 1700 bez závěti se o jeho majetek dělili\n\nsynové. Ferdinand si vzal Biskupice, které 31.7. 1713 prodal s chatrnou tvrzí Vilému Vojtěchu Libštejnskému, hraběti z Kolovrat, proboštu na dóme v Olomouci.\n\nTen na místě tvrze dal postavit v letech 1713 - 1716 dnešní zámek a s jeho dostavěním byla postavena i panská palírna č.p. 4 ( Valouch)\n\nVojtěch Libštejnský přikoupil znovu Vranovou a Vranovou Lhotu. Posledním členem rodu byl Rudolf, mající za manželku hraběnku Marii Antonii z Blümegen 1742 - 1785 ( ovdovělou hraběnku\n\nMaquiere). Rudolf zemřel 31. 7. 1722 a 1. 8. 1722 porodila jeho manželka dceru Marii Antonii, která zemřela 15. 3. 1773. Po úmrtí dcery se její matka ( vdova) provdala\n\nještě téhož roku za vlastního strýce hraběte Krištofa z Blümegen ( bratra vlastního otce) a tak veškerý majetek přešel na rod Blümegen.\n\nBlümegen 1772 - 1816 r. 1775 dala Marie Antonie přestavět kostel, posledně přestavovaný za Volfarta a Planknara z Kynšperka, vysvěcen r. 1776. 1788 ze závěti dala přestavět kostel ve Vranové\n\nLhotě. Po jejím úmrtí byl majetek předán jejímu bratrovi Jindřichovi z Blümegen, dále jejímu nevlastnímu synovi Heřmanovi, který však zemřel 6. 6. 1813. Potom 3. 4. 1816\n\ndošlo k vyrovnání v tom smyslu, že vdova po něm rozená Františka, baronka zeStillfriedu, převzala panství Vizovické ( Vizovice místo rodinné hrobky rodu).\n\nSchaaffgotsche 1816 - 1874 Biskupice hrabě Josef Schaaffgotsche, který nebyl plnoletý, proto za něj spravoval panství otec Arnošt Schaaffgotsche ( Josef narozen 17. 9. 1794 -\n\n17.9.1818 zemřel ve věku 24 let). Uzavřel sňatek s Marií, hraběnkou z Fürstenberku, nar 15.1.1792, zemřela 19.7.1863. Dala vysadit park kolem zámku o čemž svědčí\n\npomníček v parku s textem (přeloženo) Pamětní kámen v upomínku na zakladatelkou této zahrady, šlechetnou hraběnkou Marií Schaallgotche - Fürstenberkovou, založený\n\n1863 v roce jejího rozloučení se s námi, jejím nejvěrnějším přítelem.\n\nZ manželství byly tři děti. V Biskupicích zůstal Bedřich, nar. 22.7.1822, zemřel 6.5.1892 ( za manželku měl Terezii Pálfy z Frdót 24.1.1824 - 14.9.1879, měli dvě děti,\n\nv Biskupicích zůstala Antónie ( 18.7.1850 - 26.3.1942).\n\nThurn Taxis ( 1874 - 1945) Antonie se provdala za prince Lamoral Thurn und Taxis, nar. 13.4.1832 - 9.12.1903. Měli dva syny. V Biskupicích Friedrich, 2.12.1871 - 10.5.1945, byl\n\nzastřelen partyzány. Za manželku měl Belgičanku Eleonoru, 25.1.1877 - 1959. Měli tři děti. Eulálie nar. 1908, Lamoral nar. 26.4.1910 a Hugo nar. 21.9.1916.\n\nPo skončení II světové války žádný v Biskupicích nezůstal. 7.5.1970 zámek navštívila Lamoralova dcera Marie Antonie, nar. 22.4.1944. Později Hugův syn Karl, který přivezl\n\ndědovi na hřbitůvek pomníček.\n\nObce založené v Biskupském panství.\n\nVysoká - 1720 o 15 domech, založena za Viléma Vojtěcha Libštejnského z Kolovrat na částečně rozparcelovaném dvoře. R. 1775 po úplném zrušení dvora Blümegenové obec rozšířili. Roku 1869 byla Vysoká částí Březinek.\n\nV Nectavě- r. 1744 prodali Libštejnští hospodu Davidu Svatošovi. R. 1747 mlýn Petru Korábovi z Brandýsa, od r. 1790 je v majetku rodiny Kornitzeru.\n\nV Biskupicích r. 1772 prodává A. Blümegen č.p. 50, hospodu a kovárnu, vedle mlýna v lukách Mikuláši Přichystalovi. r. 1783 kovárnu č.p. 2 Ondřeji Zalíbilovi, r. 1798 palírnu č.p. 4 kupuje žid Mojžíš Bock.\n\nNová Roveň - r. 1786 o 22 domech založena Blümegeny nad obcí Stará Roveň.\n\nU Biskupic - 1826 - 1830 východně na svahu J. Schaaffgotsche založil kolonii Flintór o 22 domech pro lesní dělníky.\n\nV Hartinkově - 1826 - 1830 J. Schaaffgotsche zalořil 25 domů a 1838 dalších 7 domů.\n\nV Biskupicích - r. 1831 J. Schaaffglotsche prodal mlýn v lukách č.p. 49 Vincenci Jurníčkovi. R. 1870 byl zrušen panský pivovar č.p. 11 ze kterého obec zbudovala r. 1878 trojtřídní školu.\n\n\nPálení má v obci dlouholetou tradici, neboť dostatek dobrého ovoce na Malé Hané k tomu přímo vybízel i v minulosti. Již roku 1716 dala vrchnost postavit poblíž zámku panskou palírnu (dnes č.p. 4). Zde se postupně vystřídalo mnoho nájemců. Po druhé světové válce se stal majitelem biskupického lihovaru stát a v dnešní době zde hospodaří soukromý podnikatel. Pálí se nejen ze švestek, ale i ze třešní, hrušek a jablek apod.\n\nBiskupický znak znázorňuje pluh.\n\n\nBiskupice v roce 2010 vyhrály cenu \"Vesnice roku – Modrá stuha\" za společenský život v obci.\n\nBiskupice se tři roky po sobě zapsaly do České knihy rekordů:\nVšechny tyto tři rekordy je možné v současné době zhlédnout na návsi v Biskupicích.\n\nNejzajímavější akce ve vesničce je \"Biskupické kaléšek\", který do vesnice patří už 13 let. Duchovními otci této akce jsou František Václavek a Oldřich Koudelka.\n\n\n\n\n\n"}
{"id": "135036", "url": "https://cs.wikipedia.org/wiki?curid=135036", "title": "Vinařice (okres Mladá Boleslav)", "text": "Vinařice (okres Mladá Boleslav)\n\nObec Vinařice se nachází v okrese Mladá Boleslav, kraj Středočeský. Rozkládá se 6 km jihovýchodně od Mladé Boleslavi. Těsně přiléhá k městu Dobrovice. Žije zde obyvatel.\n\nPrvní písemná zmínka o obci pochází z roku 1227.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Vinařice \"(507 obyvatel)\" byly v roce 1932 evidovány tyto živnosti a obchody: cihelna, 2 hostince, 2 kováři, obchod se smíšeným zbožím, 2 trafiky, velkostatek.\n\n\nSilniční doprava\n\nDo obce vede silnice III. třídy.\n\nŽelezniční doprava\n\nŽelezniční trať ani stanice na území obce nejsou. Nejblíže obci je železniční stanice Dobrovice ve vzdálenosti 2,5 km ležící na trati 071 z Nymburka do Mladé Boleslavi.\n\nAutobusová doprava\n\nV obci zastavovaly v pracovních dnech června 2011 autobusové linky Mladá Boleslav-Dobrovice-Prodašice \"(11 spojů tam i zpět)\", Dobrovice-Němčice \"(3 spoje tam i zpět)\" a Mladá Boleslav-Dobrovice-Dobrovice,Chloumek \"(6 spojů tam i zpět)\" .\n\n"}
{"id": "135037", "url": "https://cs.wikipedia.org/wiki?curid=135037", "title": "Staňkov (okres Domažlice)", "text": "Staňkov (okres Domažlice)\n\nMěsto Staňkov () se nachází v okrese Domažlice v Plzeňském kraji. Žije v něm obyvatel. Město leží na železniční křižovatce asi v půli cesty mezi Plzní a Domažlicemi, cca 30 km od Klatov, 28 km od Plzně a 24 km od Domažlic. Městem protéká řeka Radbuza, do které se před Staňkovem napojuje potok Zubřina. \n\nNázev města je odvozen ze jména Staněk ve významu ves lidí Staňkových. V historických pramenech se název objevuje ve tvarech: de Stancowic (1233), de Ztankov (1243), de Stankow (1252), Stankow (1352), na Stankovy (1432), Stankowy (1557) a Stankowo (1654).\n\nPrvní písemná zmínka o obci pochází z roku 1233. Obec se původně skládala ze dvou osad nazvaných Městys Staňkov a Ves Staňkov, které byly v roce 1951 zrušeny.\n\nVe městě existovaly dvě sklárny. Jedna na výrobu zrcadel a litého skla, druhá na výrobu skla bezpečnostního. První pojmenovaná podle vlastníka sklářského podniku Andreas Ziegler's Sohn, vznikla v letech 1867-1869 v blízkosti řeky Radbuzy. Druhá nazývaná TRIPLEX byla postavena u nádraží v roce 1926. První zanikla v důsledku velké hospodářské krize a ztráty odbytišť. Její majetek převzali manželé František a Marie Kreysovy, kteří sklárnu přestavěli na výrobnu šamotového a dinasového zboží. Druhá sklárna TRIPLEX zanikla v roce 1946 po znárodnění a začlenění do podniku Union Teplice-Šanov, který ve Staňkově provoz ukončil.\n\nOd roku 1937 sídlila v budově bývalé sklárny u řeky Radbuzy firma Františka a Marie Kreyzových na výrobu šamotového zboží. V roce 1948 byla znárodněna a začleněna do Západočeských keramických závodů Horní Bříza. V roce 1950 byl podnik přesunut pod Chlumčanské keramické závody (CHKZ). Vyráběla se zde formovací hmota pro slévárny, kyselinovzdorné kameniny, antukové komínové bloky, šamotové cihly, fasádní nástřiková drť a kaselská hněď, která se stala velmi populární. Staňkovský závod ji vyvážel do řady zemí západní i východní Evropy. Později závod začal vyrábět glazované mozaiky, v roce 1982 zavedl glazované pásky a v roce 1993 slinuté a leštěné dlaždice. V roce 2006 došlo k ukončení provozu CHKZ ve Staňkově. \n\nPrvní cihelna byla ve Stańkově založena v roce 186. Samotná výroba cihlářského zboží v sousedské cihelně zahájila provoz až po roce 1871. Jejím předsedou byl tehdy Jan Pavlík. V 70. letech 19. století následovala cihelna poštmistra Edmunda Meyrosera a v 90. letech se přidala cihelna Františka Trnky. Nakonec svůj provoz otevřely cihelny podnikatelů Josefa Klimenta a Františka Kreysy. Jeho vnuk František ji zmodernizoval, rožšířil a provoz cihelny udržel až do znárodnění roku 1948. Poté se uvádí jako závod Západočeských cihelen, n.p. Stod, který vyráběl okrasné tvarovky, plotovky a drenážní trubky. Jako neefektivní byl zlikvidován v lednu roku 1984. \n\nMěšťanský pivovar vznikl v roce 1602 potom, co bylo městu uděleno várečné právo. Pivo se zpočátku vařilo v soukromí, později ve společné varně. Pivovar býval majetkem sousedským a výroba piva byla dražena. Roku 1872 vznikla první akciová společnost, jejímž prvním sládkem byl J. Kestřánek. Po jejím krachu byl pivovar prodán v dražbě Karlu Trauttmansdorffovi, který jej spravoval až do roku 1945.\n\nDobývání uhlí v dolech východně od Staňkova probíhalo kolem roku 1800 ručně. Největší rozvoj zaznamenal důl Ondřej, který využil moderní stroje i lanovou dráhu do skláren. Byl provozuschopný až do roku 1925. Severně od Staňkova v oblasti Stříbrnice se těžila olověná a zinková ruda. V její blízkosti se těžila i cihlářská hlína. Ve městě a jeho okolí se nacházelo několik cihelen. Podnikatelskému rodu Kreysů patřila jedna z největších cihelen až do znárodnění v roce 1948.\n\nVe městě se nachází 5 kulturních památek:\n\n\n\n"}
{"id": "135038", "url": "https://cs.wikipedia.org/wiki?curid=135038", "title": "Štěchovice (okres Strakonice)", "text": "Štěchovice (okres Strakonice)\n\nObec Štěchovice se nachází v okrese Strakonice v Jihočeském kraji, zhruba 10 km západně od Strakonic. Obcí protéká Novosedelský potok a probíhá jí silnice II/172 (Katovice–Strašín). Žije zde obyvatel.\n\nPrvní písemná zmínka o obci pochází z roku 1408.\n\n\n"}
{"id": "135039", "url": "https://cs.wikipedia.org/wiki?curid=135039", "title": "Radnice (okres Rokycany)", "text": "Radnice (okres Rokycany)\n\nMěsto Radnice (mn. č., tedy v \"Radnicích\") se nachází v okrese Rokycany v Plzeňském kraji. Leží v nadmořské výšce 382 metrů v Plaské pahorkatině. Žije v něm obyvatel.\n\nPoblíž města se rozkládá také celosvětově významná paleontologická lokalita Ovčín u Radnic v podobě opuštěného černouhelného lomu, s rozsáhlým nalezištěm velkého množství fosílií převážně rostlin.\n\nNa náměstí stojí kostel svatého Václava a na kopečku nad městem kaple Panny Marie, ke které vede křížová cesta. V roce 2014 byla dokončena její celková oprava. Začíná u sousoší Piety a končí u kaple na Kalvarii.\n\nPrvní písemná zmínka o obci pochází z roku 1336 (psáno \"Radnicz\"). Roku 1570 povýšil Maxmilián II. na přímluvu Jana Černína z Chudenic městečko na město a povolil pečetit červeným voskem. Český název Radnice používán od roku 1854. Původně bylo sídlo součástí panství Zbiroh, vlastníky byli Rožmberkové do roku 1431. Od roku 1542 panství Březina. Roku 1654 se stává součástí Plzeňského kraje, roku 1850 součást okresu Rokycany. Městský pivovar založen v roce 1587, zrušen 1945, roku 1865 založen pivovar Šternberský (zrušen 1959). Sklárny na výrobu dutého skla a broušení váz a podnosů zanikly ve dvacátých letech dvacátého století. Železniční spojení město získalo v roce 1893 prodloužením trati Chrást u Plzně – Stupno.\n\n\n\n\n\n"}
{"id": "135040", "url": "https://cs.wikipedia.org/wiki?curid=135040", "title": "Vítonice (okres Znojmo)", "text": "Vítonice (okres Znojmo)\n\nObec Vítonice (německy \"Wainitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1351.\n\n\n\n"}
{"id": "135041", "url": "https://cs.wikipedia.org/wiki?curid=135041", "title": "Pravice (okres Znojmo)", "text": "Pravice (okres Znojmo)\n\nObec Pravice (německy \"Probitz\") se nachází v okrese Znojmo v Jihomoravském kraji. Žije zde obyvatel..\n\nPrvní písemná zmínka o existenci osady z roku 1141 je nejistá, další pochází až z roku 1222, kdy je ve vsi připomínán farní kostel. Ves byla dříve nazývána Bravice, německy Prbitz. V roce 1293 postoupila staroboleslavská kapitula své desátky v Pravicích lounskému klášteru, který tu měl patronát. Část osady v roce 1336 koupila abatyše znojemských klarisek Markéta (tomuto klášteru náležela až do roku 1492), druhá část patřila již před rokem 1351 Vilémovi z Oponešic. Tento muž byl pravděpodobným stavebníkem dávno zaniklé pravické tvrze, o které je zmínka v roce 1356. Žil ještě v roce 1385, kdy prodal ves i s tvrzí Janovi z Kostník. Ten prodal nabyté zboží již po pěti letech Přibíkovi z Pravic. V roce 1447 seděl na Pravicích Jan Račický z Pravic, v roce 1466 zase Mikuláš ze Zástřizl. Od té doby není o tvrzi v Pravicích žádná zmínka a proto je víc než jisté, že zanikla někdy brzy poté, za česko-uherských válek. Ves sama se stala součástí nejprve lounského a hrušovanského, později (od roku 1692) fryšavského panství, u něhož zůstala až do zániku patrimoniální správy (1848).\nVe vsi není významnějších historických památek, někdejší gotický kostel neznámého patrocinia, připomínaný v roce 1222 a existující ještě v 18. století nahradila v roce 1833 kaple Nejsvětější Trojice, vybudovaná nákladem vídeňského obchodníka P. Fuhrlingera a jeho ženy rozené Hieszové z Pravic. Dominantu obce tvoří majer, dochovaný přes necitlivé zásahy v 50.-80. letech 20. století téměř v původní podobě z počátku 19. století, kdy byl vystavěn břežanskými Lichtenštejny. Jeho severovýchodní nároží tvoří barokní sýpka datovaná na jižním průčelí letopočtem 1703.\n\nZajímavější stavbou, nacházející se několik stovek metrů za hranicí katastru obce, v katastru obce Šanov, je tzv. Emin zámek, vystavěný v roce 1882 majitelem hrušovanského velkostatku hrabětem Eduardem Khuenem-Belassy a pojmenovaném po jeho manželce Emanuele, rozené šlechtičně Kammel z Hardeggeru. Na výmalbě jeho interiérů se podílel Alfons Mucha, který zde později na přelomu 80. a 90. let 19. století pobýval. Dalším častým hostem hraběcí rodiny zde byl profesor vídeňské university Max Dvořák. Ten na zámečku také zemřel († 8. 2. 1921), pohřben byl v Hrušovanech. Pravická znaková obecní pečeť náleží na Moravě k nejstarším. Pochází z roku 1598, oboustranně vykrajovaný renesanční štít v pečetním poli vyplňuje motiv krojidla, překříženého radlicí a doplněného třemi žaludy a třemi kvítky na stonku bez listů.\n\nAutor navrženého znaku a praporu obce vyloučil převzetí tak běžných symbolů, jakými byly na obecních pečetích radlice a krojidlo. Ty nahradil zelenou barvou, v obecné rovině evokující zemědělský charakter obce. Ze staré pečetě byl jako jediný převzat pouze motiv žaludů. Dvojím způsobem byl připomenut poněkud nelogicky také rod hrabat Khuen-Belassy (červená a stříbrná, resp. červený dvouocasý lev z jejich rodového erbu), přestože Pravice tomuto rodu nikdy nepatřily. Poslední figurou je hradba s cimbuřím převzatá z erbové desky umístěné na vstupním rizalitu panského domu majeru. Deska sem byla umístěna roku 1818 poté, co byla nalezena mezi ruinami kyjovického panského dvora. Pocházela z tamní tvrze znovu postavené roku 1497 rytířem Petrem z Kyjovic, na kteroužto událost sama upomíná (latinský nápis vlevo na desce: anno dni 1497, tedy Léta Páně 1497, německy jméno stavitele nahoře na desce: Peter von Gaybitz). Blason erbu: vpravo nakloněný kolčí štít, jehož povrch dekoruje doprava otočený korunovaný lev ve skoku vyrůstající z hradby s cimbuřím; totéž se opakuje v klenotu, na přilbě přikryvadla. Erb rovněž ovlivnil současnou podobu znaku obce Kyjovice.\n\n\n\n"}
{"id": "135042", "url": "https://cs.wikipedia.org/wiki?curid=135042", "title": "Úžice (okres Kutná Hora)", "text": "Úžice (okres Kutná Hora)\n\nObec Úžice () se nachází v okrese Kutná Hora ve Středočeském kraji, asi 25 km jihozápadně od Kutné Hory a 5 km východně od města Sázava. Žije v ní obyvatel. Součástí obce jsou i vesnice Benátky, Čekanov, Františkov, Chrastná, Karlovice, Mělník, Nechyba, Radvanice a Smrk. Obcí protéká Úžický potok.\n\nPrvní písemná zmínka o obci pochází z roku 1284.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Úžice \"(355 obyvatel, katolický kostel)\" byly v roce 1932 evidovány tyto živnosti a obchody: 4 obchody s dobytkem, družstvo pro rozvod elektrické energie v Úžicích, hospodářské strojní družstvo, 2 hostince, kovář, krejčí, 4 obuvníci, 12 rolníků, 2 řezníci, 2 obchody se smíšeným zbožím, spořitelní a záložní spolek pro Úžice, trafika, 2 truhláři, družstvo pro zásobování vodou.\n\nV obci Čekanov \"(přísl. Talmberk, 207 obyvatel, samostatná obec se později stala součástí Úžic)\" byly v roce 1932 evidovány tyto živnosti a obchody: 4 hostince, mlýn, obuvník, řezník, 2 obchody s lahvovým pivem, 2 obchody se smíšeným zbožím, 2 trafiky.\n\nVe vsi Mělník \"(120 obyvatel, samostatná ves se později stala součástí Úžic)\" byly v roce 1932 evidovány tyto živnosti a obchody: hostinec, kolář, kovář, 5 rolníků.\n\nV obci Radvanice \"(přísl. Benátky, Nechyba, 408 obyvatel, samostatná obec se později stala součástí Úžic)\" byly v roce 1932 evidovány tyto živnosti a obchody: cihelna, 3 hostince, kolář, kovář, kožišník, lihovar, 7 rolníků, 2 obchody se smíšeným zbožím, 3 trafiky, truhlář, velkostatek, zahradnictví.\n\nV obci Smrk \"(přísl. Františkov, Chrastná, 421 obyvatel, samostatná obec se později stala součástí Úžic)\" byly v roce 1932 evidovány tyto živnosti a obchody: cihelna, 2 hostince, kolář, obchod s koňmi, mlýn, rolník, sadař, 2 řezníci, 6 obchodů se smíšeným zbožím, trafika, truhlář.\n\n\nV nejbližším okolí Úžic se nacházejí tyto vsi a obce (řazeny od severu podle směru hodinových ručiček):\n\nDopravní síť\n\nVeřejná doprava 2011\n\n"}
{"id": "135044", "url": "https://cs.wikipedia.org/wiki?curid=135044", "title": "Toronto Maple Leafs", "text": "Toronto Maple Leafs\n\nToronto Maple Leafs (celým názvem: Toronto Maple Leaf Hockey Club, zkráceně: Maple Leafs, nebo jen Leafs) je profesionální kanadský klub ledního hokeje, který sídlí v Torontu v provincii Ontario. Do NHL vstoupil v jejím inauguračním ročníku 1917/18 a hraje v Atlantické divizi v rámci Východní konference. Své domácí zápasy odehrává v hale Scotiabank Arena (původně Air Canada Centre) s kapacitou 20 270 diváků. Klubové barvy jsou modrá a bílá.\n\nToronto je jedním z tzv. \"Původní šestky\" (orig.: \"Original Six\", šestice původních klubů NHL). Toronto Maple Leafs je prvním klubem NHL, jehož hodnota dosáhla v tradičním přehledu časopisu Forbes hranice miliardy dolarů. V roce 2018 je hodnota klubu podle časopisu Forbes 1,45 miliardy dolarů. Největší rivalita panuje s kluby Montreal Canadiens, Detroit Red Wings, Ottawa Senators a Boston Bruins.\n\nV roce 2020 čeká klub na vítězství ve Stanley Cupu již 53 let, nejdéle ze všech klubů v NHL.\n\nPřímými předchůdci klubu byly Toronto Arenas (1917–1919) a Toronto St. Patricks (1919–1927). Farmářskými kluby jsou Toronto Marlies hrající AHL a Newfoundland Growlers z ECHL.\n\n\nZdroj: \n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "135045", "url": "https://cs.wikipedia.org/wiki?curid=135045", "title": "Introspekce", "text": "Introspekce\n\nIntrospekci, neboli metodu zkoumání toho, co probíhá v mysli (vědomí), navrhuje jako první anglický myslitel John Locke (1632-1704).\n\nPomocí introspekce (sebepozorování) se pokouší dospět k určení jakýchsi elementů (prvků vědomí), z jejichž spojování (asociací) se skládá veškerý duševní vědomý život. Rozlišuje dva druhy těchto prvků:\n\nPojem introspekce se též používá jako přímý výraz pro vnitřní sebezkoumání, tzv. obrácení pozornosti do sebe nejen na myšlenkové úrovni, ale například i citové v důsledku reakce na okolní podměty.\n\nOproti tomu empirické směry poznání tvrdí, že vše, co se děje v mysli (a je v intelektu), je ovšem odvozeno od počitků a vjemů. Bez nich by byla mysl prázdná. - \"„Nic není v mysli, co nebylo dříve ve smyslech.“\" (J. Locke)\n\nTeorii elementů později rozšířil Edward C. Tolman v neobehaviorismu a kognitivní psychologii.\n\nIntrospekce byla jednou z hlavních metod psychologie 19. století, později byla kritizována zejména zástupci behaviorismu, odmítnuta jako nevědecká a nahrazena extrospekcí. Introspekce je nadále důležitou součástí kvalitativního výzkumu.\n\nTaké se uvádí tento termín v souvislosti s R. Descartem (1649) jako psychologická metoda pozorování sebe sama, vlastní psychiky, vnitřních prožitků a procesů probíhajících ve vědomí. (Psychologický slovník; Hartl a Hartlová; 2004). Tato metoda byla využívána i v první psychologické laboratoři v Lipsku W. Wundtem, kde byla přísně kontrolována.\n"}
{"id": "135046", "url": "https://cs.wikipedia.org/wiki?curid=135046", "title": "Skřipec", "text": "Skřipec\n\nSkřipec (někdy též žebřík) je jeden z ostřejších nástrojů útrpného práva. Slouží ke znehybnění a bolestivému napnutí vyslýchaného. Jde o vodorovnou, šikmou či svislou konstrukci, opatřenou okovy či jhy k zachycení rukou a nohou vyslýchaného a napínacím zařízením, nejčastěji ve formě rohatky a několikaramenného vratidla. Starší konstrukce napínací zařízení neměly a pro napínání se používala rozličná závaží, zavěšovaná nejčastěji na nohy vyslýchaného. \n\nRanivý účinek spočívá v bolestivém natažení kloubního vaziva a tkání trupu a končetin, vedoucí při vyšším natažení až k jejich ruptuře či vykloubení (prakticky v ramenních a kolenních kloubech). Některé varianty skřipců používaly pro zostření účinku hraněné či ozubené hřebeny, vkládané nejčastěji pod záda vyslýchaného. Jinou variantou zostření (používanou zejména u svisle konstruovaných skřipců) bylo vtahování vyslýchaného s rukama za zády – technika, vedoucí k luxaci ramenních kloubů. Alternativním využitím konstrukce skřipce (používaným ve Španělsku) bylo smyčkování – přitahování trupu nebo končetin ke konstrukci skřipce smyčkami provazu, které se utahovaly otáčením podložených dřevěných vratidel. \n\nZařízení odvozená od skřipce jsou častou pomůckou pro BDSM aktivity, kde se používají pro znehybnění submisivního jedince.\n"}
{"id": "135047", "url": "https://cs.wikipedia.org/wiki?curid=135047", "title": "Skřipec (rozcestník)", "text": "Skřipec (rozcestník)\n\nSlovo skřipec může mít více významů:\n"}
{"id": "135048", "url": "https://cs.wikipedia.org/wiki?curid=135048", "title": "Železná panna", "text": "Železná panna\n\nŽelezná panna se řadí k ostřejším nástrojům útrpného práva. Jde o kovovou či dřevěnou konstrukci, těsně obepínající trup či celé tělo vyslýchaného, opatřenou na vnitřních stranách ostrými kovovými hroty. Železné panny byly konstruovány ve dvou typech - první typ byl určen k dlouhodobějšímu pobytu vyslýchaného a hroty nebyly v přímém kontaktu s tělem – stresujícím působením byl pobyt v uzavřeném prostoru se špatnou výměnou vzduchu a spánková deprivace (vyslýchaný na hroty padal při usínání). Tento typ se nazýval také kabát a byl rozšířenější. Druhým typem je těsná konstrukce, kde hroty pronikají do těla při uzavírání nástroje. Starším typem obdobného mučicího nástroje byla dřevěná bedna s víkem pobitým hřeby nebo ostrými úlomky kamene, tu používali údajně už Kartáginci, kteří v ní měli kolem roku 250 př. Kr. mučit římského vojevůdce Marca Atilia Regula. Alžběta Báthoryová údajně používala pro mučení a zabíjení dívek železnou pannu v podobě sochy, jejíž paže při dotyku objaly tělo odsouzené a probodly ho ostrými hroty, jedná se však zřejmě o romantický výmysl.\n\nPrvní železnou pannu nechal podle historika Polybia údajně sestrojit už v antickém Řecku král Nabis ze Sparty. Německý historik Johann Philipp Siebenkees v 18. století psal o železné panně v Norimberku, v níž byl prý roku 1515 umučen padělatel mincí. Je to jediná relativně věrohodná zpráva o použití železné panny ve středověku a raném novověku. Podle historiků se ve skutečnosti železná panna jako mučidlo nikdy nepoužívala a jedná se o výmysl z doby romantismu. První železná panna byla sestrojena až v roce 1793 jako podvrh vydávaný za originál ze 16. století.\n\nŽelezná panna je také název heavymetalové skupiny Iron Maiden.\n\n"}
{"id": "135049", "url": "https://cs.wikipedia.org/wiki?curid=135049", "title": "Vědomí", "text": "Vědomí\n\nVědomí (od \"věděti\") je ústředí integrované psychické činnosti člověka a v různé míře i dalších živočichů, zahrnující všechno, čemu právě věnují svoji pozornost. Vědomí integruje rozmanité duševní či mentální činnosti (vnímání, myšlení, cítění, vyjadřování, paměť, pozornost atd.) a do jisté míry je řídí. U člověka umožňuje sebereflexi, v níž se samo stává předmětem pozornosti. Je zdrojem vůle a volních aktů, rozhodování, a tudíž i jakýmsi ohniskem či středem lidské osoby. Vědomí můžeme ztratit ve spánku, v těžké nemoci a při úrazech mozku, je tedy patrně na mozku závislé.\n\nSlovo vědomí lze použít také jako přechodné, ve spojení s předmětem: vědomí něčeho a \"být si vědom\" něčeho, což znamená nejen vědět, ale toto vědění také aktualizovat, zpřítomnit, případně z něho vyvozovat praktické důsledky pro své jednání. Přirozeným předpokladem svobody ve společnosti je, že všichni \"jsou si vědomi\" důsledků svých jednání, že si je přičítají a že za ně nesou odpovědnost. Lidé \"nepříčetní\", kteří toho nejsou schopni, musí být svěřeni cizí péči, případně dohledu.\n\nPojem vědomí se postupně oddělil od starší představy svědomí jakožto vědomí mravního. Význam vědomí sebe vyzdvihl francouzský filosof René Descartes (1596–1650), který v něm nalezl jediný zdroj jistoty poznání: zatímco i smyslové vjemy mohou být klamné; věta „Myslím, tedy jsem“ (Cogito ergo sum) je v okamžiku, kdy ji říkám, nutně pravdivá. V průběhu novověku pojem vědomí pozvolna vytlačuje starší pojem duše, protože je určitější a lépe přístupný filosofickému i vědeckému zkoumání. Na druhé straně přispívá k jistému zužování našeho chápání sebe samých, protože navozuje představu, že člověk jen myslí nebo poznává. Současná věda chápe vědomí jako projev mozkové a nervové činnosti, jež zkoumá fyziologickými prostředky.\n\nVýrazy pro vědomí v různých jazycích lze překládat mnohdy jen s obtížemi. V řadě jazyků se pojmy vědomí a svědomí vyjadřují tímtéž slovem (lat. \"conscientia\", fr. \"conscience\"). Kromě toho je zde řada dalších pojmů s příbuzným významem, například duch (lat. \"spiritus\", fr. \"esprit\", něm. \"Geist\"), duše (lat. \"anima\", angl. \"soul\", franc. \"ame\", něm. \"Seele\") nebo mysl (angl. \"mind\"). Některé buddhistické pojmy v tomto směru jsou patrně zcela nepřeložitelné a dají se popsat jen vysvětlováním. Jejich převod přes angličtinu bývá ještě zkreslován evropskými myšlenkovými kategoriemi.\n\nV lékařství se jako vědomí označuje stav, kdy pacient vnímá, plně si uvědomuje sebe sama a kdy na podněty reaguje ze své vůle. V tomto bdělém stavu prožíváme události jinak než ve spánku, bezvědomí a kómatu, neostře či zastřeně pak ve stavech ospalosti, somnolence či soporu (sopor – tvrdý spánek), stejně jako u změněného vědomí během hypnózy či transu. Z fyziologického hlediska je vědomí souhrnem funkcí, které umožňují přijímat podněty z vnitřního i vnějšího prostředí (percepce), vyhodnocovat je a zpracovávat, ukládat je jako \"engramy\" (paměťové stopy) a odpovídat na ně přiměřeným způsobem. V (neuro)psychologii lze vědomí definovat úžeji jako zaměřenou pozornost, pracovní (provozní) paměť nebo paměti, ale i sebeuvědomování a osobnost.\n\nPsychologové a psychiatři často používají pojmu \"plné vědomí\" ve smyslu vědomí sebe, uvědomování si své vlastní existence a identity. Bytost, která dosáhla stavu plného vědomí, se nazývá osoba. C. G. Jung definoval vědomí jako funkci či aktivitu, která udržuje psychické obsahy ve vztahu k „já“.\n\nVědomí je jeden z ústředních pojmů novověké filosofie od Descarta přes Hegela a Schopenhauera až po Husserlovu fenomenologii a existencialismus. Jak ukázal Immanuel Kant, podílejí se na každé naší zkušenosti „apriorní formy“ vědomí, jako je prostor a čas, bez nichž by se ani smyslové vjemy nemohly stát zkušenostmi. Někteří filosofové a teologové však používají starší pojem „duše“, aby připomněli i ty stránky lidské osoby, které nemají povahu vědění a poznávání.\n\nPodobné úvahy mohou snadno přejít do praktických důsledků v průběhu debaty o právech zvířat, o zodpovědnosti za trestný čin nebo o filosofii vzdělávání. Filosofie umělé inteligence pak také usiluje o to poskytnout odpovědi na otázky jako zdali je možné vědomí uměle vytvořit, zdali se liší lidské vnímání od vnímání stroje nebo jestli je možné vidět lidské vědomí jako nadpřirozenou entitu,\n\nŽe velkou část toho, co se děje v našem těle, nemůžeme nijak ovládat, ba ani bychom ovládat nedovedli (např. srdeční tep nebo trávení), věděli lidé odjakživa. Německý filosof F. Nietzsche upozornil na podstatnou omezenost lidského vědomí a na řadu dalších automatismů, jež sami neovládáme. Rakouský psychiatr Sigmund Freud pak na základě svých zkušeností s pacienty vyslovil názor, že „Já není pánem ve svém domě“ a zavedl důležité pojmy cenzury, potlačení, podvědomí případně nevědomí.\n\nTéma vědomé a nevědomé činnosti je předmětem zkoumání nejen ve filosofii a psychologii, ale dnes především v neurovědách a fyziologii.\n\nV určitém čase můžeme zaměřit pozornost pouze na omezený počet podnětů, ale pokud např. v hlučné místnosti uslyšíme zašeptat svoje jméno, ihned zpozorníme. Zaznamenáváme podněty, které vědomě nevnímáme. Mnoho vzpomínek a myšlenek není v určité chvíli částí našeho vědomí, pokud je to však potřebné, mohou být do vědomí vyvolány. Takovéto vzpomínky dostupné vědomí se nazývají předvědomé vzpomínky. Zahrnují specifické osobní vzpomínky na soukromé události nashromážděné v průběhu života. Také zahrnují naučené dovednosti, např. hraní na kytaru apod.\n\nNevědomí je úhrn všech duševních jevů postrádajících vlastnosti vědomí. Patří sem tedy psychické obsahy, které si člověk neuvědomuje, jež ale působí na jeho vnímání, chování a jednání, aniž o nich ví. Nevědomí obvykle obsahuje emočně bolestivé vzpomínky, které byly vytěsněny, případně další touhy a vzpomínky, jež ovlivňují chování přímo nebo zastřeně, prostřednictvím snů, chybných úkonů, přeřeknutími a specifickým chováním. Některé vzpomínky a duševní procesy jsou introspekcí nepřístupné, a proto mohou být označeny jako nevědomé. Vodítka z prostředí mohou ovlivnit naše chování, aniž bychom si toho byli vědomi.\n\n\"Nevědomí kolektivní\" je termín C. G. Junga pro oblast nevědomí, která obsahuje kolektivní (všem lidem společné) psychické obsahy, tzv. archetypy. Dle hlubinné psychologie soubor představ, jež se vyskytují v mytologii a náboženství.\n\n\n\n\n"}
{"id": "135050", "url": "https://cs.wikipedia.org/wiki?curid=135050", "title": "Třebeš", "text": "Třebeš\n\nTřebeš (; dříve také \"Střebeš\") je místní částí statutárního města Hradec Králové. Leží jihovýchodně od centra města, a slouží jako obytná čtvrť. Na jejím okraji leží i nákupní centrum Hvězda, které odděluje Třebeš od Moravského Předměstí. \n\nV katastrálním území Třebeš leží kromě místní části Třebeš také místní část Moravské Předměstí. Na většině území místní části (a zčásti i na území části Nový Hradec Králové) vykonává svou působnost komise místní samosprávy \"Třebeš\".\n\nNa třebešském katastru se nachází bývalá osada \"Lhota pod Strání\" (starší zástavba v ZSJ Moravské Předměstí IV). V roce 1451 nesla Lhota název \"Hrdlořezy\", protože se v těchto místech vykonávala hrdelní spravedlnost (v knize \"Okolo Hradce\" od Zdeňka Doubka a Milana Lajdara je zmínka o tom, že Lhota pod Strání byla původně dvorem ve vsi Hrdlořezy).\n\nDříve byla součástí Třebše také osada \"Kopec Svatého Jana\", po roce 1950 se však již neuvádí. V ní se nacházel také tak zvaný Zámeček. Nejdříve jako primaská renesanční vila, později barokně přestavěná, která byla postavena na bývalé vinici. Zámeček od roku 1873 sloužil jako bytový dům rodiny Waldeků, ale později byl nuceně zestátněn a pro svůj špatný stav uzavřen. 2. července 1978 byl nakonec zbourán, dnes z budovy zbývají jen staré zasypané sklepy. Nedaleko tohoto již neexistujícího objektu se nachází také kostel sv. Jana Křtitele se zvonicí, podzemní a nadzemní vodojemy a hvězdárna a planetárium.\n"}
{"id": "135051", "url": "https://cs.wikipedia.org/wiki?curid=135051", "title": "Příčiny druhé světové války", "text": "Příčiny druhé světové války\n\nDruhá světová válka představuje největší válečný konflikt v historii lidstva. Jeho kořeny je nutno hledat v předcházejícím celosvětovém konfliktu – první světové válce, po níž vítězové stanovili ve Versailleské smlouvě velmi tvrdé podmínky pro poražené, aniž by však poté zajistili dostatečnou rázností a vojenskou silou dohled nad jejich plněním. Významnou roli v procesu rozbíjení křehkého míru hrály faktory jako postupně se projevující slabost hlavních evropských vítězů Francie a Spojeného království, nezájem Spojených států o větší angažmá v evropských záležitostech, nestabilita vzniklá kvůli celosvětové hospodářské krizi, řada národnostních třenic na území nově vzniklých států (Polsko, Československo, Jugoslávie) a snaha poražených z první světové války (Německo, Maďarsko) o odvetu. K tomu se přidala snaha méně významných vítězů první světové války Japonska a Itálie o další územní a strategické zisky. Výsledkem bylo nové celosvětové vojenské střetnutí, ještě ničivější, než to předchozí.\n\nObecně lze říci, že skupinu nespokojených států, jejichž vládnoucí kruhy po první světové válce usilovaly o nové uspořádání světa, tvořily jak státy poražené, které mnoho ztratily, tak státy vítězné, které získaly méně, než jejich vůdcové očekávali.\n\nSkupina poražených nespokojenců představovala nesourodou skupinu států, které během první světové války skončily na straně poražených a ztratily obrovská území. Jejich pokoření spolu s nacionalistickými vášněmi a celosvětovou recesí vytvořilo podhoubí pro vznik militaristických režimů, jejichž cílem byla pomsta a minimálně napravení těch nejpodstatnějších křivd. Nejdůležitější státy této skupiny jsou Německo, Maďarsko.\n\nNěmecko bylo nejvýznamnějším a nejagresivnějším evropským nespokojencem. Jeho územní ztráty byly rozsáhlé, Německo bylo částečně roztříštěno a milióny Němců se ocitly v nově vzniklých, pro ně nepřirozených a slabých státech pod nadvládou jiných národů. Němci to pociťovali jako nespravedlnost zejména v souvislosti s tím, že se na jejich území vůbec nebojovalo. Většina řadových vojáků a nižších důstojníků, jakož i obyvatel, se cítila podvedena poválečným uspořádáním, které pro ně bylo mnohem horší, než které jim v době kapitulace sliboval americký prezident Woodrow Wilson, a vlastně ani nechápala, proč bylo nutno kapitulovat. Nechápali naprostou beznadějnost postavení Centrálních mocností v roce 1918 a výsledek války pro ně byl trpkou zradou, kterou zinscenovala Dohoda a německé vedení. Velká hospodářská krize, která válkou vyčerpané Německo tvrdě zasáhla na přelomu dvacátých a třicátých let, vynesla k moci charismatického řečníka Adolfa Hitlera. Ten se prosadil zvládnutím hospodářské recese a inflace (byť v mnoha ohledech pouze umělým a dočasným) i agresivním programem ve vztahu k zahraničí, který měl vrátit Německu jeho velikost.\n\nHitler vsadil na nacionalismus a antisemitismus, které se v poválečných podmínkách v Německu rozbujely. Jeho program vycházel z odmítnutí versailleského systému. Pod jeho vedením Německo znovu vyzbrojilo armádu a začalo ji rozšiřovat, obsadilo demilitarizované Porýní, připojilo k Německu zpět Sársko. Otevřeně začalo hovořit o spojení se s Rakouskem a tohoto svého cíle v březnu 1938 napůl násilně dosáhlo (tzv. Anšlus). Ve stejném roce začalo Německo vznášet územní nároky proti Československu a po jejich prosazení (Mnichovský diktát) pak v roce 1939 i proti Litvě a Polsku. S každým uskutečněným krokem tohoto plánu, který byl doprovázen ústupky ze strany Anglie a Francie, rostla Hitlerova popularita a podpora mezi německým lidem. Velmi dovedně přitom využíval sporů a bolavých ran mezi svými nepřáteli, jako byl spor o Těšínsko mezi Československem a Polskem a také vzrůstající vliv luďáckých separatistů na Slovensku. Definitivní důvěru vlivných kruhů v Německu a absolutní moc získal v březnu 1939, když bez boje a za skoro již směšných protestů Francie a Velké Británie definitivě zlikvidoval Československo a na českém území zřídil Protektorát Čechy a Morava. S podporou Itálie, Maďarska a dalších satelitů Hitlerova odvaha ještě vzrostla, a když se mu podařilo dohodnout se o dočasné rozdělení sfér vlivu s vůdcem Sovětského svazu Stalinem (viz Pakt Ribbentrop-Molotov a s ním související smlouvy a dodatky), byla pro něj cesta k velké válce otevřena. První obětí, která se bránila, bylo Polsko.\n\nMaďarsko bylo druhým velkým poraženým první světové války. Zatímco na jejím začátku zahrnovalo polovinu Rakousko-Uherska, po jejím skončení se mnoho Maďarů ocitlo mimo území zmenšeného státu. Za nejbolestivější byla považována ztráta Slovenska a Podkarpatské Rusi, další územní požadavky však byly vznášeny proti Rumunsku a Jugoslávii. Maďaři včele s regentem Horthym sice chtěli ztracená území zpět, ale zpočátku o ně nehodlali vážněji bojovat. Na Hitlerovo naléhání nakonec maďarská vládní delegace vedená Horthym, při jednáních v Berlíně mezi 21. až 26. srpnem 1938, souhlasila s podílem Maďarska na vojenském útoku na Československo podle tzv. plánu „Fall Grün“. O měsíc později podepsaná Mnichovská dohoda vedla k tomu, že Maďarsko podle tzv. První vídeňské arbitráže obsadilo významná území jižního Slovenska a Podkarpatské Rusi (s nadpolovičním podílem etnických Maďarů v obyvatelstvu) bez boje. V dalších letech se Maďarsko ocitalo stále více pod vlivem a tlakem Německa, které je do války „vzalo s sebou“. Společně s Německem se podílelo na likvidaci Československa v roce 1939. Maďarská karta byla pro Němce skvělým způsobem, jak si zajistit absolutní poslušnost svého nejvěrnějšího satelitu – Slovenska (viz Slovenský stát).\n\nPosledním velkým poraženým, který se nehodlal s omezením své moci smířit, byl SSSR. Přestože může být sporné, zda zařadit tehdejší sovětské Rusko k poraženým v první světové válce, neboť největší „definitivní“ neúspěchy sklidil až po ní, rozhodně je nutno jej zařadit mezi nespokojence, kteří oproti stavu na počátku první světové války hodně ztratili. SSSR se považoval za zvěstovatele a vůdce komunistického hnutí, které se mělo rozšířit po celém světě, a zároveň za legitimního nástupce Ruského impéria, oproti kterému však v první světové válce a následných konfliktech ztratil rozsáhlá území.\n\nJiž v roce 1920 plánovalo vedení ruských bolševiků a Rudé armády v čele se Stalinem a Tuchačevským dobytí většiny Evropy, když hodlali spojit své síly s bouřícími se komunisty v Maďarsku, Německu a Francii. Těžko říci, byl-li to reálný cíl, rozhodně se stal bezpředmětným v okamžiku, kdy Poláci materiálně podporovaní zbytkem Evropy rozdrtili Tuchačevského v bitvě u Varšavy (tzv. Zázrak na Visle) a v následujících několika měsících poráželi Rudou armádu v jedné bitvě za druhou. Proti Rusku se postavila hrozivá koalice Polska, Francie, Anglie, nedemobilizovaných německých jednotek, ruských Bílých gard, Finů, pobaltských států a Japonska. Ukázalo se sice, že Francie a Velká Británie nemyslí celou věc úplně vážně, nicméně i tak výsledkem bylo, že ruská komunistická vláda neudržela ani celé území bývalého Ruského impéria. Ztratila Finsko, Litvu, Lotyšsko, Estonsko, část Polska a posledně jmenovanému musela odstoupit významné části Běloruska a Ukrajiny. Ani hranice s Rumunskem se neodvíjela podle jejích představ.\n\nStalin od počátku třicátých let urputně budoval armádu a připravoval se na vlastní renesanci impéria. Byl však opatrný, zřejmě se obával, aby se proti němu svět nespojil jako ve dvacátých letech. Hodlal pracovat pomalu, postupně, získávat jeden cíl po druhém. Aby si kryl záda, začal před válkou vyjednávat s různými státy – Francií, Velkou Británií a Německem. Francouzi byli docela vstřícní, Britové však reagovali na veškeré návrhy spíše chladně a dali Stalinovi najevo, že nehodlají garantovat jeho územní požadavky. Stalin se tedy rozhodl dohodnout s Německem, které sice proti němu organizovalo mezinárodní koalice (viz Osa Berlín-Řím-Tokio), nicméně jako každý diktátorský režim bylo schopno své předsudky a principiální postoje bez problémů překonat, šlo-li o zisk. Uzavření Paktu o neútočení a s ním souvisejících dodatků a dokumentů tak i Sovětskému svazu rozvázalo ruce a ten se společně se svým novým spojencem chystal na válku.\n\nByli zde samozřejmě i další nespokojenci a potenciální spojenci nespokojenců, z nichž nejdůležitějším bylo Turecko. Tyto státy se ale nakonec rozhodly zůstat stranou konfliktu.\n\nDruhou skupinou byla skupina zklamaných vítězů – států, které se připojily k Dohodě, neboť od toho očekávaly nějaký zisk a posílení svých pozic. Nejvýznamnějšími státy tohoto typu byly Japonsko a Itálie.\n\nItálie byla největším evropským nespokojencem. V roce 1915 se připojila na stranu Dohody vyloženě s cílem rozšířit své panství. Nárokovala si prostor a dominantní roli ve Středozemním moři, Jižní Tyrolsko, Terst, dominantní vliv na Balkáně a německé kolonie v Africe. V tomto ohledu však zůstaly její tužby převážně nevyslyšeny, nakonec získala jen Jižní Tyrolsko, Terst a několik nepříliš významných ostrůvků ve východním Středomoří. Její koloniální touhy a balkánské plány zůstaly z velké části nenaplněny a Itálie brzy dospěla k názoru, že byla zneuctěna. Do čela Itálie se dostali fašisté v čele s Benitem Mussolinim, který se rozhodl vrátit Itálii zpět na výsluní a dobýt jí postavení velmoci. Jeho koloniální snahy v Africe, které vygradovaly v invazi do Habeše, se však nesetkaly s pochopením a vedly k mezinárodní ostrakizaci Itálie, což jen upevnilo její spojení s Německem. V následných letech se Mussolini po boku Německa nerozhodně potácel mezi válečným nadšením a nabádáním k opatrnosti, nicméně v rozhodujících chvílích se k Německu připojil.\n\nJestliže Itálie představovala zhrzeného spojence, který nepředstavoval velkou hrozbu, Japonsko bylo dřímajícím asijským obrem, který se nedal brát na lehkou váhu. Když se Japonsko připojilo na stranu Dohody, očekávalo, že zaujme postavení velmoci na Dálném východě. Převzetí správy německých kolonií, volná ruka v Koreji a Mandžusku, dominantní role v Tichomoří a Číně, po propuknutí Říjnové revoluce ještě ruská východní území - to byla minimalistická očekávání Japonců. V drtivé většině z nich se však zklamali. Namísto toho se dočkali mezinárodních smluv, které definovaly poměr námořních sil, jejichž hlavním účelem bylo zachovat námořní převahu Británie a znemožnit jakoukoliv hegemonii Japonska. Japonsko na to zareagovalo rozhořčením a pevným odhodláním si svou zaslouženou pozici vydobýt. Po určité době odstoupili od smluv, které omezovaly jejich námořní výrobu, a začali budovat námořní a armádní síly, které jim měly zajistit prostředky k ovládnutí vysněného impéria silou. Jejich vojáci získávali obrovské zkušenosti při bojích proti Číně, které byly předehrou ke druhé světové válce v Asii. Japonsko se připojilo k paktu Berlín-Řím a bylo odhodláno si svoji novou pozici vybojovat. Velká Británie, Francie a posléze i USA si tuto skutečnost dobře uvědomily, jejich tragédie však spočívala v tom, že Japonsko hrubě podcenily. Zejména Velká Británie se dlouho domnívala, že na východní barbary docela postačí druhořadé jednotky, a teprve řetěz zdrcujících porážek jí ukázal, jak hrubá to byla chyba.\n\nDalší skupinou států byli spokojení vítězové. Jednak šlo o vítězné velmoci (USA, Francie, Velká Británie), jednak o nové státy, které vznikly demontáží Centrálních mocností a carského Ruska (Polsko, Československo, Jugoslávie, Litva, Lotyšsko, Estonsko, Finsko). Obě podskupiny byly se současným stavem spokojeny a hodlaly jej udržet. Společně se snažily vytvořit jednak rozumný a stabilní systém smluv a záruk, jednak mezinárodní organizaci, která by dohlížela na mír a spolupráci ve světě – Společnost národů. Ani v jednom ohledu však příliš neuspěly. Nejzásadnější problém spočíval v tom, že všechny tři velmoci zcela zanedbaly své ozbrojené síly, takže za jejich smlouvami a Společností národů nestála reálná síla, která by je mohla podpořit a zaštítit.\n\nUSA se po konci první světové války pomalu vrátily ke svému izolacionismu a radikálně omezily své ozbrojené síly. Jejich pozemní armáda v době těsně před válkou byla podle evropských měřítek natolik směšná, že nebyly schopny reálně zastrašit vůbec nikoho. Pouze americké loďstvo mohlo představovat hrozbu, ale ani to nebylo tak velké, jak by si Američané přáli. Například Japonci se celkem oprávněně domnívali, že jejich flotila je lepší a dokáže USA porazit. Pokud měli někteří japonští admirálové v čele s Isoroku Jamamotem výhrady k válce s USA, bylo to proto, že je děsila představa flotily, kterou by Spojené státy americké dokázaly postavit, ne té reálně existující. V evropském kontextu byl vliv USA na „inkubaci války“ ve většině ohledů marginální.\n\nMinistr zahraničních věcí Spojených států amerických Cordell Hull spatřoval příčinu druhé světové války v hospodářských konfliktech (inflace, regulace, cla, kvóty...) po opuštění zlatého standardu.\n\nFrancie byla vlastně jediným evropským státem, který měl silnou a početnou pozemní armádu. Když Německo přestalo platit reparace, francouzská armáda obsadila Porýní. Nedostalo se jí však patřičné podpory ani od nejbližších spojenců, a proto se posléze stáhla, aniž by obnovené placení prosadila, a co hůř, vzala si z toho poučení a přestala o podobných akcích uvažovat. Francie měla problematickou smlouvu s SSSR a klíčovou smlouvu s Velkou Británií. Francie též garantovala bezpečnost Československu a Polsku. Vzrůstající neochota používat své ozbrojené síly a evidentní obavy francouzských představitelů z další světové války však Francii i její armádu diskvalifikovala.\n\nCo bylo ještě horší, Hitler i němečtí generálové shodně dospěli k názoru, že francouzská armáda je sice velká, ale neefektivní, že myšlenkami i koncepcí stále vězí v první světové válce a pro nová a moderně uspořádaná a vedená německá vojska nebude důstojným soupeřem. jejich sebevědomí rostlo s tím, jak Francie začala pomalu kupit jeden ústupek na druhý ve snaze vyhnout se střetům. Když Hitler vyhlásil své územní požadavky proti Československu, byl si již téměř jist, že Francie svého spojence bránit nebude. Francie sice zpočátku tvrdila, že spojence ochrání, ale když zjistila, že Velká Británie jí v tom nepomůže, ustoupila a požadavky Německa akceptovala s tím, že se vzdá jakýchkoliv dalších územních požadavků. Zároveň vyhlásila spolu s Velkou Británií nejvyšší garance československé druhé republice. Likvidace tohoto torza bývalého spojence v roce 1939 Německem a Maďarskem ukázala, nakolik se Francie v očích protivníků změnila z velmoci na obyčejného šaška.\n\nVelká Británie trpěla podobnými problémy jako ostatní velmoci. Nominálně zůstávala světovou velmocí číslo 1, ale tato skutečnost byla reálně podpořena pouze námořní silou. Pozemní vojska Velké Británie byla v žalostném stavu. Ani námořnictvo nebylo v tak dobrém stavu, jakém by mělo být. Bylo sice početně silné, jeho náskok se ale snížil a jeho připravenost na válku byla problematická. Dalším základním problémem Británie byl její vlastní izolacionismus. Vycházel z přesvědčení, že dění v Evropě se jí nemusí příliš týkat, protože její loďstvo jí spolu s průlivem La Manche zajišťuje naprostou nedobytnost. V případě Tichomoří se pak přidalo ještě naprosto scestné podceňování potenciálního protivníka. Velká Británie zapadla do iluze, že Japonci jsou zaostalí barbaři s druhořadou technikou, a teprve japonský útok, který smetl velkou část jejích držav na Dálném východě, jí ukázal, jak tragický omyl to byl.\n\nVelká Británie byla hlavním hráčem prosazujícím vůči Hitlerovi politiku ústupků. V této otázce byla její politická scéna relativně konzistentní, i když důvody politiků byly různé. Skalní pacifisté se domnívali, že Hitlera nakrmí a až bude spokojen, tak se dohodnou. Izolacionisté věřili, že se celý problém Británie netýká a že by bylo zločinem posílat své muže do války za pár nezajímavých státečků v Evropě. Antikomunisté se domnívali, že je třeba vypěstovat silné Německo, které by bylo protiváhou Sovětského svazu. Politiků, kteří si uvědomovali, jak velké nebezpečí tu roste, jako byl například Winston Churchill, byla menšina.\n\nPolitika ústupků (appeasementu) vyvrcholila v politice premiéra Neville Chamberlaina, který přivedl Británii i s Francií k Mnichovské dohodě, v níž obětoval československé pohraničí. Měl to být poslední a největší ústupek, při kterém si vymínil od Hitlera písemné ujištění o nedotknutelnosti zbytku Československa a o tom, že tím jsou jeho veškeré územní nároky vůči sousedům ukončeny. Chamberlain smlouvu o novém uspořádání hranic vydával za velké vítězství a záruku míru pro věčné časy. Při projevu po návratu z Mnichova prohlásil: \"„My good friends, for the second time in our history, a British Prime Minister has returned from Germany bringing peace with honour. I believe it is peace for our time.“\" (\"„Milí přátelé, po druhé v naší historii se britský premiér vrací z Německa, aby nám se ctí přinesl mír. Věřím, že to je mír pro naši dobu.“\" Pokud tomu skutečně věřil (mnoho historiků se domnívá, že nikoliv), čekalo jej o půl roku později kruté vystřízlivění, když Hitler obsadil zbytek Československa a s armádou dovyzbrojenou československými zbraněmi vznesl nároky proti Polsku. Německo již Velkou Británii za neporazitelnou velmoc nepovažovalo. Hitler si jí sice ještě stále vážil, ale už se jí neobával. A smlouvy pro něj neznamenaly překážku.\n\nKonec první světové války spojený s rozpadem Rakouska-Uherska a zmenšením Německa a Ruska (SSSR) vyústil ve vznik několika nových států. Tyto nově vzniklé útvary byly buďto smluvně vázány s vítěznými mocnostmi, nebo se jim alespoň snažily přiblížit, protože samy byly příliš slabé a nedokázaly by vzdorovat nárokům sousedních mocností, byť dočasně oslabených. Faktem je, že u všech následně vyjmenovaných států došlo k tomu, že s počátkem války veškeré jejich smluvní záruky (respektive alternativní způsoby zajištění bezpečnosti) selhaly a tyto státy byly rozparcelovány mezi Německo a SSSR. Jedinou výjimku představovalo Finsko, i když také nevyvázlo bez šrámů a za své přežití zaplatilo strašlivou cenu.\n\nČeskoslovensko vzniklo jako jeden z nástupnických států Rakousko-Uherska. Mělo explicitní spojenecké smluvní závazky s Francií a navíc hrálo hlavní roli ve vlastním obranném spolku (poněkud posměšně nazývaném Malá dohoda) s Rumunskem a Jugoslávií. Československo v této době představovalo jednoho z nejvýznamnějších světových exportérů zbraní a tomu také odpovídalo prvotřídní vybavení Československé armády. Tento stát navíc v druhé polovině 30. let intenzívně budoval systém pohraničního opevnění, který mu měl usnadnit obranu. Ačkoliv však Československo pro svoji obranu udělalo nejvíce z potenciálních obětí německého agresora, nemělo to stačit. Anšlus Rakouska rozšířil jeho hranice s nepřáteli o další úsek, kde nebylo pohraniční opevnění dostatečně dokončeno. I Polsko vystoupilo se svými územními nároky a vynutilo vydání části Těšínska, jež po válce připadla k Československu.\n\nK Polsku se po Mnichovu přidalo s nároky na čs. území Maďarsko požadující alespoň „jednoznačně maďarskou část Horních Uher“ (rozuměj část Slovenska s maďarskou většinou) a Podkarpatskou Rus. Geografická pozice Československa a poměr sil prakticky neumožňovaly úspěšnou obranu bez pomoci Francie, ale ta se odmítla angažovat. Malá dohoda, zaměřená původně proti Maďarsku, se tváří v tvář německé přesile zhroutila. Československo, zmítané rozbroji mezi Čechy a Slováky, s početnými německými a maďarskými menšinami v kritickém pohraničí, se samo ubránit nemohlo. Mnichovská dohoda je přiměla odstoupit pohraničí, čímž je dostala z vojenského hlediska do zcela zoufalé situace. V březnu 1939 byla existence Československa ukončena. Někteří historikové obviňují prezidenta Háchu ze zrady, když vydal příkaz ke kapitulaci, což ovšem většina historiků a zejména vojenských odborníku zpochybňuje. Bojovat mělo smysl v roce 1938, situace v roce 1939 už byla zcela jiná, československá armáda už neměla možnost účinného odporu, mohla se pouze nechat zmasakrovat.\n\nZkáza Československa však měla jeden velmi neblahý důsledek pro vítězné velmoci – do rukou Německa padl bez boje nepoškozený československý válečný průmysl a arzenál Československé armády, včetně výborného dělostřelectva a zejména vynikajících lehkých tanků LT-35 a LT-38 (Němci převzato jako Pz 35(t) a Pz 38(t)), které se kvalitou vyrovnaly nejlepším německým obrněncům a umožnily Wehrmachtu vytvořit nová tanková uskupení (tanky Pz 38(t) se účastnily ještě operace Barbarossa). \n\nVíce informací:\n\nTragédií Polska bylo to, že se po svém vzniku ocitlo v kleštích mezi Německem a SSSR. Oba státy proti němu měly územní požadavky a hodlaly si je prosadit. Celá situace byla ještě zhoršena faktem, že Polsko samo sebe považovalo za regionální mocnost a mělo územní spory s ostatními sousedy – Litvou (Vilnius) a Československem (Těšínsko a několik vesnic na hranicích se Slovenskem), což znemožňovalo uvažovat o vytvoření koalice proti německé expanzi.\n\nPolsko mělo spojenecké smlouvy s Francií a bezpečnostní záruky Anglie. S Německem uzavřelo pakt o neútočení. Jako hlavního nepřítele Poláci identifikovali Sovětský svaz. Nebyl to tak úplně špatný odhad, koneckonců útoku na Polsko předcházela dohoda mezi Německem a Sovětským svazem o společném postupu proti němu, ovšem první a zásadní úder připravilo Německo. Polsko si fakt, že Německo je stejně, resp. ještě víc nebezpečné než SSSR, uvědomilo až později. Dalším problémem Polska byla zastaralá armáda nedisponující dostatečným počtem dopravních prostředků, kterou Polsko i jeho spojenci přeceňovalo. Stejně tak Poláci přeceňovali schopnost svých spojenců přispět jim na pomoc a naopak podceňovali schopnosti svých nepřátel – Rusů i Němců.\n\nPobaltské státy na tom byly opravdu špatně. Neměly prakticky žádné záruky od nikoho, jejich vlastní armády nebyly nijak zvlášť oslňující a SSSR dával jednoznačně najevo, že očekává, že tyto budoucí svazové republiky budou začleněny zpět do jeho impéria. Sice se vyskytly určité nesmělé pokusy utvořit obranný pakt mezi pobaltskými státy a Finskem, nicméně tyto snahy zkrachovaly na striktní finské neutralitě a snaze všech zúčastněných států neprovokovat Sovětský svaz. Německo a SSSR si Pobaltské státy mezi sebou původně rozdělily: Litva připadla Německu a Lotyšsko s Estonskem SSSR. SSSR však nakonec násilně zabral všechny tři, což Hitler se skřípěním zubů akceptoval – aby se vzápětí revanšoval ve finské otázce.\n\nFinsko bylo v pojetí SSSR stejně jako pobaltské státy „budoucí svazovou republikou“. Jako prostředek k zajištění své bezpečnosti zvolilo postoj striktní neutrality a aktivní členství ve Společnosti národů. Nijak zvlášť nerozvíjelo armádu (vlastně ji, pokud jde o materiální stránku věci, hrubě zanedbávalo) a pečlivě se snažilo neprovokovat SSSR. V roce 1932 s ním uzavřelo pakt o neútočení (v roce 1934 se prodloužila jeho platnost o deset let). Tento pakt však nebránil sovětskému stranickému rozhlasu a tisku vést štvavou kampaň proti Finsku a Stalinovi označovat je za budoucí svazovou republiku. V paktu mezi Hitlerem a Stalinem bylo Finsko přiděleno do sféry SSSR. Na rozdíl od Pobaltských zemí se však Finsko postavilo na odpor a k obrovskému překvapení všech se ukázalo jako mnohem tužší oříšek, než se předpokládalo – SSSR si je nedokázal na jediný zátah podmanit (viz Zimní válka). Hitler toho vzápětí využil, aby vrátil Stalinovi zabrání Litvy, a nabídl Finům podporu. Sovětský svaz tak dokázal husarský kousek, když „předělal“ striktně neutrální stát v odhodlaného nepřítele a spolubojovníka Německa.\n\nJugoslávie představovala stát, který neoplýval přílišnou vojenskou silou a navíc byl rozerván vnitřními národnostními třenicemi, zejména mezi Srby a Chorvaty. Po smrti profrancouzského krále Alexandra, který prosazoval úzkou spolupráci s Francií a Malou Dohodou se královská rodina i s politickými špičkami snažila uchovat dobré vztahy s Itálií, Maďarskem a Německem, což však nebylo příliš po chuti obyvatelstvu. To nakonec proněmeckou vládu svrhlo, což ale vyprovokovalo Německo k vojenskému útoku, vedenému snahou zabezpečit jednak levé křídlo jednotek útočících proti Řecku, jednak zajistit Balkán proti spojenecké invazi v budoucnu. Posléze využilo národnostních třenic ke zřízení satelitního Chorvatského státu, podporujícího jeho snažení.\n\nPoslední skupinou hráčů byly staré státy, které se již vzdaly jakýchkoliv myšlenek na hegemonii a soustředily se sami na sebe. Jednalo se především o neutrální státy, leckdy nevýhodně umístěné.\n\nBelgie, Nizozemsko a Lucembursko byly jakožto malé státy vklíněné mezi Německo a Francii ve velmi nepříjemné situaci. Osobně deklarovaly svoji neutralitu (sporná byla u Belgie) a zárukou jim měla být blízkost Francie a Velké Británie, u nichž bylo jisté, že nestrpí agresivní hegemonii Německa v těsné blízkosti svých hranic. Na druhé straně toto znamenalo i strašlivou nevýhodu, neboť tyto tři státy vyloženě překážely nejvhodnějšímu směru německého úderu na Francii. Tyto státy si toho byly vědomy a přijaly opatření (relativně silná armáda, silné opevnění), která měla buďto odradit Německo od útoku jejich směrem, nebo alespoň zadržet nápor nepřítele, dokud nepřijde pomoc. Nakonec se však přes předchozí varování německý úder ukázal natolik zničující, že veškeré plány na úspěšnou obranu padly a akce francouzské a britské armády směřující na podporu hroutícím se armádám Belgie a Nizozemska se staly jednou z příčin jejich porážky.\n\nTyto tři severské země podobně jako Finsko propagovaly přísnou neutralitu. Pevně doufaly, že se konfliktu zcela vyhnou, ale celá věc byla komplikována enormním významem švédské železné rudy pro Třetí říši a blízkostí agresivního Sovětského svazu. Zatímco druhá hrozba byla nakonec díky neúspěchům Rudé armády v Zimní válce alespoň částečně zažehnána, hrozba ze západu se nakonec realizovala. Význam železné rudy ze Švédska byl natolik zásadní, že ani Německo, ani Velká Británie s Francií nehodlaly respektovat neutralitu Severských zemí. Velká Británie s Francií několikráte porušily neutralitu norských výsostných vod a během Zimní války pod záminkou pomoci Finsku Severským zemím vyhrožovaly a zjevně připravovaly invazi, která by, pokud by se uskutečnila, zcela zničila německý válečný průmysl. Německo, které pravděpodobně zprvu plánovalo neutralitu severských zemí dodržet (možná s výjimkou Dánska), pod tlakem výše zmíněných událostí raději změnilo názor a v roce 1940 provedlo invazi do Dánska a Norska, aby své životně důležité zdroje ochránilo. Neutralita Švédska zůstala z větší části nedotčena, byť se to neobešlo bez mnohých ústupků.\n\nStáty Pyrenejského poloostrova se v druhé světové válce výrazněji neangažovaly. Portugalsko představovalo neutrální území, které se zásadně nemíchalo do konfliktu vůbec.\n\nŠpanělsko zase zápasilo s vlastními problémy. Země byla po celá třicátá léta zmítána politickými střety mezi tzv. „Rudým“ a „Černým“ Španělskem. Situace se prudce zradikalizovala po volbách v roce 1936, které vyhrály levicové strany. Radikální strany levicové koalice hlásící se ke komunismu a anarchismu se rozhodly využít příležitosti a začaly si vyřizovat účty se svými oponenty z řad fašistů, konzervativců a římskokatolické církve nejen pomocí ne vždy demokratických zákonů, ale také násilím a vraždami, které levicová vláda minimálně tolerovala, v některých případech dokonce podporovala (nutno ovšem dodat, že vraždění se dopouštěla i fašistická opozice).\n\nRudý teror sílil a jeho bezprostředním následkem bylo, že 17. července propuklo v zemi povstání vedené generálem Franciscem Francem. Tato Španělská občanská válka je někdy považována za přímou předehru druhé světové války, nebo dokonce za její součást. Zatímco provládní „Rudé“, resp. „Republikánské“ straně se dostalo podpory ze strany Francie a Sovětského svazu, povstalecká „Černá“, resp. „Nacionalistická“ strana byla podpořena Německem a Itálií. Španělsko se tak stalo zemí, kde si tyto státy poměřily síly a vyzkoušely nové zbraně a bojové taktiky. Německo si zde vyzkoušelo zásady tankového boje, nasazení vojenského letectva a některá nová děla, zejména 37 mm protitankové dělo a víceúčelové 88 mm protiletadlové dělo. Došlo zde též k prvnímu masovému použití zápalných lahví jakožto účinné protitankové zbraně. Zatímco německá strana beze zbytku poznatky z tohoto bitevního pole zužitkovala, sovětská strana si vedla o poznání hůř. Většího uplatnění se dostalo pouze poznatkům o používání a výrobě Molotovových koktejlů a požadavkům na výrobu lépe pancéřovaných tanků. Naopak poznatky týkající se taktiky tankového boje byly veliteli Rudé armády pominuty a ani zkušenosti týkající se vedení leteckého boje nebyly vzaty v úvahu tak, jak by měly.\n\nRozhodlo-li však něco tuto válku, spíše než zahraniční pomoc (zhruba vyrovnaná) to byly vnitřní faktory: omezené schopnosti republikánských velitelů, nejednotnost jejich velení, vysoce negativní vliv komunisty prosazovaných politických komisařů a zejména vnitřní rozpory a boje, které nakonec vyústily v to, že tuto stranu ovládly radikální anarchistické a komunistické oddíly, které se navzájem vyvražďovaly.\n\nPo vítězství Franca, který měl být proč zavázán fašistickému táboru, to nejdříve vypadalo, že Německo a Itálie získaly nového spojence, brzy se však ukázalo, že to je omyl. Španělsko sice omezilo průchod uprchlíků před nacismem skrze své území a souhlasilo s odchodem dobrovolníků na východní frontu, ale tím se jeho ochota k angažovanosti vyčerpala. Odmítlo se připojit k válčení Osy, odmítlo povolit průchod jednotek Osy přes své území (čímž pohřbilo plány Německa na likvidaci Gibraltaru) i další požadavky. Francovi tak druhá světová válka přinesla v očích některých historiků pověst „machiavellistického génia“, který si od Hitlera vzal mnoho, aby mu pak na oplátku nedal prakticky nic.\n\nJeště na počátku roku existovaly v Evropě (potažmo ve světě) tři bloky, které již pomalu šly do války a které byly navzájem znepřáteleny mezi sebou navzájem: Osa a s ní spojené státy, Francie a Velká Británie plus malé státy pod jejich ochranou a SSSR. Pokud se vůbec očekávalo nějaké překvapení a změna rovnováhy sil, tak se hledalo ve vztahu mezi Francií a SSSR, neboť vztahy mezi těmito státy se zlepšovaly a v občanské válce ve Španělsku bojovaly na stejné straně. Jak však již bylo řečeno, Velká Británie odmítla garantovat a podporovat Stalinovu hegemonii a ten tudíž pragmaticky dospěl k závěru, že Německo mu může nabídnout více. Novým lidovým komisařem zahraničních věcí se stal Molotov, který neváhal veřejně prohlásit, že nejraději jedná s diktátory, neboť tam je to vždycky jednodušší. 23. srpna 1939 uzavřela Hitlerova Třetí říše prostřednictvím svého ministra zahraničí Joachima von Ribbentropa se Sovětským svazem (za který se podepsal Molotov) pakt o neútočení, který vešel ve známost jako Pakt Ribbentrop-Molotov. Pakt zcela rozvrátil veškerou rovnováhu v Evropě a uvolnil Hitlerovi i Stalinovi ruce k zahájení expanze. A ačkoliv již samotný pakt vyděsil Velkou Británii, Francii i jejich spojence, nebyl nic proti tajnému dodatku, který obsahoval jmenovité rozdělení sfér vlivu mezi SSSR a Německem a který výslovně připouštěl likvidaci Polska. Cesta k válce byla volná.\n\nVelká Británie, pod tíhou posledních dní, se nakonec rozhodla podepsat s Polskem spojeneckou dohodu. Dle dochovaných pramenů se tak stalo v 17:15, v pátek 25. srpna 1939. Britové braly tuto dohodu spíše jako gesto než vážněji myšlenou dohodu. Dohoda byla nakonec schválena proto, že se Britové ve stejný den (v cca 13 hodin) prostřednictvím svého německého konzulátu dozvěděli o plánu napadení Polska Německem, ke kterému mělo dojít hned následující den v sobotu. Touto cestou tak chtěli Britové zachránit mír (počítali s tím, že se Třetí Říše zalekne případné pomoci Velké Británie Polsku v případné válce). \n\nVe stejný den se sešel i Hitler s britským velvyslancem v Německu a ujišťoval jej o garancích integrity Británie Německem a o částečném omezení německého zbrojení výměnou za ústupky ze strany Polska. V té době Hitler ještě o dohodě mezi Británií a Polskem nevěděl a chvíli po ukončení schůzky definitivně rozhodl o zahájení útoku následující den. O dohodě se dozvěděl až večer a rozhodl se rozkaz odvolat. \n\nHitler poslal v neděli, 27. srpna 1939, nové spojenecké návrhy britské vládě. Kromě spojenectví s Británií zde Hitler zaručuje bezpečnost pro polský národ výměnou za navrácení německých kolonií, získání Gdaňsku a část Slezska a zlepšení postavení německé menšiny v Polsku. Britská vláda toto odmítla hned v následující den, 28. srpna. Poslední schůzka mezi oběma stranami proběhla 29. srpna večer a byla už jen formální, Hitler byl už rozhodnut zahájit útok na Polsko, který musel mezitím posunout na pátek, 1. září 1939. \n\n30. srpna 1939 proběhla v Polsku mobilizace, téhož dne se ještě pokusili Britové doručit Hitlerovi nové memorandum obsahující požadavek přímých jednání, garanci Polské celistvosti a během jednání by nemělo dojít k vojenskému útoku ani jedné ze stran. Memorandum bylo předáno Ribbentropovi, ten jej však odmítl. Hitler následující den, ve čtvrtek 31. srpna 1939 ve 12 hodin a 40 minut, podepisuje Směrnici č. 1 pro vedení války, den na to, 1. září 1939 2. světová válka definitivně začíná.\n"}
{"id": "135052", "url": "https://cs.wikipedia.org/wiki?curid=135052", "title": "Spálava", "text": "Spálava\n\nSpálava () je osada, která náleží k Libici nad Doubravou. Má 21 stálých obyvatel, leží 645 m nad mořem.\n\nO osadě pochází první zápis z roku 1556, kdy náležela k panství Nový Studenec. Kolem roku 1900 pak osada náležela k obci Chloumek.\n\nNa návsi můžeme spatřit asi 525 let starou lípu, která dosahuje výšky 23 m, obvod kmene měří 5,9 m. Pověst říká, že byla zasazena na oslavu vítězství krále Jiřího z Poděbrad nad Matyášem Uherským (1469), které proběhlo v blízkosti Železných hor. Do konce 19. století byl na lípě obecní zvonek.\n\nDále se na návsi nachází dřevěná zvonička a litinový křížek s letopočtem 1887. Směrem na Chloumek k osadě náleží samota zvaná \"Na stráni\".\n\nV blízkosti osady se nachází jeden z vrcholů Železných hor Spálava dosahující nadmořské výšky 663 m. Jméno osady je pravděpodobně odvozeno od názvu kopce, který snad znamenal „\"Spálená hora\"“. Poprvé se o vrcholu píše v letech 1146-1148. Jméno pravděpodobně souvisí se zapalováním signálních ohňů na Libické stezce. Z místa je dobrý výhled a F. L. Rieger, majitel velkostatku v nedaleké Malči, zde nechal postavit asi dřevěnou rozhlednu, která není dochována.\n\nJižně od Spálavy se nacházejí 10 m vysoké skalní útvary zvané \"Mrazové sruby\".\n\nLesy na jihozápad od Spálavy jsou od 1. října 2007 chráněny jako přírodní rezervace.\n"}
{"id": "135060", "url": "https://cs.wikipedia.org/wiki?curid=135060", "title": "Bílek (Chotěboř)", "text": "Bílek (Chotěboř)\n\nOsada Bílek () má 318 stálých obyvatel, leží v nadmořské výšce 545 metrů a náleží k obci Chotěboř.\n\nNázev se vyvíjel od varianty Bilek (1787), Bílek (1843). Místní jméno odkazuje na prvního usedlíka Bílka.\n\nNeověřené zprávy hovoří o obci v dávných dobách, dříve zvané \"Přechod\". Kamenný most přes řeku Doubravu chráněný jako kulturní památka České republiky byl údajně postaven za Karla IV. Tyto zprávy však nejsou potvrzeny. První ověřená zmínka pochází z roku 1787, kdy zde stálo 29 domů. Osada patřila do panství knížat z Ditrichštejna. Od roku 1781 osadu spravoval Karel Jan z Ditrichštejna, od roku 1802, kdy zdědil Nové Město nad Metují, přijal přízvisko z Leslié. Po něm zdědil osadu v roce 1808 František Josef Jan z Ditrichštejna, který ji spravoval do zrušení vrchnostenských práv (1848). V roce 1843 je připomínán panský železný hamr a mlýn, které v roce 1882 zničila velká voda na Doubravě, která protrhla hráze rybníků mezi \"Bílkem\" a \"Sopotami\" (součást obce Sobíňov).\n\nV obci se nachází pěkná zvonička z roku 1858, která byla v roce 1994 obnovena. V dobách páry byla kousek za obcí směrem na Chotěboř vystavěna vodárenská věž dodávající vodu na 3 km vzdálenou stanici Chotěboř. Věž sloužila svým účelům v letech 1893–1953. Mezi Bílkem a Chotěboří se nachází malebný úsek řeky Doubravy zvaný Údolí řeky Doubravy. Směrem na Sobíňov se nachází přírodní rezervace Niva Doubravy. V obci se též nachází rozsáhlý objekt bývalé vojenské posádky. Nyní je využíván soukromými subjekty k nevojenským účelům.\n\nOd roku 1961 jako místní část spadá pod Chotěboř. V letech 1869–1961 byla osadou obce Trpišovice, od roku 1961 je částí této obce.\n\nBílkem prochází silnice II. třídy č. 345 a železniční trať Pardubice – Havlíčkův Brod. V zastávce \"Bílek\" zastavují pouze osobní vlaky.\n\n"}
{"id": "135062", "url": "https://cs.wikipedia.org/wiki?curid=135062", "title": "OLED", "text": "OLED\n\nOLED – ( Organic light-emitting diode) je typ LED, kde se jako elektroluminiscenční látka využívají organické materiály. Ty jsou uloženy mezi dvě elektrody, z nichž alespoň jedna je průhledná. Využívají se při konstrukci displejů, např. v televizních obrazovkách a mobilních telefonech. Technologie pochází z roku 1987, kdy ji vyvinula firma Eastman Kodak. Nyní se používají především v přístrojích jako mobilní telefony nebo MP3 přehrávače.\n\nMezi průhlednou anodou a kovovou katodou je několik vrstev organické látky. Jsou to vrstvy vypuzující díry, přenášející díry, vyzařovací vrstva a vrstva přenášející elektrony. V momentě, když je do některého políčka přivedeno napětí, jsou vyvolány kladné a záporné náboje, které se spojují ve vyzařovací vrstvě, a tím produkují světelné záření. Struktura a použité elektrody jsou uzpůsobeny, aby docházelo k maximálnímu střetávání nábojů ve vyzařovací vrstvě. Proto má světlo dostatečnou intenzitu.\n\nExistují dva základní druhy, displeje s pasivní matricí (PMOLED – Passive Matrix Organic Light Emitting Diode) a displeje s aktivní matricí (AMOLED – Active Matrix Organic Light Emitting Diode).\n\nDispleje s pasivní matricí jsou jednodušší, používají se především tam, kde je třeba zobrazit například pouze text. Stejně jako u jednodušších grafických LCD displejů (DSTN, STN), jsou jednotlivé pixely řízeny pasivně, mřížkovou matricí navzájem překřížených vodičů. V místě křížení jsou vodiče připojeny k elektrodám (katodám, resp. anodám) OLED struktury a tím vznikají jednotlivé pixely. Pomocí mříže vodičů a multiplexních přepínačů je na anody a katody vybraných bodů přivedeno elektrické napětí, které přinutí organickou látku vyzařovat. Signály jsou zpravidla dodávány do sloupců a synchronizovány s cyklickým zapojováním řádků. Optický výstup tak vzniká postupným skládáním řádků, ke kterému dochází 60krát za sekundu.\nČím větší proud je v impulsu použit, tím jasněji pixel září. Pro plné zobrazení musí být každý řádkový vodič nabíjen po dobu 1/N snímkovacího času, kde N je počet řádků displeje. Například k dosažení jasu 100 nits (tj. 100 cd/m) pro 100 řádkový displej, musí být pixely buzeny na úroveň jasu 10 000 nits po dobu 1/100 snímkovacího času. Právě nutnost velkých úzkých proudových impulsů snižuje účinnost displeje, a to úbytky napětí na vodičích a také při krátkodobých velkých intenzitách pracuje organický materiál v méně efektivní pracovní oblasti generování světla. Z důvodu vyšší spotřeby a horšího zobrazení jsou PMOLED vhodné především pro displeje menších úhlopříček a zobrazování převážně statických a textových informací (MP3 přehrávače, mobilní telefony, informační displeje v automobilech atd.).\n\nDispleje s aktivní matricí jsou vhodné pro graficky náročné aplikace s velkým rozlišením, tedy zobrazování videa a grafiky. Struktura je podobná jako u TFT typů LCD displejů. Spínání každého pixelu je prováděno vlastním tranzistorem (vlastně dvěma – jeden řídí nabíjení a vybíjení kondenzátoru a druhý je jako stabilizátor kvůli zajištění konstantní velikosti proudu), čímž se zamezí například blikání bodů, které mají svítit během několika po sobě jdoucích cyklů. Současně se zvyšuje průtok proudu a zkracuje doba odezvy. Mezi výhody oproti PMOLED patří vyšší zobrazovací frekvence, ostřejší vykreslení obrazu a nižší spotřeba. Nevýhodou je složitější struktura displeje a tedy i vyšší cena.\n\nTechnologie fosforeskujících OLED dosahuje 4× větší účinnosti než „normální“ OLED technologie. Využívá principu elektrické fosforescence, která převádí až téměř 100 % elektrické energie na světlo. To je v porovnání s účinností 25 až 30 % u „klasických“ OLED a jen cca 10 % u LCD obrazovek, velký pokrok. Při jasu 200 cd/m dosahuje spotřeby pouze 125 mW, tedy výrazně méně než podsvětlené LCD (240 mW). Nejnovější PHOLED jsou při napětí 6,5 V schopny dosáhnout osvětlení 18 lm/W a jas 1000 cd/m. Tedy výrazně větší jas než nejnovější LCD s 600 cd/m\n\nDosahují vysoké účinnosti generování světla 30 lm/W, při zachování možnosti měnit jeho teplotu („bílá“ barva je tvořena z RGB proužku a u každého je možné měnit zvlášť intenzitu)\n\nOLED struktura je místo na skle umístěna na pružném materiálu. To umožňuje displej lépe přizpůsobit místu umístění (přístrojová deska, hledí přilby). Použitý materiál rovněž zaručuje větší mechanickou odolnost (nárazy, pády).\n\nTato technologie umožňuje vytvořit displej s až 80% průchodností světla (tedy téměř průhledný) a volbu, zda bude obraz zobrazován na jedné, nebo obou stranách. Průhlednost je dosažena transparentní katodou, anodou i podložkou (skleněná nebo plastová). Tato vlastnost umožňuje zobrazovat informace v zorném poli uživatele na jinak průhledných plochách – hledí přilby, sklo automobilu, …\n\nPřestože by se dalo říci, že OLED mají samé výhody (odolnost, pracovní teplota, subtilnost, zobrazovací úhel, citlivost, rozlišení a výrobní náklady) a není tedy vlastně důvod používat LCD, mají i některé nevýhody. Mezi nejzásadnější patří životnost, která není ani stejná pro všechny barvy. Modrá barva začne ztrácet na intenzitě již za 1 000 hodin, životnost zelené je asi 10 000 hodin a červené přibližně 30 000 hodin.\n\n\nZařízení, která používají rastrovou technologii, využívají světla nebo tepla k aktivaci elektroaktivní vrstvy. V této vrstvě je obsažen skrytý materiál (PEDOT-TMA), aktivací se materiál stává vysoce účinnou děrovanou injekční vrstvou. Pomocí tohoto postupu může být vyrobeno zařízení s libovolným světlo emitujícím rastrem.\n\nBarva rastru může být dosažena prostřednictvím laseru, nebo zářením vyvolávající sublimaci (RIST).\n\nPro tisk vícevrstvých rastrů (Organic vapour jet printing) se používá interní nosný plyn (např.: Argon nebo Dusík), slouží k přepravě odpařených organických molekul (stejně jako v organické fázi, při depozici z plynné fáze). Plyn je vyloučen přes trysku velikosti mikronu nebo přes celé pole trysek v blízkosti podkladu. To umožňuje tisk libovolných vícevrstvých rastrů bez použití rozpouštědel.\n\nBěžné OLED displeje vznikají tepelným odpařováním páry (VTE) a podle stínové masky vznikne rastr. Mechanická maska má otvory, skrz které pára projde na požadované místo.\n\nPro displej s vysokým rozlišením, jako je TV nebo TFT plocha, je nezbytně nutné správné řízení pixelů. V současnosti je nízkoteplotní polykrystalický křemík LTPS-TFT používán pro komerční AMOLED displeje. Displej s LTPS-TFT má v sobě zahrnutou změnu výkonu a různé kompenzační obvody. Vzhledem k omezení velikosti excimerového laseru použitého pro LTPS, byla omezena velikost AMOLED.\n\nOdlišný výrobní postup OLED má několik výhod, než výroba plochého displeje technologií LCD:\n\n\n\nOLED technologie se používá v komerčních zařízeních, jako jsou displeje mobilních telefonů a digitální přenosné přehrávače. Mezi ostatní zařízení používající OLED technologii patří autorádia a digitální fotoaparáty. U přenosných zařízení se preferuje OLED displej s vysokým světelným výkonem pro dobrou čitelnost na slunci a nízkou spotřebu energie. Přenosná zařízení jsou používána nepravidelně, takže nižší životnost organických displejů není až takový problém. Byly vyrobeny prototypy pružných a rolovacích displejů, které využily jedinečných vlastností OLED. Společnost Philips Lighting vyrobila vzorky OLED osvětlení pod obchodním názvem „Lumiblade“. Společnost Novaled AG se sídlem v německých Drážďanech představila v říjnu 2011 řadu stolních OLED lamp nazvané „Victory“.\n\nTechnologie OLED byla použita ve většině mobilních telefonů Motorola a Samsung s barevným displejem. Stejně jako ji použily některé modely telefonů HTC, LG a Sony Ericsson. Nokia rovněž představila telefony s OLED, včetně dvou modelu N85 a N86 8MP vybavených AMOLED displejem. OLED technologii můžeme nalézt u digitálních přehrávačů jako Creative ZEN V, iRiver Clix, Zune HD a u Sony Walkman řady X.\n\nSmartphone Google a HTC Nexus One mají také AMOLED displej, stejně jako telefon Desire a Legend. Nicméně, kvůli nedostatku zásob displejů vyrobených firmou Samsung některé HTC modely později používaly SLCD displeje od firmy Sony. Zatímco smartphony Google a Samsung Nexus S v některých zemích používaly displeje \"Super Clear LCD\".\n\nOLED displej byl použit v hodinkách značky Fossil (JR-9465) a Diesel (DZ-7086).\n\nDalšími výrobci OLED panelů jsou Anwell Technologies Limited (Hong Kong), AU Optronics (Taiwan), Chimei Innolux Corporation (Taiwan), LG (Korea), a další.\n\nV roce 2009, firma Shearwater Research představila pro potápěče první barevný OLED počítač Predator s baterií, jenž si mohou sami vyměnit.\n\nSpolečnost DuPont v tiskové zprávě z května 2010 uvedla, že s novou technologií tisku mohou do dvou minut vyrobit 50\" OLED displej. Pokud by se technologie rozšířila, z hlediska výroby by se celkové náklady na výrobu OLED televizorů výrazně snížily. DuPont rovněž uvedl, že OLED televizory vyrobené touto méně nákladnou technologií mohou vydržet až 15 let při normálním provozu 8 hodin denně.\n\nPoužití OLED může být předmětem patentů. Nyní existuje tisíce patentů souvisejících s OLED, které vlastní Eastman Kodak, DuPont, General Electric, Royal Philips Electronics, mnoho vysokých škol a další velké společnosti a malé firmy.\n\nSpolečnost RIM, výrobce smartphonu BlackBerry neoficiálně oznámila, že jejich nadcházející smartphony BlackBerry 10 budou jako jedny z prvních používat OLED displej.\n\nSkládací OLED smartphony jsou vizí budoucích deseti let. Zatím je při výrobě těchto displejů dosaženo velké poruchovosti, jelikož i snítko prachu může displej během výrobního procesu zničit a dále vysoká výrobní cena displeje. Další překážkou při výrobě je vytvoření baterie, kterou lze složit.\n\nVe světě módy jsou novinkou textilie obsahující OLED. Představují způsob jak začlenit osvětlení a uvést inertní objekty na zcela novou úroveň módy. Nadějí je kombinace komfortu s nízkými výrobními náklady textilu a OLED s nízkou spotřebou energie. Přestože tento scénář světelného oblečení je vysoce pravděpodobný, stále existují různé překážky. Otázkou zůstává životnost OLED, tuhost ohebné fólie a nedostatečný výzkum při výrobě další textilie jakou je fotonická textilie.\n\nV roce 2004 jihokorejský Samsung byl největším světovým výrobcem OLED. Produkoval 40 % OLED displejů vyrobených na světě a od roku 2010 má 98% podíl na trhu s AMOLED displeji. Společnost v roce 2006 stála v čele OLED průmyslu. Její obrat na trhu OLED byl 100,2 milionů dolarů z celosvětových tržeb 475 milionů dolarů. Od roku 2006 je společnost vlastníkem více než 600 amerických a více než 2 800 mezinárodních patentů AMOLED technologie.\n\nV roce 2005 Samsung SDI představil v té době největší OLED televizi. Televize s úhlopříčkou 21\" a rozlišením 6,22 milionů pixelů byla největší na světě. Kromě toho společnost přijala aktivní matici.Technologie na bázi nízké spotřeby energie a vysokého rozlišení. V lednu 2008 Samsung opět představil největší a nejtenčí OLED televizi s úhlopříčkou 31 \" (78 cm) a tloušťkou 4,3 mm.\n\nV květnu 2008 společnost představila koncept ultratenkého notebooku s OLED displejem 12,1\" (30 cm), rozlišením 1 280×768 a nekonečným kontrastním poměrem. Podle Woo Jong Lee viceprezidenta Mobile Display marketingového týmu společnosti Samsung SDI, společnost očekávala, že OLED displeje budou v přenosných počítačích použity nejdříve v roce 2010.\n\nV říjnu 2008 Samsung představil nejtenčí OLED displej na světě, který byl rovněž první „přeložitelný“ a ohebný. Měřil pouhých 0,05 mm (tenčí než papír). Zaměstnanec Samsungu uvedl, že je „technicky možné, vyrobit display tenčí“. K dosažení této tloušťky, Samsung použil leptaný OLED panel a běžný skleněný substrát. Řídící obvod byl vytvořen nízkoteplotním polymorfním křemíkem TFT. Rovněž byly použity nízkomolekulární organické EL materiály. Počet pixelů displeje 480×272, kontrastní poměr 100 000:1, jas 200 cd/m. Rozsah barevné reprodukce odpovídá 100% standardu NTSC.\n\nVe stejném měsíci Samsung představil největší OLED televizi na světě s Full HD rozlišením 1920×1080 pixelů a úhlopříčkou 40\". Na mezinárodní výstavě FPD International Samsung uvedl, že jeho 40\" OLED panel je v té době největší možnou velikostí. Panel má kontrastní poměr 1 000 000:1, barevná škála 107 % NTSC a svítivost 200 cd/m (maximální jas 600 cd/m).\n\nNa veletrhu Consumer Electronics Show (CES) v lednu 2010, Samsung demonstroval přenosný počítač s velkým průhledným OLED displejem s průhledností až 40 % a pohyblivý OLED displej ve velikosti občanského průkazu.\n\nOd června 2010 smartphony Samsung Wave S8500 a Samsung i9000 Galaxy S s AMOLED používají ochranou známkou Super AMOLED. V lednu 2011 Samsung představil displej Super AMOLED Plus, který oproti staršímu Super AMOLED displeji nabízí několik vylepšení. Matice má o 50 % více subpixelů, tenčí form factor, jasnější obraz a spotřeba energie klesla o 18 %.\n\nNa veletrhu CES 2012, Samsung představil první 55\" televizní obrazovku, která používá Super OLED technologii.\n\n8. ledna 2013 na veletrhu CES Samsung představil unikátní zakřivenou 4K Ultra S9 OLED televizi, kterou pro diváky uvedl jako \"IMAX zážitek\".\n\n13. srpna 2013 Samsung oznámil dostupnost 55\" zakřivené OLED televize (model KN55S9C). Cena pro americký trh byla té době stanovena na 8 999.99 $.\n\n6. září 2013 Samsung prostřednictvím společnosti John Lewis zahájil prodej 55\" zakřivené OLED (model KE55S9C) televize ve Spojeném království.\n\nV říjnu 2013 Samsung představil na korejském trhu smartphone \"Galaxy Round\". Přístroj vybavený 1080p obrazovkou měří 5,7 \" (14 cm) a na svislé ose je zakřiven. Společnost prosadila následující přednosti: nová funkce „Round Interface“ umožňuje uživatelům, aby se na rovném povrchu při vypnutém displeji mohli naklopením telefonu podívat na displej a dále aby uživatel měl pocit plynulejšího přechodu mezi více domovskými obrazovkami.\n\nV květnu 2014 Sony pozastavuje výrobu OLED na neurčito.\n\nV listopadu 2014 Samsung oznámil pozastavení výroby OLED TV minimálně na rok kvůli nízké efektivitě výroby (40–50% kdežto LG mělo 70%), takže jediným velkým výrobcem zůstává LG.\n\nV zimě 2015 již máme zakřivené 55\" FullHD OLED TV dostupné pod hranicí 50 000 Kč od LG.\n\nSony CLIE PEG-VZ90 byl uvolněn v roce 2004. Byl prvním PDA vybaveným OLED displejem. K dalším produktům s OLED společnosti Sony patří přenosný MiniDisc přehrávač MZ-RH1, uvolněný v roce 2006 a Walkman X serie.\n\nV roce 2007 na veletrhu Consumer Electronics Show (CES), Sony představil 11\" (28 cm, rozlišení 960x540) a 27\" (68.5 cm) Full HD OLED televizor. Oba modely mají kontrastní poměr 1 000 000:1 s celkovou tloušťkou (včetně rámečku) 5 cm. V dubnu 2007 Sony oznámil, že za měsíc vyrobil 1000 kusů 11\" OLED televizorů pro účel testování trhu. Dne 1. října 2007 Sony oznámil, komerční uvolnění 11\" modelu nazvaný XEL-1. První XEL-1 byl uvolněn v prosinci 2007 v Japonsku.\n\nV květnu 2007, Sony veřejně představilo video s 2,5\" flexibilním OLED displejem, který je pouze 0,3 mm silný. Na výstavě Display 2008, Sony demonstrovalo 0.2 mm silný, 3,5 \" (9 cm) velký displej s rozlišením 320×200 pixelů a 0.3 mm silný, 11 \"(28 cm) velký displej s rozlišením 960×540 pixelů, o jednu desetinu tenčí XEL-1.\n\nV červenci 2008 japonský vládní orgán uvedl, že by se mohl financovat\nspolečný projekt předních firem, které rozvíjejí klíčové technologie pro výrobu velkých energeticky úsporných organických displejů. Projekt by zahrnoval jednu laboratoř a 10 společností včetně Sony Corp. Organizace NEDO uvedla, že projekt by byl zaměřen na vývoj základní technologie k masové výrobě 40\" nebo větších OLED displejů v roce 2010.\n\nV říjnu 2008 firma Sony zveřejnila výsledky výzkumu, který byl proveden s pomocí institutu Maxe Plancka, nad možností masového prodeje ohebných displejů, které by mohly nahradit pevné LCD a plazmové obrazovky. Případně by mohly být ohebné průhledné displeje pro vytvoření 3D obrazu s mnohem větším kontrastním poměrem a pozorovacími úhly než jsou stávající produkty.\n\nV lednu 2010 během veletrhu Consumer Electronics Show Sony vystavil prototyp 24.5\" (62 cm) OLED 3D televize.\n\nV lednu 2011 Sony oznámil vydání kapesní konzole PlayStation Vita (nástupce PSP) s 5\" OLED displejem.\n\nDne 17. února 2011 Sony oznámil vydání 25\" (63.5 cm) OLED Professional Reference Monitor monitoru zaměřeného na kinematografii a high-end Drama Post Production trh.\n\nDne 25. června 2012 Sony a Panasonic oznámily společný záměr masové výroby levných OLED televizí v roce 2013.\n\nV roce 2010 společnost LG Electronics vyrobila jeden 15\" 15EL9500 model OLED televize a pro březen 2011 oznámila vydání 31\" (78 cm) 3D OLED televize. 26. prosince 2011 LG oficiálně uvedla největší 55\" OLED panel na světě a představila ji na veletrhu CES 2012. Na konci roku 2012 LG v Austrálii uvedl na trh OLED televizi s označením 55EM9600.\n\nV létě až zimě 2015 je LG prakticky jediným výrobcem běžně dostupných OLED TV, v českých obchodech najdeme jen 6 modelů OLED TV od LG a jediný model od Panasonicu. Cena 55\" OLED TV klesla pod 50 000 Kč pro FullHD (55EG910V, 55EC930V, 55EA980V) a 130 000 Kč pro UltraHD rozlišení (55EG960V, 65EC970V, a pro kompletnost 65EG960V za 200 000 Kč).\n\nOd ledna 2011 společnost Lumiotec je první na světě vyvíjející a prodávající sériově vyráběné OLED světelné panely s velkým jasem a dlouhou životností.\nLumiotec je společným podnikem společností Mitsubishi Heavy Industries, ROHM, Toppan Printing a Mitsui & Co. Dne 1. června 2011 v Tokiu v národním muzeu vědy Mitsubishi nainstalovalo v průměru šestimetrovou OLED kouli zobrazující zeměkouli.\n\nDne 6. ledna 2011 na veletrhu Consumer Electronics Show v Las Vegas společnost Recom Group představila první malé OLED obrazovky a byly určeny pro běžné spotřebitele. Displej měl 2,8\" (7 cm) a používal se jako nositelná vizitka se jménem. Na veletrhu CES v roce 2012 společnost Recom Group představila standardní reporterský mikrofon se třemi 2,8\" (7 cm) OLED displeji. Displej umožňuje zobrazit reklamy, které mají být uvedeny v televizním vysílání.\n\nFirma BMW v budoucnu plánuje u svých aut použít OLED technologie v koncových světlech a osvětlení interiéru. Nicméně svítivost OLED světel je v současné době příliš slabá na to, aby mohla být použita pro brzdová světla, blinkry a přední světlomety.\n\n\n"}
{"id": "135065", "url": "https://cs.wikipedia.org/wiki?curid=135065", "title": "Sokolohrady", "text": "Sokolohrady\n\nSokolohrady (též \"Sokolov\") je zaniklý hrad na stejnojmenném skalnatém ostrohu v údolí Doubravy na katastrálním území obce Dolní Sokolovec tři kilometry východně od města Chotěboř v nadmořské výšce 495 m n. m.\n\nHrad je poprvé připomínaný v roce 1404 se jmény loupeživých rytířů Jana z Chotělic a Pavla Hubenky ze Žíšova. Jan z Chotělic přitom vlastnil roku 1402 Střítež a v roce 1404 spolu se Zdeňkem Rohlíkem a Staškem krátce i Chotěboř. Hrad byl v roce 1407 obléhán královským vojskem, ale výsledek obležení není znám. Během následujících let byl hrad zpustošen. V roce 1437 připadl jako odúmrť králi a v roce 1456 se hovoří už jen o hradišti zvaném Sokolov.\n\nZ hradu nezůstalo téměř nic. Je patrné, že měl trojúhelníkový tvar a pětibokou věž. Hrad byl chráněn 1,6 m silnou hradbou a asi 20 m širokým příkopem, předhradí pak dalším příkopem širokým 7–8 m a hlubokým 2,5 m.\n\nNa Sokolohradech se nachází turistická vyhlídka poskytující pohled do údolí Doubravy. Na protější straně údolí se pak nachází vyhlídka Čertův stolek. Na skále pod Sokolohrady je umístěna pamětní deska připomínající básníka Františka Boštíka.\n\nPověst o blízké Mikšově jámě hovoří o loupeživém rytíři Mikešovi, kterého pokořil Jan Kokot ze Sobíňova.\n\n"}
{"id": "135068", "url": "https://cs.wikipedia.org/wiki?curid=135068", "title": "Kyselina lipoová", "text": "Kyselina lipoová\n\nKyselina lipoová (také kyselina thioktová, 5-[(3\"R\")-1,2-dithiolan-3-yl]pentanová kyselina) je heterocyklická sloučenina s množstvím rolí v metabolismu. Byla objevena až v roce 1950.\n\nJedná se o nasycenou mastnou kyselinu, jejíž řetězec má osm uhlíků. Uhlíky 6, 7 a 8 tvoří se dvěma atomy síry heterocyklus. Tato kyselina je prostetickou skupinou enzymů přenášejících vodík a acylovou skupinu. V enzymech je vázána amidovou vazbou na postranní řetězec lysinu, proto bývá též nazývána lipoamid.\n\nRedukcí přechází na dihydrolipoovou kyselinu (6,8-bis(sulfanyl)oktanovou), obsahující dvě SH skupiny.\n\nOxidovaná forma kyseliny lipoové je žlutá, zatímco její redukovaná forma je bezbarvá.\n\nJe důležitá v dekarboxylačním systému pyruvátu a dalších ketokyselin (spolu s thiaminem). Působí jako přenašeč acylu. Tato reakce je součástí komplexního děje oxidační dekarboxylace alfa-oxokyselin.\n\nJe to významný antioxidant, účinný proti rozvoji cukrovky. Snižuje a pomáhá udržovat stálou hladinu cukru v krvi. Podporuje látkovou výměnu a zlepšuje citlivost vzniklou poškozením nervů. Je to rovněž růstový faktor bakterií a prvoků.\n\n1. Alpha Lipoic Acid (ALA) Overview. Deficiency. Food sources. Mechanism of action. Primary uses. Common dosages. Potential side effects. Fact versus fiction.\n"}
{"id": "135070", "url": "https://cs.wikipedia.org/wiki?curid=135070", "title": "Mikšova jáma", "text": "Mikšova jáma\n\nMikšova jáma je hluboká tůň nacházející se na řece Doubravě v Údolí Doubravy. Pověst vypráví, že se jedná o propadlou jeskyni, kde měl uschovány své poklady a nakonec byl i pohřben loupeživý rytíř Mikeš, jehož hrad Sokolov byl dobyt Janem Kokotem ze Sobíňova.\n\n"}
{"id": "135074", "url": "https://cs.wikipedia.org/wiki?curid=135074", "title": "Dedekindův řez", "text": "Dedekindův řez\n\nDedekindův řez je matematický pojem z oboru teorie množin, který je využíván při množinové konstrukci číselného oboru reálných čísel.\n\nDedekindův řez je každá dolní množina v lineárně uspořádané množině, která obsahuje své supremum, pokud toto supremum existuje.\n\nV rámci teorie množin jsou všechny číselné obory konstruovány jako množiny - každé číslo je množina. Tyto množiny je třeba volit tak, aby jejich vzájemné vztahy odpovídaly intuitivním představám, které máme o daném číselném oboru.\n\nNapříklad přirozená čísla jsou v teorii množin konečná ordinální čísla uspořádaná relací \"být podmnožina\" formula_1 .\n\nRacionální čísla jsou konstruována jako uspořádané dvojice celých čísel s uspořádáním, které přesně odpovídá naší představě o tom, které racionální číslo je větší a které menší.\n\nReálná čísla je třeba zkonstruovat tak, aby beze zbytku vyplňovala číselnou osu - to znamená aby každá neprázdná omezená množina měla v tomto číselném oboru supremum a infimum.\n\nDá se ukázat (vyplývá to například z poněkud obecněji pojaté MacNeilleovy věty), že množina všech Dedekindových řezů na množině racionálních čísel přesně odpovídá těmto požadavkům - lze ji použít jako izomorfní kopii číselného oboru reálných čísel.\n\nDedekindův řez je pro lineárně uspořádanou množinu (tedy i pro racionální čísla uspořádaná podle velikosti) pojem ekvivalentní s pojmem stabilní množina.\n\nMnožina všech formula_2 všech stabilních podmnožin nějaké množiny formula_3 je úplný svaz, to znamená, že je uzavřen na suprema a infima - je to tedy vhodný kandidát na „zúplnění“ o suprema a infima, které je třeba provést. Navíc pokud je formula_3 lineárně uspořádaná, pak je také formula_2 lineárně uspořádaná (relací formula_1 ).\n\nDefinujeme-li zobrazení formula_7 předpisem formula_8, dostáváme izomorfní vnoření formula_3 do formula_2.\nToto vnoření zachová suprema a infima, pokud existovala již v formula_3, ale pokud v formula_3 neexistovala, pak v formula_2 již (pro izomorfní obraz) existují.\n\nSpeciálně pro racionální čísla formula_14 je formula_15 izomorfní s naší intuitivní představou o vlastnostech reálných čísel.\n\nMnožina formula_16 má supremum v formula_14 - platí formula_18. \nTato množina se pomocí výše uvedeného zobrazení převede na množinu\nformula_19 a její supremum je formula_20. Supremum tedy zůstalo zachováno i při tomto zobrazení.\n\nMnožina formula_21 nemá v formula_14 supremum, ale pomocí výše uvedeného zobrazení jej v formula_15 získá:\nformula_24 má supremum formula_25, které není obrazem žádného prvku z formula_14 .\n\nJednoduše řečeno, Dedekindův řez je zákonitost, která říká, že když \"řízneme\" do číselné osy v náhodném místě, získáme nějaké číslo, které se v tom místě nachází, neplatí tedy u všech číselných oborů.\n"}
{"id": "135082", "url": "https://cs.wikipedia.org/wiki?curid=135082", "title": "Puchýřník lékařský", "text": "Puchýřník lékařský\n\nPuchýřník lékařský (\"Lytta vesicatoria\"), známý též jako španělská muška je brouk z čeledi majkovitých. Při vyrušení vylučuje tekutinu odporného (myšího) zápachu, která způsobuje hnisající puchýře.\n\nPuchýřník lékařský je 12 až 20 mm velký podlouhlý brouk. Klasická varianta je nádherně zelená, existují ale i jinak zbarvené poddruhy.\n\nPuchýřník lékařský je běžný druh v jižní Evropě a africkém Středomoří, ve střední Evropě se vyskytuje jen zřídka. Areál rozšíření zasahuje na východ na střední Asii a Sibiř. Vyskytuje se lokálně v jižní Británii a Polsku. V horách dosahuje hranice výskytu výšky až 1700 m.\n\nBrouci se vyskytují osamoceně i masově na listnatých stromech a keřích, zejména pak na jasanech, šeřících, ptačím zobu aj., kde se živí okusem listů. Strom hostící větší množství puchýřníků je myšinou cítit už zdaleka. Samice klade do otvorů v zemi vajíčka, vylíhlý triungulin (larva majek a vějířníků) vyhledává hnízda samotářských hostitelských včel.\n\nVýtažky z puchýřníka lékařského se používaly pro výrobu nápojů lásky, neboť v nich obsažené látky, zejména pak kantharidin, vyvolávají erekci. Toto užití se však nedoporučuje, protože kantharidin je nejen afrodisiakum, ale též prudký jed a snadno lze překročit smrtelnou dávku – pročež byly španělské mušky oblíbeny i mezi traviči. Na předávkování španělskými muškami údajně zemřel španělský král Ferdinand II. Aragonský. U těhotných žen se používal jako abortivum, ovšem i zde je stejný problém s nebezpečím předávkování. Známy jsou případy otravy dobytka v oblastech, kde se puchýřníci přemnožili.\n\nJed produkují pouze samci (kantharidin představuje až 5% podíl na tělesné hmotnosti), ti jej předávají samici, která jej předává vajíčkům. Někteří hmyzožraví živočichové jsou proti jedu puchýřníků imunní a jsou je schopni i přes tuto velmi účinnou ochranu konzumovat. Někteří pak dokonce tento jed kumulují ve svém organismu a stávají se sami jedovatými.\n\nKontakt s tekutinou vylučovanou puchýřníky vede k vzniku bolestivých hnisajících puchýřů. Pokud tekutina vnikne do oka, může způsobit až oslepnutí. V případě požití většího množství jedu (za vcelku spolehlivou se považuje dávka 30 mg prášku z rozdrcených těl brouků) dochází k překrvení urogenitálního systému a k podráždění a narušení stěn trávící trubice od jícnu po konečník a krvavé průjmy. Důsledkem těžké otravy je významná ztráta krve, celkové těžké narušení trávicí soustavy a močového systému, někdy vedoucí až ke kolapsu ledvin či srdce. Léčba je symptomatická, prognóza u silnějších otrav téměř beznadějná.\n\n"}
{"id": "135087", "url": "https://cs.wikipedia.org/wiki?curid=135087", "title": "Čertův stolek", "text": "Čertův stolek\n\nČertův stolek je skalní vyhlídka v Údolí řeky Doubravy, která poskytuje pohledy zejména do hloubky. Nachází se asi 3 km východně od Chotěboře, naproti vyhlídce na skále Sokolohrady, mezi nimiž teče řeka Doubrava. V blízkosti se nacházejí dvě umělé jeskyně Čertova a Poustevna.\n\nPověst vypráví, že se zde pokoušel sám ďábel svést k hříchu místního poustevníka. Jiná pak, že měl tuto skálu upustit čert, který měl škodit stavitelům hradu Sokolova na Sokolohradech, když byl vyrušen kohoutím zakokrháním.\n"}
{"id": "135088", "url": "https://cs.wikipedia.org/wiki?curid=135088", "title": "Český Institut Mezinárodního Setkání", "text": "Český Institut Mezinárodního Setkání\n\nČeský Institut Mezinárodního Setkání (ČIMS) je občanské sdružení zabývající se humanitními vědními obory (politologie, ekonomie, sociální vědy), badatelskou a publicistickou činností, křesťanskou etikou, tak jako osvětovou a kulturní činností. Sdružení sídlí v Táboře na barokním zámku v Táboře-Měšicích a pořádá výstavy a přednášky a vydává publikace.\n\nČIMS byl registrován Ministerstvem vnitra České republiky dne 23. 10. 2000 (registrační číslo VS/1-1/45 046/00-R), jeho identifikační číslo (IČ) je 70868581.\n\nČeský Institut Mezinárodního Setkání je rozdělen do čtyř sekcí: \"Asociace lidských práv a vzdělání\", \"Klub česko-německého setkání\", \"Fórum Ludwiga Erharda\" a \"Společnost Jana Bervidy\".\n\nČIMS spolupracuje s následujícími evropskými vědeckými a společenskými institucemi:\n\n\n\n\n\n"}
{"id": "135092", "url": "https://cs.wikipedia.org/wiki?curid=135092", "title": "Aktin", "text": "Aktin\n\nAktin je globulární strukturní protein, který polymeruje v dlouhá vlákna zvaná mikrofilamenta (F-aktin). Mikrofilamenta tvoří součást cytoskeletu buňky, determinují její tvar, poskytují jí oporu, jsou strukturní podpěrou mikroklků nebo stereocilií a umožňují pohyby uvnitř buňky i pohyb buňky samotné tvorbou panožek; také zpevňují některé mezibuněčné spoje a při dělení umožňují zaškrcení a oddělení dceřiných buněk. Ve svalových buňkách hrají esenciální úlohu jako součást tenkých filament myofibril.\nAktin je jedna z nejhojnějších intracelulárních bílkovin eukaryotických buněk (aktin tvoří kolem 5 % celkových buněčných proteinů) a její struktura je vysoce konzervativní, aktin izolovaný z kvasinky a γ-aktin člověka se shodují ve více než 90 % aminokyselin.\n\nAktin je polypeptid tvořený 375 aminokyselinami, o celkové molekulové hmotnosti asi 43 kDa. G-aktin, nepolymerizovaná molekula, je globulární, obsahuje N-methylhistidinové zbytky a uprostřed molekuly má jedno vazebné místo pro ATP či ADP. V přítomnosti hořčíku a chloridu draselného spontánně polymerizuje a vytváří dvoušroubovici F-aktinu, aktinové mikrofilamentum. Tloušťka jednoho vlákna je asi 7 nm, jsou tedy nejtenčí ze tří hlavních složek cytoskeletu, vlákna ale mohou být dlouhá až několik μm.\n\nStejně jako mikrotubuly jsou i mikrofilamenta polarizována, mají svůj +konec, kde polymerace probíhá rychleji, a -konec, kde vlákno roste pomaleji. Filamenta na svém +konci přirůstají asi 10x rychleji, než na -konci. Tvorba a rozklad mikrofilament je dynamický proces, který je řízen asociovanými proteiny.\n\nU jednoduchých eukaryot je tvorba aktinu kódována jediným genem, u vyšších se pak tvoří geny pro jednotlivé izoformy. Konzervativní struktura aktinu se projevuje i na genetickém kódu, gen kvasinky Saccharomyces cerevisiae má 80,2% párů bází společných s genem člověka.\n\nV buňkách obratlovců bylo nalezeno šest isoforem aktinu, které jsou rozdělené do tří skupin (alfa, beta a gama) podle jejich izoelektrického bodu. Jednotlivé typy aktinu se liší v několika aminokyselinách, ale mohou existovat v jediné buňce a pravděpodobně i polymerují v jednou mikrofilamentu. β-aktin je nejvíce rozšířeným aktinem ve většině buněk.\n\nU prokaryotních organismů byl objeven analog aktinu, který podobně jako eukaryotní aktin tvoří vlákna cytoskeletu.\n\nByla popsána celá řada proteinů asociovaných s aktinem. Patří mezi ně:\nKromě toho vzniklo velké množství specializovaných aktin-vazebných proteinů, které se podílí na organizaci svalového vlákna živočichů (titin, nebulin, tropomyosin, atd).\n\n\n\n"}
{"id": "135095", "url": "https://cs.wikipedia.org/wiki?curid=135095", "title": "Damascénská ocel", "text": "Damascénská ocel\n\nTermín damascénská ocel (podle syrského města Damašek, přes který byla dříve tato ocel zejména z Indie dovážena) označuje v současnosti obecně dva druhy ocelí, přičemž historický tzv. pravý damask (anglicky zvaný \"wootz\") byl používán k výrobě kvalitních čepelí nožů a mečů. V tomto případě se jednalo o vysoce kvalitní ocel s charakteristickými vzory - tzv. mramorováním. Jelikož tato ocel byla také velmi drahá a její výroba tajná, byla snaha tuto ocel napodobit, což vytvořilo tzv. nepravý damask (anglicky \"pattern-weld\"), což je prakticky ocel svařovaná do vzorů. Tato ocel nebyla nijak kvalitní a s pravým damaskem měla společné jen ono mramorování. Výroba původního damasku byla časem zapomenuta, nepravý damask se stále používá a tato technologie je nazývána damaskování.\nPůvodní damascénská ocel se vyráběla v Indii a na Šrí Lance, poté se výroba rozšířila do Persie a do Turecka, odkud se výrobky dostaly do Evropy.\n\nDamašková ocel se stala známou díky svým vlastnostem, tedy velmi vysoké tvrdosti a zároveň houževnatosti.\n\nTechnika výroby této oceli byla jedním z nejstřeženějších tajemství tehdejší doby a do postupu výroby bylo zasvěceno jen několik tehdejších kovářů. Pokud bychom pátrali po původu této oceli, dostali bychom se do staré Indie, kde podle všech předpokladů a doposud doložených důkazů začala její výroba. Dnešní název \"damašková ocel\" je odvozen od města Damašek, skrze které se jako prodejní artikl dostávala z Indie a malé Asie až do Evropy. Jak již bylo řečeno, výrobní proces původní damaškové oceli byl velikým tajemstvím, které se předávalo pouze ústně a ve velmi úzkém kruhu kovářů. Spolu se starými mistry tak po čase znalost postupu výroby úplně vymizela.\n\nPo ztrátě postupu výroby původní damaškové oceli, se kováři po celém světě snaží co nejvíce přiblížit oné legendární a mýtickými vlastnostmi opředené oceli. Výsledkem těchto pokusů a zkoumání je ocel, kterou již dnes nazývají všichni jménem damašková, jelikož její vzhledová podoba je laickým okem nerozeznatelná. Postup výroby damaškové oceli jak ji známe dnes, je však odlišný.\n\nMísto fúzování oceli jako u původního damašku je dnešní postup založen na kovářském sváření jednotlivých vrstev oceli. \n\nSoučasná damašková ocel se vyrábí postupem kovářského svařování dvou ocelí s rozdílným množstvím obsahu uhlíku. Základem dnešní damaškové oceli jsou tak dva typy oceli, z nich jedna disponuje vysokým obsahem uhlíku a druhá naopak nízkým. Propojením těchto dvou protipólů tak vzniká ocel tvrdá, ale zároveň houževnatá.\n\nPočátek výroby je tak daný složením základního paketu, který je tvořen složením těchto dvou druhů ocelí na přeskáčku. V případě nedodržení pořadí prokládaných ocelí se spoj mezi danými vrstvami neguje a dojde tak ke spojení dvou shodných materiálů. Po přípravě základního paketu je nutné ocel nahřát a pro snazší propojení kovářského sváru a zamezení vzniku nedokonalostí ve svaru se paket obalí tavidlem.\n\nOhřátí takto připravené oceli probíhá na teplotu přes 1400°C, kdy dochází k přechodu z pevného skupenství. (Teploty pro kovářské svařování se liší v závislosti na typu materiálu). Toto povolení materiálu při vysokých teplotách pak dovolí tlakem úderů kladiva nebo tlakem pod lisem spojení ocelí do jednoho celistvého kusu.\n\nTento postup se opakuje, dokud není výrobce spokojen s množstvím vrstev a kvalitou svárů vrstev.\n\nDamašková ocel je velice známá nejen díky svým vlastnostem, ale také díky své překrásné kresbě, která dodnes nepřestává udivovat laiky i profesionály. \n\nZákladní kresba je určená průchodem sváru, které rozdělují hranice mezi ocelí. Kresbu je však možné tvořit stejné jako samotnou ocel a upravovat do tvarů, které jsou až neuvěřitelné. Kombinace kovářského sváření spolu s dalšími kovářskými technikami, jakou jsou torzírování (kroucení), prokládání, apod.\n\nDamašková ocel je pro většinu lidí známá především skrze skvostné čepele zbraní. Avšak její potenciál nabízí mnohem více než jen toto využití. Damašková ocel je nádherným materiálem pro šperkařské využití, existují dochované kousky damaškových zbrojí, výjimečně lze nalézt i umělecky zpracované předměty z damaškové oceli. Avšak její vlastnosti ji i nadále nejvíce předurčují jako jeden z nejluxusnějších materiálů pro čepele nožů, mečů a veškerých ostatních nástrojů a zbraní.\n\n\n\n"}
{"id": "135096", "url": "https://cs.wikipedia.org/wiki?curid=135096", "title": "Pavel Novotný (pornoherec)", "text": "Pavel Novotný (pornoherec)\n\nPavel Novotný (* 5. února 1977, Praha), občanským jménem Jaroslav Jiřík, je český pornoherec. Znám je také pod pseudonymy Max Orloff, Jan Dvořák či Jakub Moltin. Vystupoval v heterosexuálních, bisexuálních i homosexuálních filmech. Pracoval mj. pro společnost Bel Ami. Pro ni účinkoval spolu s Filipem Trojovským ve filmu \"Julian\". Hrál také pod vedením známého gay režiséra Williama Higginse.\n"}
{"id": "135097", "url": "https://cs.wikipedia.org/wiki?curid=135097", "title": "Helyiérdekű Vasút", "text": "Helyiérdekű Vasút\n\nBudapesti Helyiérdekű Vasút (zkráceně jen BHÉV) je název pro systém čtyř linek příměstské železnice (maď.: helyiérdekű vasút (HÉV)) okolí Budapešti. Provozovatelem je společnost MÁV-HÉV, dceřiná společnost státních drah. V roce 2011 HÉV převezl 70,4 miliónů pasažérů, to činí 5,1 % z celkového provozu dopravního podniku BKV.\n\nTratě, po kterých jsou linky vedeny, byly vybudovány jako větve železniční sítě. Mezi sebou nejsou propojené, nevytvářejí tudíž síť. Linky HÉV spojují s metropolí Csepel (část samotné Budapešti, na jihu), Ráckeve (na jihu), Gödöllő a Csömör (na severovýchodě) a Szentendre (na severu, při Dunaji). Tratě většinou začínají u zastávek metra nebo tramvají v okrajových částech Budapešti a do centra vůbec nezasahují.\n\nVlaky jezdí po kolejích s rozchodem 1435 mm, trakční napětí pak činí 1000 V. Vlaky jsou původem z bývalé NDR, napájeny pomocí pantografů; na rozdíl od metra, kde je použita přívodní kolejnice. Drtivá většina tratí je povrchových, existují ale i podzemní úseky (například do stanice Batthyány tér).\n\nNa území hlavního města platí jízdenky BKV, do příměstských oblastí jsou nutné již jiné.\n\nBatthyány tér – Margit híd, budai hídfő – Szépvölgyi út – Tímár utca – Árpád híd – Filatorigát – Kaszásdűlő – Aquincum – Rómaifürdő – Csillaghegy – Békásmegyer – Budakalász – Budakalász, lenfonó – Szent István-telep – Pomáz – Pannóniatelep – Szentendre\n\nKözvágóhíd – Beöthy utca – Kén utca – Timót utca – Pesterzsébet felső – Torontál utca – Soroksár felső – Soroksár, Hősök tere – Szent István utca – Millenniumtelep – Dunaharaszti felső – Dunaharaszti külső – Szigetszentmiklós – József Attila-telep – Szigetszentmiklós alsó – Szigetszentmiklós, gyártelep – Szigethalom – Szigethalom alsó – Tököl – Szigetmajor – Szigetcsép – Egyetemi Tangazdaság – Szigetszentmárton-Szigetújfalu – Horgásztanyák – Angyali-sziget – Ráckeve\n\nBoráros tér – Lágymányosi híd – Szabadkikötő – Szent Imre tér – Karácsony Sándor utca – Csepel\n\nÖrs vezér tere – Rákosfalva – Nagyicce – Sashalom – Mátyásföld, repülőtér – Mátyásföld, Imre utca – Mátyásföld alsó – Cinkota – Ilonatelep – Kistarcsa, kórház – Kistarcsa – Zsófialiget – Kerepes – Szilasliget – Mogyoród – Szentjakab – Gödöllő, Erzsébet park – Gödöllő, Szabadság tér – Gödöllő, Palotakert – Gödöllő\n\nÖrs vezér tere – Rákosfalva – Nagyicce – Sashalom – Mátyásföld, repülőtér – Mátyásföld, Imre utca – Mátyásföld alsó – Cinkota – Cinkota alsó – Árpádföld – Szabadságtelep – Csömör\n\nSystém HÉV vznikl před druhou světovou válkou sloučením několika různých drah. Poté, co se k moci dostala komunistická vláda, byl znárodněn, a provozovatelem se stala společnost MÁV, národní železniční dopravce. Od 60. let jej provozuje opět BKV, který zajišťuje velkou část i jiných druhů příměstské dopravy. V roce 2016 se provozovatelem staly státní dráhy pomocí dceřiné společnosti MÁV-HÉV \n\nV dohledné době se plánuje sjednotit systém BHÉV spolu s metrem. Linky, vedoucí do Szentendre, Ráckeve a Csepelu by byly doplněny podzemním úsekem vedeným pod centrem města a staly by se tak fialově značenou linkou M5. Trať do města Gödöllő by se zase měla sloučit s linkou metra M2.\n\n\n"}
{"id": "135100", "url": "https://cs.wikipedia.org/wiki?curid=135100", "title": "Seznam obcí v Česku, kterým může být obnoven status městyse nebo města", "text": "Seznam obcí v Česku, kterým může být obnoven status městyse nebo města\n\nV tomto seznamu jsou uvedeny obce, které měly v minulosti status města či městyse a kterým může být znovu přiznán zjednodušeným způsobem bez projednání vládou.\n\nViz též Seznam bývalých měst v Česku (seznam zahrnuje též města, kterým byl status již obnoven) a článek Seznam městysů v Česku. \n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "135101", "url": "https://cs.wikipedia.org/wiki?curid=135101", "title": "Brandon Manilow", "text": "Brandon Manilow\n\nBrandon Manilow (* 5. ledna 1983, Brno) je český model a pornoherec pracující pro společnost Bel Ami. První video, \"Personal Trainers 5\", v němž hrál s Filipem Trojovským, natočil v roce 2002 ve svých 19 letech.\n\nManilow preferuje v análním sexu aktivní pozici, v žádném filmu nebyl v pasivní pozici. S Alexem Oriolim také vystupoval ve scéně bez použití kondomu; reakcí na vyvolanou kritiku byla zpráva, že spolu v době natáčení filmu Orioli a Manilow už půl roku žili. Podle profilu na stránkách Bel Ami studoval na sportovní škole, což vysvětluje jeho výbornou fyzickou kondici.\n\n\n\n"}
{"id": "135105", "url": "https://cs.wikipedia.org/wiki?curid=135105", "title": "Bel Ami", "text": "Bel Ami\n\nBel Ami je slovenské studio sídlící v Bratislavě, které produkuje gay erotické filmy a fotografie. Jde o jednu z nejprestižnějších produkčních společností gay porna na světě. Natočila mj. hardcore film \"An American in Prague\" (1997), který se stal jedním z nejprodávanějších gay erotických filmů na světě. Zakladatel studia vystupuje pod uměleckým jménem George Duroy, mezi jeho legendární tváře patří např. Lukas Ridgeston či Johan Paulik.\n\nZakladatelem studia Bel Ami je George Duroy, občanským jménem Lanny Jánošov. Jako pseudonym si zvolil jméno literární postavy z románu \"Bel-Ami\" (\"Miláček\"), jehož autorem je Guy de Maupassant. Původem je ze Slovenska, kde v 80. letech vystudoval Vysokou školu múzických umění, jako scenárista tvořil zábavní programy a režíroval komedie, poté studoval režii na University of California v Los Angeles. V roce 1992 fotil pro časopis \"Freshmen\", spolupracoval s americkou produkcí Falcon. Podle vlastního vyjádření použil značku Bel Ami poprvé v roce 1991, společnost založil na podzim 1993, poté co natočil svůj první film \"Tender Strangers\".\n\nAčkoli jsou filmy studia určeny převážně pro zahraniční trhy, herci se rekrutují především z oblasti střední Evropy.\nPopulární jsou zejména v USA, zatímco v Česku, Slovensku a Maďarsku nejsou filmy oficiálně distribuovány a je zde zamezen i přístup k webovým stránkám studia.\n\nVýraznými protagonisty studia byli či jsou např. Lukas Ridgeston, Johan Paulik, Josh Elliot, Dano Šulik, Tim Hamilton, Sebastian Bonnet, Brandon Manilow, Jean-Daniell Chagall, Ariel Vanean, Dolph Lambert, Kris Evans, Jim Kerouac či Kevin Warhol (jde o herecké pseudonymy). Zahraniční pozornost vzbudila dvojčata Elijah a Milo Peters (\"Peters Twins\"). Pozornost české veřejnosti vzbudily aféry spojené s odhalením totožnosti některých herců a modelů. V roce 2005 to byl účastník reality show Big Brother Filip Trojovský (jako Tommy Hansen), o rok později účastník soutěže Muž roku Jakub Bandoch a v roce 2012 producent a porotce soutěže Česko Slovensko má talent Jaro Slávik (točil ještě jako náctiletý v 90. letech pod pseudonymem Roman Gregor).\n\nV roce 2007 se studio produkčně podílelo na několika filmech (\"Grand Prix\", \"In & Out\", \"Summer Cruising\") spolu se studiem AYOR Roberta Boggse. Spolupráce pokračovala i v dalších letech. Podobně roku 2008 studio zahájilo spolupráci s Hammer Films na filmech vydávaných pod značkou Lukas Ridgeston (\"Intimate Liaisons\" 2008, \"Get It Up\" 2009, \"Eye Contact\" 2010).\n\nV létě 2009 pak navázalo spolupráci s americkým konkurenčním studiem Corbin Fisher, z níž vzešel film \"5 Americans in Prague\". V následujících letech spolupracovalo i se studiem Cocky Boys a s dalšími americkými herci, jako jsou Brady Jensen, Spencer Fox, Alex Waters, Mick Lovell, Max Ryder či Austin Merrick. Z této spolupráce vznikly mimo jiné filmy \"Cocky Friends\", \"American Lovers\" 1 až 3, \"Summer with Mick\" či \"Out of Control\".\n\nDalším americkým hercem před kamerou studia Bel Ami se v roce 2014 stal kontroverzní student baletní školy Jett Black.\n\nMimo značku Bel Ami jsou některé filmy distribuovány také pod značkami Lukas Ridgeston (od roku 2008) nebo GDuroy (série \"Kinky Angels\" od roku 2011). Pod první jmenovanou získalo studio v roce 2011 světové prvenství vydáním 3D gay pornografického blu-ray s názvem \"3D Bel Ami\".\n\nV roce 2013 studio oznámilo uvedení 3D remakeu svého známého titulu \"An American in Prague\". Johana Paulika s americkým hostem jménem Chance nahradili současní prominentní protagonisté studia, Kevin Warhol a Mick Lovell.\n\nKromě hardcore a softcore videa firma vydala řadu kalendářů a fotopublikací jako např. \"Boys of Bel Ami\" fotografa Howarda Roffmana (2006). V roce 2011 ve spolupráci s americkou značkou FleshJack vznikly i erotické pomůcky podle čtyř herců studia.\n\n\n\n\n\nJednotlivé filmy z produkce studia také figurovaly v řadě nominačních listin, stejně jako herci studia a jejich výkony.\n\n\n"}
{"id": "135107", "url": "https://cs.wikipedia.org/wiki?curid=135107", "title": "Materialismus", "text": "Materialismus\n\nMaterialismus je filosofický směr, který tvrdí, že jediná věc, která existuje, je hmota. To v podstatě znamená, že každá věc je složena z materiálu a každý fenomén (jev) je výsledkem interakce hmoty. Neuznává žádný duchovní ani posmrtný život. Gnozeologie tohoto směru je čistě empirická, vyznavači tedy spoléhají především na svoje smysly. Základním předpokladem vědecké práce je metodologický naturalismus, který vysvětluje jevy, pozorované v přírodě pouze přírodními příčinami bez nadpřirozena. Jako teorie náleží materialismus k třídě monistické ontologie. Jako takový se liší od ontologických teorií založených na dualismu a pluralismu. V podmínkách neobvyklých vysvětlení reality fenomenu je materialismus v ostrém kontrastu oproti idealismu. (Jedná se o problematiku UFO nebo psychotroniky. V oblasti psychotroniky probíhal za socialismu přímý ideový střet. v České republice je znám zvláště případ pátera Františka Ferdy, sledovaného tajnou službou.)\n\nMaterialismus najdeme po celém světě, příkladem může být například hnutí čárváka, který se objevuje v jinak hinduisticky zaměřené Indii.\n\n\n"}
{"id": "135109", "url": "https://cs.wikipedia.org/wiki?curid=135109", "title": "Divišov (rozcestník)", "text": "Divišov (rozcestník)\n\nNázev Divišov má více sídel:\n\n"}
{"id": "135112", "url": "https://cs.wikipedia.org/wiki?curid=135112", "title": "Solitude", "text": "Solitude\n\nStadión Solitude je víceúčelové zařízení v Belfastu v Severním Irsku, dnes převážně využívané pro fotbalová utkání. Byl postaven v roce 1890 a v současnosti pojme 8 000 diváků. Je domovským stadionem nejstaršího irského fotbalového klubu Cliftonville FC. V roce 2002 prošel stadion částečnou rekonstrukcí, byla vybudována další tribuna pro 800 fanoušků hostí. Pro splnění evropských standardů bude ale potřeba dalších úprav.\n\n"}
{"id": "135113", "url": "https://cs.wikipedia.org/wiki?curid=135113", "title": "František Čech-Vyšata", "text": "František Čech-Vyšata\n\nFrantišek Čech-Vyšata, \"vlastním jménem\" František Vyšata, (14. února 1881, Chlumany – 3. října 1942, Sobíňov) byl český cestovatel a spisovatel. Narodil se v rodině zedníka jako čtvrtý v pořadí, posléze se vyučil bednářem v Českých Budějovicích.\n\nFrantišek Čech-Vyšata byl ve své době znám svými cestami po Jižní Americe, kterou navštívil v letech 1910–1913, 1914–1925, 1927–1937. Jeho vypravování vyšlo v denním tisku i knižně.\n\n\n\n"}
{"id": "135116", "url": "https://cs.wikipedia.org/wiki?curid=135116", "title": "Ušiku Daibucu", "text": "Ušiku Daibucu\n\nUšiku Daibucu (: 牛久大仏) je jedna z nejvyšších soch buddhy na světě stojící v japonském Ušiku v prefektuře Ibaraki. Dokončena byla v roce 1993 a dosahuje výšky 120 metrů nad okolní terén (včetně 10 metrů vysokých základů a desetimetrového lotosového podstavce). Návštěvníci se pomocí výtahu mohou dostat do výšky 85 m, kde se nachází vyhlídková terasa.\n\nSocha je pokryta 6 mm silnými pláty bronzu, kterých bylo potřeba celkem 6 000 kusů.\n\nCelý monument je přibližně třikrát vyšší a 30krát objemnější než Socha Svobody.\n\nSocha nezobrazuje tzv. historického buddhu - Siddhárthu Gautamu, ale buddhu Amitábhu, jenž je v mahájánovém buddhismu uctíván jako vládce tzv. Západního ráje.\n\n\n\n"}
{"id": "135117", "url": "https://cs.wikipedia.org/wiki?curid=135117", "title": "Niva Doubravy", "text": "Niva Doubravy\n\nNiva Doubravy je přírodní rezervace v katastrálním území obce Sobíňov a rozkládá se podél toku říčky Doubravy. Vyhlášena byla v roce 1994. Rezervace vznikla k ochraně přirozených a polopřirozených lučních a mokřadních ekosystémů v řece Doubravě a jejím okolí. Území je ukázkou přírodních vlhkých lučních biotopů, které jsou díky zemědělskému využití krajiny velice vzácné. Rozloha rezervace je asi 86 ha.\n\nÚdolí zde přechází v lesnatý hřbet. Díky zdejším podmínkám a využívání se zde vyvinula mozaika vodních, mokřadních a suchomilných společenstev. Můžeme zde najít asi 225 druhů vyšších rostlin. Vyskytuje se zde například prstnatec májový, vachta trojlistá, tolije bahenní, hladýš pruský a ostřice. Z ptáků zde hnízdí například hýl rudý, bekasina otavní a linduška luční. Dále zde můžeme spatřit zmiji obecnou, čolka horského a otakárka fenyklového a spoustu dalších živočichů.\n"}
{"id": "135119", "url": "https://cs.wikipedia.org/wiki?curid=135119", "title": "Jean Paul", "text": "Jean Paul\n\nJean Paul, vlastním jménem Johann Paul Friedrich Richter, (21. března 1763 Wunsiedel – 14. listopadu 1825 Bayreuth) byl německý spisovatel, který se proslavil zejména svými humoristickými romány a povídkami. Také jeho estetické názory ovlivnily řadu autorů.\n\nJohann Paul Friedrich Richter, který si později změnil jméno na Jean Paul, se narodil jako syn učitele, varhaníka a později pastora Johanna Christiana Christopha Richtra a jeho manželky Sofie Rosiny ve Wunsiedelu v Bavorsku. Atmosféra života na protestantské venkovské faře velmi ovlivnila dětství Jeana Paula.\n\nV květnu roku 1781 nastoupil Jean Paul na univerzitu v Lipsku, aby studoval teologii, místo toho se však začal věnovat psaní. Jako své první literární pokusy napsal především satirické kusy ve stylu Jonathana Swifta a Christiana Ludwiga Liscowa, které vyšly v souhrnném vydání roku 1783 jako \"Gronské procesy\". 1784 musel Jean Paul utéci před svými věřiteli a vrátil se zpět ke své matce. Své pocity z návratu popisuje v knize \"Siebenkäs\", česky jako \"Advokát Sirový\". Teprve roku 1787 našel místo jako soukromý učitel.\n\nRoku 1769 na pozvání Charlotte von Kalb navštěvuje Výmar, dobové literární centrum, kde byl s respektem přijat, ačkoliv zůstal jeho vztah ke Goethemu a Schillerovi chladný a distancovaný. Dva roky poté se Jean Paul do Výmaru přestěhoval a spřátelil se s J. G. Herderem. Ve Výmaru se množily jeho milostné pletky: na podzim roku 1799 se zasnoubil s Karoline von Feuchtersleben, což přineslo komplikace především kvůli rozdílnému původu. Aby se jim vyhnul, zrušil zasnoubení. Roku 1800 poznává během cesty do Berlína Karoline Mayer, kterou si o rok později vzal za ženu.\nCesta do Berlína představuje nejdůležitější bod jeho literární kariéry: pruská královna Luisa se projevila jako nadšená čtenáčka jeho knih. To ho přivedlo k myšlence přestěhovat se do Berlína, kde se mimo jiné nacházeli jeho přátelé bratři August Wilhelm a Friedrich Schlegel nebo Johann Gottlieb Fichte.\n\nKrátce před svojí smrtí oslepl. V roce 1825 umírá, byl pochován na městském hřbitově v Bayreuthu ('Bayreuther Stadtfriedhof').\n\n\n\n"}
{"id": "135120", "url": "https://cs.wikipedia.org/wiki?curid=135120", "title": "Proletarskaja (stanice metra v Moskvě)", "text": "Proletarskaja (stanice metra v Moskvě)\n\nProletarskaja ( ) je stanice metra v Moskvě, v centrální části Tagansko-Krasnopresněnské linky. Je to významná stanice; přestupní chodbou je spojena s Kresťanskou Zastavou na lince 11.\n\nProletarskaja je stanice hloubená, konstruovaná podle standardního projektu; s ostrovním nástupištěm a dvěma řadami čtyřhranných sloupů. Architekti Julija Kolesnikova a Jurij Vdovin při jejím ztvárnění užili světlých barev; obklad stěn za nástupištěm tvoří bílé dlaždice, doplňovaný srpy s kladivy z eloxovaného hliníku. Sloupy pak jsou obložené bílým mramorem. Podlaha je pokryta šedou žulou a labradoritem.\n\nStanice má dva výstupy, vycházející každý do svého podpovrchového vestibulu. Roku 1997 byla též dobudována přestupní chodba do stanice Kresťanskaja Zastava, přestup je též možný i přes vestibuly u výstupu ze stanice.\n\nProletarskaja byla otevřena 31. prosince 1966, denně zde 61 860 cestujících nastupuje a vystupuje, dalších 120 300 pak přestupuje na Ljublinskou linku.\n\n"}
{"id": "135123", "url": "https://cs.wikipedia.org/wiki?curid=135123", "title": "Proletarskaja", "text": "Proletarskaja\n\nProletarskaja je název několika stanic metra v Rusku, Bělorusku a na Ukrajině. Vzhledem ke svému ideologickému zabarvení se jedná o velmi obvyklý název.\n\n\n"}
{"id": "135127", "url": "https://cs.wikipedia.org/wiki?curid=135127", "title": "Volkswagen Brouk", "text": "Volkswagen Brouk\n\nVolkswagen Typ 1, spíše známý pod názvem Brouk, je lidový vůz vyráběný německou automobilkou Volkswagen v letech 1938 až 2003. Název Brouk (v anglicky mluvících zemích , německy ) vznikl jako lidová přezdívka a až později (v USA od srpna 1967) se začal používat jako oficiální jméno modelu. V některých zemích (např. ve Velké Británii) se však nikdy jméno Beetle oficiálně nepoužívalo. V roce 1998 představil VW nový model New Beetle (je postavený na podvozku Volkswagenu Golf IV) který designově navazuje na původního Brouka.\n\nJedná se o jeden z nejdéle vyráběných vozů značky Volkswagen s největším počtem vyrobených kusů beze změny designu. Jediný vůz, který jej připravil o prvenství, je jeho sourozenec, VW Typ 2 ve verzích minibus a kombi, který je stále vyráběn v Brazílii (v Evropě se prodává jeho již pátá generace pod označením Volkswagen Transporter/Carravelle/Multivan/California).\n\nV roce 1931 začali Ferdinand Porsche a Zündapp vyvíjet „Auto für Jedermann“ (auto pro každého), poprvé bylo použito jméno „Volkswagen“. Porsche preferoval plochý vzduchem chlazený čtyřválcový motor, ale Zündapp použil vodou chlazený pětiválec. V roce 1932 vyjely tři prototypy. Všechny tyto vozy byly zničeny během války, poslední v roce 1945 během bombardování Stuttgartu.\n\nV roce 1933 Adolf Hitler schválil nákresy Porscheho návrhu (Lidový vůz), jednoduchého vozu schopného přepravit dva dospělé a tři děti rychlostí 100 km/h. \"Lidový vůz\" měl být dostupný občanům Třetí říše za 990 říšských marek, což byla tehdejší cena malého motocyklu. Tehdejší průměrný plat byl okolo 32 marek týdně.\n\nAutorem designu Brouka je Erwin Komenda, Porscheho šéfdesigner. Výroba začala v roce 1939, ale válka začala dříve, než se začaly vyrábět vozy Volkswagen masově a výrobní linky byly zabrány pro výrobu vojenských vozidel. Výroba civilních VW začala až po válce.\n\nKdyž projekt začal, předchozí název \"Porsche 60\" Ferdinanda Porscheho byl nahrazen oficiálním názvem KdF-Wagen. Název odkazoval na název organizace Kraft durch Freude (síla díky radosti), odnože nacistické Německé pracovní fronty. Později byl projekt znám jako Typ 1, ale proslavil se jako Brouk po skončení druhé světové války.\n\nPrototypy vznikaly od roku 1931; první prototypy byly postaveny Zündappem (výrobce motocyklů) v Norimberku, a byly označeny jako Porsche Typ 12. Další série prototypů (Porsche Typ 32) byla postavena roku 1933 společností NSU, dalším výrobcem motocyklů.\nV říjnu 1935 byl hotov první Typ 60. V témže roce začalo testování „V 3“. Testování prototypů VW30 bylo plánováno v roce 1937. Všechny vozy měly kulatou karoserii a vzduchem chlazený motor, uložený vzadu. Výjimkou byl Typ 12 protože Zündapp preferoval pětiválcový radiální vodou chlazený motor.\n\nDo začátku války v roce 1939 se stihla vyrobit pouze hrstka vozů, po té byla výroba zastavena a nahrazena vojenskou produkcí. Následkem toho byly první sériové podvozky použity pro vojenská vozidla \"Kübelwagen\" Typ 82 (vyrobeno asi 52 000 kusů) a \"Schwimmwagen\" Typ 166 (vyrobeno asi 14 000 kusů).\n\nProtože vozidlo bylo navrženo co nejjednodušeji, mělo v armádě úspěchy. Například vzduchem chlazený motor se osvědčil v pouštních akcích německých jednotek Afrika Korps. Inovativní odpružení používalo jednoduché torzní tyče místo pružin či listových per.\n\nPro dělníky z továrny bylo v roce 1938 založeno v Dolním Sasku město Stadt des KdF-Wagens bei Fallersleben, jež bylo po válce přejmenované na Wolfsburg.\n\nVelká část designu Brouka byla inspirována pokrokovými vozidly Tatra konstruktéra Hanse Ledwinky, hlavně typem Tatra 97. Toto auto má podobnou aerodynamickou karoserii a čtyřválcový vzadu uložený vzduchem chlazený motor. Tatra V570, prototyp malého vozu také ukazuje podobnost s pozdějšími Volkswageny. Podle knihy Car Wars nazval Adolf Hitler Tatru 'druhem auta pro své silnice'. V té samé knize byl Porsche obviněn z toho, že \"koukal Ledwinkovi přes rameno\" když navrhoval Volkswagen. Tatra zahájila soudní proces, ale ten byl zastaven když Německo obsadilo Československo. V té samé době byla v Tatře vynuceně ukončena výroba T97. Případ byl znovu otevřen po druhé světové válce a v roce 1961 Volkswagen zaplatil Tatře 1 000 000 západoněmeckých marek jako kompenzaci (tj. v přepočtu na sílu české koruny v roce 2014 asi 50 milionů Kč). To pro Volkswagen znamenalo málo peněz na vývoj nových modelů, což nutně znamenalo prodloužení doby výroby modelu Brouk.\n\nPo skončení druhé světové války byl znovuotevřením a řízením těžce vybombardované wolfsburské továrny pověřen major Ivan Hirst. Pod jeho vedením byla obnovena výroba Typu 1. Hirst přemlouval britskou armádu k objednávce 20 000 aut a k roku 1946 továrna vyráběla 1000 aut měsíčně. Během tohoto období se auta zbavila jmen z doby nacismu a přejmenovala se na Volkswagen. Prvních 1785 Brouků se vyrobilo v továrně nedaleko Wolfsburgu v roce 1945.\n\nPo tomto armádním oživení továrny se stal ředitelem Volkswagenu Heinz Nordhoff, pod jehož vedením nastal prudký nárůst výroby a miliontý Brouk sjel z výrobní linky v roce 1955. Už o tři roky později, v roce 1958 byl vyroben pětimiliontý Brouk.\n\nBěhem 60. a na začátku 70. let díky inovativní reklamě a pověsti spolehlivého a robustního auta výroba dosáhla takové úrovně, že 17. února 1972 sesadil VW Brouk číslo 15 007 034 z trůnu předchozího držitele rekordu nejvyráběnějšího vozu, Ford model T. V roce 1973 překonal počet vyrobených kusů 16 milionů a v roce 1992 činil již 21 milionů vozů.\n\nV roce 1967 byly provedeny drobné změny, například byl zvýšen výkon motoru o 3 kW a byla předělána elektrická soustava z 6 V na 12 V.\nByla také vylepšena spojka, posílen brzdový systém, zlepšena standardní výbava a proběhla změna interiéru.\n\nPo velice úspěšných 60. letech musel Brouk soupeřit s modernějšími levnými vozy nejen z řad japonských vozů, ale i z vlastních řad. Volkswagen v roce 1974 představil model Golf s designem od Giugiara, kterému mohl Brouk svou zastaralou koncepcí těžko konkurovat, a proto jeho prodeje v Německu klesly natolik, že byla hlavní výroba Brouka 19. ledna 1978 přesunuta do Mexika a Brazílie. Volkswagen prodával Brouky v USA do roku 1977 (kabriolety do r. 1980), v Evropě do roku 1985. Výroba v Brazílii skončila v roce 1986, v roce 1993 byla obnovena a skončila definitivně roku 1996. Poslední VW Brouk byl vyroben v roce 2003 v závodě Puebla v Mexiku. Výroba byla zakončena sérií 3000 kusů VW Brouk označených jako modelový rok 2004 a prodávána jako \"Última Edición\". Celkem dosáhla výroba všech Volkswagenů Brouk 21 529 464 kusů.\n\nVW Brouk je znám ve spoustě států pod různými jmény, často se jedná o překlad slova brouk. Zde je seznam jmen z mnoha států:\n\n"}
{"id": "135130", "url": "https://cs.wikipedia.org/wiki?curid=135130", "title": "Kjúdžitai", "text": "Kjúdžitai\n\nKjúdžitai (v šindžitai: 旧字体; v kjúdžitai: 舊字體; česky: „stará znaková forma“) je tradiční forma japonských znaků (kandži) používaná před rokem 1947. Modernějším, zjednodušeným následníkem kjúdžitai je šindžitai. Před oficiálním vydáním seznamu Tójó kandži bylo kjúdžitai známé jako \"seidži\" (正字; „správné/korektní znaky“) nebo \"seidžitai\".\n\nI poté, co se staly zastaralými po vydání \"Tójó kandži\", byly občas v tisku používány až do 50. let z důvodu pomalé výměny tiskařského vybavení se starými znaky. Na rozdíl od zjednodušené čínštiny, kde všechna osobní jména jsou konsistentně zapisována zjednodušenými znaky, je kjúdžitai v Japonsku stále tolerováno u osobních jmen. Díky tomu se v moderní japonštině mohou lišit zápisy jmen historických osobností – podle toho zda se použije kjúdžitai nebo šindžitai.\n"}
{"id": "135132", "url": "https://cs.wikipedia.org/wiki?curid=135132", "title": "Alkové", "text": "Alkové\n\nAlkové, latinsky Alcis, jsou božští blíženci kteří byli uctíváni germánským kmenem Naharvalů, žijících na území dnešního Slezska.\n\nJsou zmiňováni pouze v Tacitově Germanii z počátku 2. století:\n"}
{"id": "135135", "url": "https://cs.wikipedia.org/wiki?curid=135135", "title": "Pan Ki-mun", "text": "Pan Ki-mun\n\nPan Ki-mun , Ban Ki-moon: [pɑn gi mun] (* 13. června 1944 Umsong) je jihokorejský diplomat a bývalý generální tajemník OSN, úřadující ve funkci mezi lety 2007–2016. Byl druhým Asiatem, který ve funkci generálního tajemníka OSN působil (po U Thantovi z Barmy).\n\nPřed prvním zvolením do funkce byl diplomatem na jihokorejském ministerstvu zahraničí, a ve Spojených národech. Do diplomatických služeb vstoupil rok po získání bakalářského titulu ze studia mezinárodních vztahů na univerzitě v Soulu. Jeho první post byl na ambasádě v Novém Díllí. V roce 2004 se stal ministrem zahraničí a ministerstvo vedl až do listopadu 2006.\n\n"}
{"id": "135136", "url": "https://cs.wikipedia.org/wiki?curid=135136", "title": "Bragi", "text": "Bragi\n\nBragi je bůh básníků a řečníků, Idunnin manžel , syn Ódina a Frigg. Na jeho pohár, nazýván po něm („Bragiho pohár“), přísahali bojovníci . Traduje se, že má runy vyřezané do jazyka. Je popisován a vyobrazován jako dlouhovlasý a dlouhovousý Ás.\n"}
{"id": "135139", "url": "https://cs.wikipedia.org/wiki?curid=135139", "title": "Fjörgyn", "text": "Fjörgyn\n\nFjörgyn je severská bohyně, ztotožňovaná s Jörð – Zemí. Fjörgyn se objevuje pouze v několika krátkých zmínkách v eddické literatuře. Ve Vědmině písni a Písni o Hárbardovi je označována za matku Thóra, v Oddrúnině nářku a Jazyce básnickém je její jméno užíváno jako poetický výraz pro zemi. V severských pramenech, konkrétně v Lokiho při, Gylfiho oblouznění a Jazyce básnickém, je zmiňován bez bližších informací také Fjörgynn, otec bohyně Frigg, jehož jméno je mužskou formou jména Fjörgyn. Fjörgyn a Fjörgynn můžou představovat o božský pár Země a Nebe.\n\nJména Fjörgynn a Fjörgyn můžou být rekonstruováno jako indoevropské \"*perkún(i)os\" a \"*perkwunī\", což může být jméno praindoevropského hromovládce, a odpovídá tak litevskému Perkūnas, případně slovanskému Perun. Jméno \"*perkunos\" lze vykládat z praindoevropského \"*perku\" „dub“ doplněného o sufix \"-no-\" „pán (nečeho)“. Z kořene pro dub také vychází germánské výrazy pro hory, především lesnaté, jako gótské \"faírguni\" nebo staroanglické \"firzen\", těch mohla být podle Martina L. Westa Fjörgynn bohyní. Jméno Fjörgynn také odpovídá několika jménům družek hromovládce jako je litevské Perkúnija, slovanskému Perperuna a řeckému Kerauniá, což je jiné pro Semelé.\n"}
{"id": "135140", "url": "https://cs.wikipedia.org/wiki?curid=135140", "title": "Hawker Hurricane", "text": "Hawker Hurricane\n\nHawker Hurricane (výslovnost [ˈhoːkə(r) ˈharikən]) byl britský jednomotorový jednomístný stíhací letoun sloužící v RAF a v letectvech dalších spojeneckých armád během druhé světové války. Byl navržen ve 30. letech ve společnosti Hawker Aircraft Ltd., která vyráběla převážnou část. Hurricany spolu se Spitfiry tvořily základ britského stíhacího letectva během bitvy o Británii. V této bitvě byl ve veřejném povědomí zastíněn typem Supermarine Spitfire, i přesto, že Luftwaffe způsobil 60 procent ztrát při střetnutích a bojoval na všech hlavních bojištích druhé světové války.\n\nHurricane vznikl na počátku 30. let na základě debat mezi úředníky RAF a konstruktérem Sirem Sydney Cammem o navrhovaném jednoplošném derivátu dvojplošníku Hawker Fury. Navzdory úředním preferencím dvouplošníků a nedostatku zájmu ze strany ministerstva letectví Hawker svůj jednoplošný návrh vylepšil a zahrnul několik inovací, které se staly pro válečné stíhací letouny zásadní, včetně zatahovacího podvozku a výkonnějšího motoru Rolls-Royce Merlin. Ministerstvo letectví koncem roku 1934 objednalo Hawkerův \"Interceptor Monoplane\" a prototyp Hurricanu \"K5083\" provedl první let 6. listopadu 1935.\n\nV červnu 1936 vstoupil do výroby a první letouny se k jednotkám dostaly 25. prosince 1937. Jeho výroba a údržba byla usnadněna použitím konvenčních konstrukčních metod, takže letky mohly provádět mnoho velkých oprav bez vnější podpory. Hurricane byl rychle dodáván před vypuknutím druhé světové války v září 1939, kdy měla RAF ve službě 18 perutí vybavených Hurricany. Na letadlo bylo spoléhano proti německým letadlům Luftwaffe, včetně manévrových soubojů s Messerschmittem Bf 109.\n\nPostupně ovšem byl vytlačován modernějším a výkonnějším Spitfirem, byť ten byl výrobně náročnější – a také dražší. Vzniklo několik variant Hurricanu včetně stíhacích bombardérů, letounů pro pozemní útoky a noční stíhače. Vyzbrojené 40mm kanóny v severní Africe ničily tanky německého Afrikakorpsu či jako námořní Sea Hurricane operoval z palub letadlových lodí Royal Navy. Některé byly přestavěny jako doprovod konvojů s katapultem. Do konce výroby v červenci 1944 bylo v Británii, Kanadě, Belgii a Jugoslávii vyrobeno 14 487 letounů Hurricane.\n\nHistorie typu Hawker Hurricane začala v první polovině 30. let 20. století. V době, kdy se v Německu dostal k moci Adolf Hitler, měl šéfkonstruktér britské firmy Hawker, Sydney Camm, rozpracovaný projekt stíhacího jednoplošníku „Fury Monoplane“ ([ˈfjuəri ˈmonəuˌplein]). Tento projekt, který bezprostředně vycházel z osvědčené dvouplošné stíhačky Hawker Fury a byl plně financován z vlastních prostředků firmy. Mělo to hned několik příčin. Hlavním byl konzervatismus ve velení vojenského letectva, které odsuzovalo moderní jednoplošníky s uzavřenou kabinou. Podle štábů letectva, ale i mnoha řadových pilotů, měla být stíhačka, která měla dosahovat patřičné obratnosti, dvouplošná a podle možnosti i s otevřenou kabinou.\n\nDalším neméně důležitým faktorem iniciativy firmy Hawker se stala hospodářská krize, která značně utlumila vládní výdaje na vývoj nových letadel. Práce na projektu však pokračovaly dále, přičemž byla postavena maketa v měřítku 1:10, která sloužila k testům v aerodynamickém tunelu. Hrozící agresivita nacistického Německa stále více strašila Evropu, a proto se Britové začali připravovat na válku. V červnu 1934 byl oznámen plán na rozsáhlou výstavbu a modernizaci RAF. Projekt firmy Hawker se dostal na ministerstvo letectví, které v září 1934 po bouřlivých diskusích schválilo specifikaci F.36/34 pro nový stíhací jednoplošník. Tato specifikace byla doslova šitá na míru pro projekt firmy Hawker.\n\nPotřeby vojenského letectva si vyžádaly některé změny ve výzbroji a pohonné jednotce, ale vše se podařilo konstrukčnímu týmu rychle zapracovat. V listopadu se začaly stavět makety ve skutečné velikosti a na nich se dolaďovaly tvary a uspořádání kabiny a zbraňových systémů. O rok na to, 6. listopadu 1935 vzlétl z továrního letiště firmy Hawker v Brooklands první prototyp \"Hawker F.36/34\" stříbrné barvy se sériovým číslem K5083 s pilotem P. W. S. Bullmanem. Pohon obstarával kapalinou chlazený vidlicový dvanáctiválec Rolls-Royce MerlinC o výkonu 737 kW (1 003 hp), který poháněl dvoulistou nestavitelnou vrtuli. Po úspěšném záletu probíhaly od února 1936 v Martlesham Heath intenzivní letové zkoušky. Ještě před jejich dokončením ministerstvo letectví rozhodlo v červenci 1936 o sériové výrobě 600 strojů, které dostaly jméno Hurricane.\n\nPrvní sériový \"Hawker Hurricane Mk.I\" vzlétl 12. října následujícího roku a o 2 měsíce později, 24. prosince 1937, obdržela 111. peruť RAF v západolondýnském Northoltu první čtyři sériové stroje. První sériové Hurricane Mk.I, poháněl motor Merlin II s výkonem 767 kW (1 044 k) a s dvoulistou vrtulí. Výzbroj tvořilo osm kulometů Browning ráže 7,7 mm, umístěných v křídle. Pozdější série Hurricane Mk.I byly osazeny motorem Merlin III, který měl sice shodný výkon jako předešlá verze, ale umožňoval montáž třílistých, kovových, nastavitelných vrtulí ROTOL nebo de Havilland, které zvyšovaly letové výkony Hurricanu. V dalších výrobních sériích se Hurricany dočkaly zlepšení pancéřování kabiny, zvýšení odolnosti palivových nádrží a nakonec v srpnu 1939 i nového křídla s celokovovým potahem. V té době už výroba Hurricane probíhala i na druhé lince ve firmě Gloster Aircraft Ltd. ([ˈglostə(r) ˈeəˌkraːft ˈlimitid]) v Brockworthu, v hrabství Gloucestershire.\n\nV únoru 1939 byla zahájena licenční výroba také v kanadské firmě Canadian Car & Foundry Co., Ltd. podle vzorového Hurricanu Mk.I dodaného společností Hawker. Sériové „jedničky“ v počtu 60 kusů odpovídaly pozdějším britským Mk.I, měly instalované pohonné jednotky Rolls-Royce Merlin III, plechem potažená křídla a třílisté vrtule de Havilland. První exemplář byl zalétán v québeckém Montrealu 10. ledna 1940. Na Hurricane Mk.I navázala kanadská verze \"Hurricane Mk.X\" lišící se motorem Merlin 28 od americké firmy Packard a rovněž americkou vrtulí Hamilton-Standard Hydromatic. Tato vrtule se stavěcím mechanizmem v náboji byla ponechána bez kužele pro snadnější údržbu a odledování. S úplným kanadským vybavením létal \"Hurricane Mk.XI\" a s Merlinem 29 definitivní \"Hurricane Mk.XII\". Základní Mk.XII měl křídlo typu B s dvanácti kulomety ráže 7,7 mm, \"Mk.XIIA\" pak křídlo typu A s osmi. Kanónová výzbroj se v Kanadě neinstalovala, jen zkoušela, podobně jako palubní verze \"Sea Hurricane Mk.XIIA\" vyzbrojená osmi kulomety a vybavená motorem Packard Merlin 29. CC & F celkem vyprodukovala 1 598 Hurricanů všech verzí, z nichž část byla odeslána do Británie.\n\nV březnu 1941 byly zahájeny práce na přizpůsobení Hurricanů k vedení námořní letecké války. Z vysloužilých strojů verze Mk.I bylo upraveno namontováním úchytů pro katapult 50 kusů letounů \"Sea Hurricane Mk.IA\". Byly umístěny na celkem 35 nákladních lodích k obraně konvojů, avšak v průběhu dvou let bylo uskutečněno pouze osm operačních vzletů, při nichž bylo zničeno šest nepřátelských letounů.\n\nVerze \"Sea Hurricane Mk.IB\" již byla upravena pro službu na letadlových lodích s instalovaným záchytným hákem. Úpravy 300 Hurricanů Mk.I realizovala firma General Aircraft Limited.\n\nV lednu 1942 se objevil \"Sea Hurricane Mk.IC\" s křídlem z pozemní verze Mk.IIC, spojeným s trupem Mk.I a motorem Merlin III. Hlavňovou výzbroj tvořila čtveřice kanónů British Hispano Mk.I nebo II se zásobou 100 nábojů na hlaveň. Stejnou výzbroj nesl také \"Sea Hurricane Mk.IIC\" s pohonnou jednotkou Merlin XX, létající od poloviny roku 1942.\n\nLetouny Hawker Hurricane Mk.I byly mezi prosincem 1938 a únorem 1940 exportovány do Jugoslávie v počtu 24 kusů, licenční výroba pak byla zahájena v továrnách Rogožarski a Zmaj. Další dva stroje se dostaly do Íránu, 12 kusů zakoupilo Rumunsko a 15 Mk.I Turecko. Belgie převzala 20 letounů s následnou licenční výrobou u společnosti Fairey. Jeden z původně destikusové dodávky Hurricanů Mk.I odebralo Polsko, 22 Kanada, 3 Jižní Afrika a 12 Finsko.\nHurricane Mk.I byl na začátku války nejrozšířenějším letadlem RAF a během bitvy o Británii se největší měrou podílel na britském vítězství, když sestřelil více německých strojů, než všechny ostatní prostředky boje.\n\nV době vypuknutí bitvy o Británii, v červenci 1940, mělo velení RAF k dispozici 26 squadron vybavených Hurricane Mk.I. V průběhu následujících bojů se jejich počet zvýšil na 32. Hurricane Mk.I byly sice pomalejší než německé Messerschmitty Bf 109E a měly také slabší výzbroj, ale výkonných stíhaček Supermarine Spitfire Mk.I byl tehdy nedostatek. Přesto sváděli piloti Hurricanů s přesilou německých protivníků hrdinské boje a hlavně jejich zásluhou se podařilo udržet v první fázi bitvy o Británii nadvládu nad britskou oblohou. Nedostatečná výzbroj se stala slabinou jinak u pilotů a mechaniků oblíbeného Hurricane Mk.I. Osazení účinnější výzbroje nebylo možné kvůli nedostatečnému výkonu motoru. Proto bylo nutné nainstalovat nejprve novou pohonnou jednotku Merlin XX s dvoustupňovým kompresorem o výkonu 989 kW (1 319 hp), který roztáčel třílistou vrtuli. Hurricane s tímto pohonem vzlétl poprvé 11. června 1940. O den později vzlétl pokusný Hurricane s výzbrojí čtyř kanónů Oerlikon ráže 20 mm. Zkoušky obou verzí postupně vyústily do verze \"Hurricane Mk.IIA Series 1\".\n\nBrzy následovala verze \"Hurricane Mk.IIA Series 2\" se zesílenou konstrukcí trupu, uzpůsobenou k instalaci křídla vybaveného závěsnými body pro podvěšení přídavných nádrží o kapacitě 205 nebo 409 litrů, dvou 227kg pum či pouzder s kanóny. Všechny Srs.1 a dříve vyrobené Srs.2 měly v části před kabinou o 0,18 m prodloužený trup.\n\nKoncem roku 1940 začala z linky továrny Hawker v Langley přicházet k útvarům verze \"Hurricane Mk.IIB\", vybavená novým křídlem s dvanácti kulomety Browning ráže 7,69 mm. Pod křídlem mohly být neseny 2 přídavné nádrže nebo bomby o hmotnosti do 226 kg.\n\nStejné schopnosti měl i \"Hurricane Mk.IIC\" z února 1941, který byl navíc vybaven 4 kanóny Hispano Mk.I nebo Mk.II ráže 20 mm. Verze „B“ a „C“ se od roku 1941 používaly v roli rychlých a lehkých bombardérů, úspěšných zejména při nočních útocích na nepřátelská letiště a lodě. Na Dálném východě sloužily prakticky až do konce války. V Evropě nesly velký podíl na operaci Rhubarb ([ˈruːbaːb], ) v Nizozemí. Hurricany byly první jednomístné stroje RAF, které mohly nést neřízené rakety ráže 76,2 mm (3 palce).\n\nV roce 1942 se objevila varianta \"Hawker Hurricane Mk.IID\" se dvěma 40mm kanóny ve zvláštních gondolách pod křídly. Staly se poměrně úspěšnými v boji proti tankům, které napadaly v přízemním letu. 6. peruť RAF se v roce 1942 s těmito stroji vyznamenala během bojů o Bir Hakeim, kdy podporovala jednotky Svobodných Francouzů.\n\nDalší verze \"Hurricane Mk.IV\" (prvních 270 strojů značených \"Hurricane Mk.IIE\") se objevila v roce 1943. Byla charakteristická novým univerzálním křídlem, které dovolilo nést 60liberní rakety, protitankové kanóny, bomby či zadýmovací zařízení. Letoun poháněl motor Merlin 24 nebo 27 o maximálním výkonu 1 191 kW. Stroje této verze měly nemalý podíl na likvidaci japonských vojsk při postupu Barmou v roce 1944. 20. peruti se při postupu na Rangún podařilo během jediného útoku zničit 13 japonských tanků.\n\nDo palety variant zapadají i stroje Sea Hurricane, které byly upraveny k startům a přistáním na letadlových lodích nebo k startům ze speciálních ramp obchodních lodí CAM, odkud byly katapultovány v případě útoku nepřátelského letectva. Sea Hurricane byly v průběhu roku 1943 na britských letadlových lodích postupně nahrazovány americkými stroji F4F Wildcat [ˈgramən ˈwaildˌkæt].\n\nHawker Hurricane Mk. I byl jednomotorový samonosný dolnoplošník. Kovová kostra křídla byla u prvních sériově vyráběných strojů potažena plátnem, později bylo zkonstruováno nové celokovové křídlo (vnějšími tvary bylo shodné, ovšem celokovová konstrukce křídla byla provozně výhodnější – navíc nové křídlo bylo lehčí než křídlo smíšené konstrukce). Ocasní plochy, kormidla i křidélka byla potažena plátnem. Trupová příhrada byla vyrobena z trubek, které byly vzájemně spojeny pomocí kovových spojovacích dílů, konstrukce byla šroubována a z části nýtována (firma Hawker měla tuto technologii patentovanou; byla používána i u předcházejících konstrukcí dvouplošníků, mj. i stíhacího stroje Hawker Fury). Trup byl v přední části potažen duralovými plechy, zbytek byl potažen plátnem. Motor Rolls-Royce Merlin poháněl třílistou stavitelnou kovovou vrtuli. Podvozek byl záďový, zatahovací, hlavní podvozkové nohy se zatahovaly směrem k trupu.\n\n\n\n\n\n"}
{"id": "135141", "url": "https://cs.wikipedia.org/wiki?curid=135141", "title": "Škoda 05T", "text": "Škoda 05T\n\nŠkoda 05T, obchodním názvem Vektra (\"velkokapacitní tramvaj\"), byl prototyp české pětičlánkové nízkopodlažní tramvaje, která vycházela z předchozího typu 03T.\n\n05T byl jednosměrný šestinápravový motorový částečně nízkopodlažní tramvajový vůz, který se skládal z pěti článků navzájem spojených klouby a krycími měchy. Vstup do vozu zajišťovaly šestery předsuvné dveře (čtvery dvoukřídlé a dvoje jednokřídlé).\n\nKonstrukčně vycházela tramvaj 05T z předchozího typu 03T (včetně předního a zadního čela, která však byla částečně inovována). Druhý a čtvrtý článek byly zavěšeny mezi ostatní články, spočívající na pevných podvozcích. Zatímco čtyři články mohly být po drobných úpravách převzaty z 03T, střední článek musel být vyprojektován úplně nově. Elektrická výzbroj byla stejně jako u předchůdce umístěna na střeše vozu. Až do roku 2014, kdy začala výroba typu Škoda 30T, se jednalo o nejdelší tramvaj, která kdy byla v Česku postavena.\n\nV tramvaji byly tři výškové úrovně podlahy. Nízkopodlažní (podlaha ve výší 350 mm nad temenem kolejnice) byly zavěšené články (tedy druhý a čtvrtý). První a pátý měly podlahu ve standardní výši 780 mm. Nový třetí článek byl navržen s podlahou ve výšce 620 mm.\n\nTramvaj 05T vznikla spíše jako testovací vzorek. Velká hmotnost spojená s pouhými šesti nápravami zapříčiňovala velké opotřebení jak kol, tak tramvajových tratí; to se však nijak neodlišovalo od obdobných tramvajových konstrukcí.\n\nTramvaj 05T sloužila nejen k ověření možnosti stavby částečně nízkopodlažního pětičlánkového tramvajového vozidla, ale také pro ověření možnosti snížení podlahy nad podvozkem, k ověření nových trakčních měničů, statického měniče a CAN komunikace z vlastní produkce Škody (Škoda Controls - dnes Škoda Electric), stejně jako k testování nové brzdové výzbroje DAKO, k odzkoušení přechodového měchu z tuzemské produkce (BAVO), k odzkoušení vnějšího obložení středního článku z lepených hliníkových plechů či k pohonu vozidla pouze dvěma ze tří podvozků (bylo později použito na tramvajích pro Wroclaw a Cagliari).\n\nZnačnou zajímavostí tramvaje 05T byla instalace tzv. aktivního natáčení mezi prvním a druhým článkem. Toto zařízení bylo tvořeno hydraulickými válci, které na základě údajů čidel o natočení článku vůči příslušnému podvozku natáčely články vzájemně tak, aby příčné vůle mezi podvozkem a článkem nebyly vyčerpány a aby se tak podvozek mohl chovat jako otočný a snížilo se opotřebení jeho kol. Na zkušebním standu toto zařízení fungovalo velmi dobře. Na tramvaji samotné bylo zařízení testováno jediný den, přičemž bylo zjištěno, že jednak bylo zapojeno obráceně, jednak pracovní tlaky v hydraulickém systému byly značně nižší, než měly být. Byla připravena opatření k nápravě, ta však již nebyla nikdy realizována, protože Škoda začala vyvíjet vozidlo 15T s otočnými podvozky, kde zařízení pro aktivní natáčení nebylo potřebné.\n\nPrototypový vůz tramvaje 05T byl postaven v letech 2002 a 2003. Na konci roku 2003 byla tramvaj převezena do vozovny Plzeňských městských dopravních podniků (PMDP), aby na plzeňské kolejové síti vykonala zkoušky pro schválení typu. Při převzetí obdržel evidenční číslo 112. Od konce června do poloviny října 2004 byl vůz ve zkušebním provozu s cestujícími. Na začátku roku 2005 byl Drážním úřadem schválen jako typ. Mezitím došlo mezi Škodou a Dopravním podnikem hlavního města Prahy k uzavření smlouvy o dodávkách 60 ks tramvají typu 14T a k internímu rozhodnutí Škody o vývoji nového typu 15T a další testování a rozvíjení tramvajového vozu 05T se stalo bezpředmětným. Příležitostně několikrát vyjel do města na předváděcí jízdu pro různé delegace a přispěl k získání zakázek v polské Vratislavi a italském Cagliari, jakož i k urychlení homologace tramvaje 14T pro Prahu. Vůz zůstal majetkem Škody a uvažovalo se o jeho dlouhodobém pronájmu plzeňskému dopravnímu podniku. Dále se spekulovalo o pronájmu vozu do Brna nebo polské Vratislavi či odprodeji vcelku na náhradní díly. K pronájmu však nedošlo, vůz byl odstaven několik let v areálu PMDP a po jeho poškození v roce 2008 jinou tramvají při neopatrné manipulaci byl v roce 2009 převezen do staré výrobní haly Škody a následně rozebrán na náhradní díly a sešrotován.\n\nV roce 2003 byl vyroben jediný vůz.\n\n"}
{"id": "135147", "url": "https://cs.wikipedia.org/wiki?curid=135147", "title": "Distinguished Flying Cross", "text": "Distinguished Flying Cross\n\nDistinguished Flying Cross \nje označení pro vojenské vyznamenání udělované:\n"}
{"id": "135148", "url": "https://cs.wikipedia.org/wiki?curid=135148", "title": "Fulla", "text": "Fulla\n\nFulla je v germánské mytologii panenská bohyně, důvěrnice bohyně domácnosti Frigg. Některé prameny ji uvádí jako Frigginu sestru. Vlastní překrásnou zlatou čelenku. Doprovází svou paní a nosí její skříňku a pečuje jí o obuv. Zná všechny její tajnosti. Nosí zlatý prsten, který jí z Helheimu poslala Nanna.\n"}
{"id": "135149", "url": "https://cs.wikipedia.org/wiki?curid=135149", "title": "Gefjun", "text": "Gefjun\n\nGefjun (v překladu „\"Dárkyně\"“) je bohyně panen a zemědělství. Slouží jí ženy, které zemřely jako panny. Byla spolu s Fullou průvodkyní bohyně Frigg. Jejím mužem byl Ódinův syn Skjöld, legendární dánský král, se kterým měla čtyři syny (obry ze severu, z Jötunheimu), ty proměnila ve voly, jež používala k orání země. Část orané země později odtáhla na moře, z níž se stal ostrov Sjaelland. Ženy, které zemřou jako panny, se stávají jejími společnicemi.\n"}
{"id": "135153", "url": "https://cs.wikipedia.org/wiki?curid=135153", "title": "Dědkov", "text": "Dědkov\n\nNázev Dědkov mají dvě sídla:\n"}
{"id": "135154", "url": "https://cs.wikipedia.org/wiki?curid=135154", "title": "Heimdal", "text": "Heimdal\n\nHeimdal je samosprávné město v norské oblasti Trondheim. Je pojmenováno po severském bohu Heimdallovi. Oblast je nepřetržitě osídlena již od doby železné, a je proto bohatá na archeologické nálezy.\n"}
{"id": "135155", "url": "https://cs.wikipedia.org/wiki?curid=135155", "title": "Jestřebice", "text": "Jestřebice\n\nNázev Jestřebice má více sídel:\n"}
{"id": "135157", "url": "https://cs.wikipedia.org/wiki?curid=135157", "title": "Klezmer", "text": "Klezmer\n\nKlezmer (z jidiš כּלי־זמיר, etymologicky z hebrejštiny \"k'li zemer\" כלי זמר, „hudební nástroj“) je hudební žánr světské židovské hudby původem z jihovýchodní Evropy, který vznikl v 19. a 20. století. Repertoár vychází především z taneční hudby určené pro svatby a jiné oslavy.\n\nPůvodně znamenalo slovo \"klezmer\" hudební nástroj, ale později se význam rozšířil i na samotné hudebníky. Židovští instrumentální hudebníci zvaní \"kleyzmorim\" nebo \"kleyzmerim\" jsou doloženi kolem 15. století. Jejich hudební odkaz se rozvíjí doteď (zvláště u chasidských komunit, jejichž hudba se ale od současného klezmeru liší).\n\nPro hudební žánr se slovo klezmer začalo používat až ve 2. polovině 20. století. Žánrově ovšem nejde o jakoukoliv židovskou hudbu nesynagogální, ale specificky lidovou hudbu východoevropských Židů z oblastí Ukrajiny, Polska, Běloruska, Litvy, Rumunska, Maďarska a Slovenska (i když v expozici pražského Židovského muzea je k vidění džbánek s vyobrazením typické klezmerové kapely včetně tureckého bubnu z moravského Mikulova ze začátku 19. století s nápisem v latince klezmorim). Obsazení se nelišilo od ostatních kapel lidové hudby dané oblasti, jde tedy hlavně smyčcové nástroje (housle, violoncello, kontrabas) a malý cimbál. Tuto archaickou, vysloveně folklorní podobu žánru na svých nahrávkách rekonstruuje americký soubor Khevrisa. Budowitz, Joel Rubin a Di Naye Kapelye (v nichž vedle Američanů hrají maďarští instrumentalisté) představují tvář žánru o něco modernizovanější (u všech je to klarinet, Di Naye Kapelye používají akordeon a Joel Rubin má ve své kapele i trubku).\nAutentických nahrávek evropských z doby před první světovou válkou mnoho není a rozhodně neznějí takto folklorně (pokud se nejedná o houslové instrumentalisty, jde o dechovkové soubory), větší množství dobových nahrávek pochází hlavně z USA (v menší míře ze Sovětského svazu, kde existoval v 2. polovině 30. let i státní soubor hrající klezmerovou hudbu, jeho nahrávky vyšly na CD německého vydavatelství Wergo Shalom Comrade! Yiddish Music in the Soviet Union 1928–1961, obrazově-zvukovou podobu dobového klarinetové klezmerového hraní představují sovětské filmy z 30. let Iskatěli sčastja režiséra V. Korše z roku 1936 a Vozroščenije Nejtana Bekkera režisérské dvojice B. Špise a R. Milmanové z roku 1932, v poněkud parodovaném pohledu pak klezmer zazní v hudební polsko-americké jidiš komedii Jidl mitn fidl v hlavní roli s Molly Picon z roku 1936) z období mezi válkami, zvláště snímky klarinetistů Naftula Branweina a Davida Tarase (ten se stal učitelelem Andy Statmana) a souboru Abe Schwartze (podle jehož hitu Di grine kuzine se pojmenovala i jedna německá klezmerová kapela repertoárově se však více orientující na Balkán).\n\nČasem doby se repertoár ovšem pod vlivem jazzu měnil a ve 40. a 50. letech snímky klezmerových souborů zněly velmi swingově.\nK obnově zájmu o autentičtější podobu klezmeru dochází v 2. polovině 70. let (ačkoliv se nesmí zapomínat ani na aktivity klarinetisty Giory Feidmana), kdy začínají vystupovat Klezmorim, k nimž se o něco později přidává klarinetista a mandolinista Andy Statman (věnující se i new acoustic music - modifikované intelektuální verzi instrumentální country music), cimbalista Zev Feldman a hlavně Kapeleye (s houslistou a zpěvákem Michaelem Alpertem a leadrem Henry Sapoznikem) a Klezmer Conservatory Bandem (big bandem řízeným Hankusem Netským, jehož řadami prošel nejeden klezmerový a jazzový hudebník, Frankem Londonem z budoucích Klezmatics počínaje a avantgardním klarinetistou černošského původu Donem Byronem konče). Tyto dvě skupiny do repertoáru zařazovaly nejen taneční melodie, ale i jidiš písně (ať už operetního, muzikálového, kabaretního, nebo i i dělnicko-anarchistického původu), čímž do termínu klezmer pohltily dříve samostatný žánr jidiš písně. 90. létům pak vévodí z folkloru vycházející a do jazzu a vážné hudby plující Brave Old World, jejichž zpěvákem je Michael Alpert, a v České republice nejznámější klezmerová kapela Klezmatics. Z USA se rozvoj klezmeru přenáší i do Evropy, k významným představitelům patří nizozemští Di Gojim a Amsterdam Klezmer Band se zpěvákem Alykem Kopytem pocházejícím z Ukrajiny, italští Klezroym, britští Burning Bush či bohatá německá scéna (kde má ovšem silnou tradici interpretace jidiš písní ve folkovém stylu s kytarou, např. u písničkáře Petera Rohlanda (1933 – 1966) či u skupiny ZUPFGEIGENHANSEL). K rozvoji klezmeru dochází i v zemích, odkud samotný klezmer pochází, ať už v Maďarsku, kde se připojuje k silnému revivalu maďarského folkloru ze 70. let (nejvýraznější soubor Muzsikas natáčí album s židovským folklorem), v Polsku (kde působí spíše do vážné hudby orientovaní Kroke a Cracow Klezmer Band) a nejnověji na Ukrajině (Kharkov Klezmer Band).\n\nV Česku se zabývají klezmerem tyto soubory - Trombenik (velmi blízko šramlovitému pojetí jidiš písní), Mackie Messer Klezmer Band, rocková Klec, kapela Létající rabín, která používá tradiční herní styl nejstarších nahrávek ze začátku 20. století, ale zároveň jidiš texty překládá do češtiny a modernizuje je, kapela Šoulet (hlásící se ke kombinaci hudebních stylů klezmer-dechno-punk), kapela Shum Davar (fúze klezmeru, gypsy, užívající lidové motivy balkánské, slovenské, běloruské, kavkazské), tradičnější Pražští klezmerim (s nimiž jidiš písně zpívá herec Petr Vacek), pražská kapela Der Šenster Gob (v jidiš Nejkrásnější dárek) a ostravská klezmerová kapela Simcha.\n\nŠířeji by se k žánru daly připojit i Adash, Ester, Marion, Kateryna Kolcová - Tlustá, Hana Frejková, Věra Nerušilová a Mišpacha, třebaže ty mají - více či méně - v repertoáru toliko některé jidiš písně (jež má v repertoáru i Hana Hegerová, CD Yomi, yomi - pražská jidiš muzika nazpívala pak i Bára Basiková a Jiří Helekal), nejblíže ke klezmeru pak z tohoto typu souborů má brněnská HaChucpa nebo pražská Frmoll Orchestra (který zvukově ovšem připomíná spíše pouliční tanečně-dechové soubory, k nimž ve 20. letech patřily i americké kapely H. Kandela či I. J. Hochmana).\n\nS klezmerem se můžete setkat na festivalech židovské kultury, jako jsou např. festival Devět bran v Praze, Šamajim v Třebíči, MAŽIF v Praze, Ha Makom Holešov.\n\n"}
{"id": "135158", "url": "https://cs.wikipedia.org/wiki?curid=135158", "title": "Hel (bohyně)", "text": "Hel (bohyně)\n\nHel je severská bohyně stejnojmenného podsvětí Hel, kde vládne všem mrtvým s výjimkou těch, kteří padli v boji a putují tak do Valhally, kde patří Ódinovi, část padlých však putuje jinam a to do Fólkvangu, Freyjina příbytku. Utonulé stahuje k sobě sítí bohyně Rán. \n\nHel je dcerou Lokiho a obryně Angrbody, vládkyně Helheimu. K ní přijdou všichni, kdož nezahynou hrdinskou smrtí v boji, tzn. zemřou nemocí nebo stářím. Je napůl bílá a napůl černá, někdy je také popisována jako napůl krásná žena a napůl hnijící mrtvola. Jejími sourozenci jsou vlk Fenrir a had Midgardsorm. Při chůzi neustále hledí k zemi. Jejím sídlem je palác Elvidni („Utrpení“), v němž slouží osm služebníků. Helheim vždy opouští na třínohém koni.\n"}
{"id": "135160", "url": "https://cs.wikipedia.org/wiki?curid=135160", "title": "Hermód", "text": "Hermód\n\nHermód je Ódinův nejmladší syn. Vydal se do Helheimu přivést zpět Baldra, ale kvůli Lokimu se jeho výprava nezdařila. Některé prameny uvádí, že tento mladík má polobožský původ. Je velice statečný, proto je nazýván „Hermód Smělý“. Zastává funkci posla bohů.\n"}
{"id": "135164", "url": "https://cs.wikipedia.org/wiki?curid=135164", "title": "Záslužný letecký kříž (Spojené království)", "text": "Záslužný letecký kříž (Spojené království)\n\nDistinguished Flying Cross (Záslužný letecký kříž) je vojenské vyznamenání udělované ve Velké Británii pilotům Royal Air Force nebo dříve důstojníkům letectev zemí Commonwealthu za \"odvážný čin nebo činy, hrdinství, odvahu a statečnost nebo příkladnou službu ve vzdušných operacích proti nepříteli\". Jeho nositelé jsou oprávněni používat za svým jménem zkratku DFC.\n\nOcenění vzniklo 3. června 1918, krátce po založení RAF. Do konce první světové války bylo uděleno přibližně 1100 vyznamenání DFC. Během druhé světové války to už bylo 20 354 DFC, nejvíce ze všech britských vyznamenání.\n\nZa druhé světové války byla tímto vyznamenáním oceněna řada Čechoslováků, z nichž jsou pravděpodobně nejznámější generál František Fajtl, Karel Kuttelwascher a Alois Vašátko. Mezi další nositele z řad československých letců patří Otto Smik, Jiří Maňák, Karel Mrázek, Miloslav Mansfeld, Václav Korda, nebo navigátor Jan Gellner.\n\nPrvní ženou, která byla Záslužným křížem vyznamenána, se stala v roce 2008 Michelle Goodmanová.\n\n"}
{"id": "135166", "url": "https://cs.wikipedia.org/wiki?curid=135166", "title": "Höd", "text": "Höd\n\nHöd je slepý severský bůh, bratr Baldra. Byl velice silný, ale nikdy nevlastnil žádnou zbraň. Vinou Lokiho zabije svého bratra, za což jej Váli pošle do Helheimu. Po ragnaröku se i s Baldrem vrací z Helheimu zpět na novou zem.\n"}
{"id": "135167", "url": "https://cs.wikipedia.org/wiki?curid=135167", "title": "Höni", "text": "Höni\n\nHöni (Hœnir) je severský bůh, který byl poslán po velké bitvě jako rukojmí společně s Mímim k Vanům do Vanaheimu. Výměnou za ně Vanové poslali Ásům Njörda a jeho dvě božské děti Freye a Freyu.Tím bylo stvrzeno příměří mezi Ásy a Vany. Avšak, byť byl Höni na pohled úctyhodný, nedokázal řešit problémy bez pomoci ostatních, proto ho Vanové brzy Ásům vrátili. Někteří autoři se však zmiňují o tom, že se jedná o „kněze bohů“, který věští budoucnost. Někdy zmiňován místo Viliho jako spolustvořitel lidí, kterým měl dát schopnost myšlení. Má přežít ragnarök a věštit budoucí osudy světa. Je také označován jako rychlý běžec.\n"}
{"id": "135168", "url": "https://cs.wikipedia.org/wiki?curid=135168", "title": "Hora (přírodní památka)", "text": "Hora (přírodní památka)\n\nHora je přírodní památka, která se nachází v okrese Domažlice, ve vrcholové části stejnojmenného kopce o výšce 760 m n. m., 2 km jižně od Němčic. Správa AOPK Plzeň.\n\nDůvodem ochrany je lokalita smíšeného porostu s výskytem áronu skvrnitého.\n"}
{"id": "135170", "url": "https://cs.wikipedia.org/wiki?curid=135170", "title": "Michnův letohrádek", "text": "Michnův letohrádek\n\nMichnův letohrádek, nazývaný též Vila Amerika je barokní předměstská vila nacházející se v Praze na Novém Městě v ulici Ke Karlovu. V letech 1717–1720 ji nechal vystavět Jan Václav, hrabě Michna z Vacínova. Autor této vily byl hlavní představitel českého baroka Kilián Ignác Dientzenhofer.\n\nDnes v letohrádku sídlí Muzeum Antonína Dvořáka.\n\nV roce 1715 koupil od Josefa Línka, měšťana Nového Města pražského, pozemek, na němž letohrádek stojí, včetně rozsáhlé zahrady a vinice Jan Václav říšský hrabě Michna, pán na Vacínově. Podle něj se také stavbě říká letohrádek hraběte Michny z Vacínova, čili Michnův letohrádek.\n\nTato barokní stavba je dílem Kiliána Ignáce Dientzenhofera, který ji vystavěl v letech 1717–1720, a neověřený zdroj říká, že se pro tuto stavbu inspiroval snad ve Francii. Objekt se sice nyní nachází v ulici Ke Karlovu, ale na přelomu 19. a 20. století se tato ulice jmenovala právě podle architekta Dienzenhofera. Ze druhé poloviny 19. století rovněž pochází označení „Amerika“.\n\nJedná se o Dientzenhoferovu první pražskou stavbu po jeho návratu z Vídně, kde studoval soudobou evropskou architekturu. V jejím návrhu je proto patrný obzvláště vliv architekta Lucase Hildebrandta. Stavba je díky svému důraznému členění paláce a jemně provedené dekoraci odpovídající tehdejšímu francouzskému vkusu. Její „drobné měřítko, elegance a intimní ráz“ do Česka již tehdy uváděly budoucí myšlenky rokoka. Tato vila se tak stala první pražskou stavbou francouzského páskového slohu, který ve Vídni uvedl Dietzenhoferův učitel Lucas Hildebrand.\n\nV roce 1729 vilu prodal Bohuchval Michna i se zahradou Karlu Josefu Desfoursovi. V následujících letech byla ještě několikrát prodána. Po roce 1793 byla zahrada přeměněna dle projektu císařského zahradníka Franze Weppela na anglický park. Po roce 1826 byla ve vile zřízena zahradní restaurace Amerika. Roku 1843 ji koupilo město Praha, od té doby sloužila různým účelům, mimo jiné v ní sídlilo Muzeum školních pomůcek. V rozlehlé zahradě v provizorních pavilonech mělo ve školním roce 1897/1898 celkem tři třídy a ředitelnu dívčí gymnázium Minerva. Po druhé světové válce se vila dostala do správy Společnosti Antonína Dvořáka, která v něm zřídila Muzeum Antonína Dvořáka, jež v ní sídlí dodnes.\n\nLetohrádek měl řadu dalších uplatnění – sídlilo zde dívčí gymnázium Minerva, které vzniklo roku 1890 na popud Elišky Krásnohorské, býval tu chudinský ústav; na zahradě se pásl dobytek.\n\nDůstojného využití se letohrádku dostalo až po roce 1932, kdy se v letohrádku usadil Spolek pro postavení pomníku Antonína Dvořáka v Praze a vybudoval zde muzeum. Mezi jinými předměty (mistrova korespondence, fotografie, notové autografy) je zde také faksimile rukopisné partitury slavné symfonie č. 9, e-moll, op. 95, zvané Novosvětská, kterou Dvořák dobyl skutečnou Ameriku, a tak je umístění jeho muzea v té pražské opravdu příhodné.\n\nAntonín Dvořák sám ale v letohrádku nikdy nebydlel, roku 1877 se přestěhoval do domu v Žitné ulici č. 14 a žil tam až do své smrti.\n\nNejzajímavějším v interiéru je velký sál v prvním patře, který připomíná jakýsi chrámek múz, jehož stěny a klenba jsou pokryty freskami. Velká freska znázorňuje boha Apollóna, který drží planoucí pochodeň – to proto, že byl bohem slunce a světla. Apollón se vznáší prostorem na okřídleném koni Pegasovi, obklopen rejem drobných géniů. Velkou fresku dále doplňují čtyři alegorie architektury, malířství, hudby a geometrie. Stavitel římského Kolosea, ukazující císaři Vespasianovi plány stavby, znázorňuje architekturu, Apelles, malující portrét Alexandra Makedonského, představuje malířství, Orfeus, zvuky lyry okouzlující zvěř, značí hudbu a Smrt Archimedova vyjadřuje geometrii.\n\nNádvoří a zahrada letohrádku jsou doplněny sochami z dílny slavného barokního sochaře Matyáše Bernarda Brauna, které pocházejí z období kolem roku 1730. Na nádvoří jsou to dvě sochy znázorňující zápas Herkula s obrem Kakem, v zahradě pak najdeme dvojice antických božstev jako alegorie čtvera ročních období: bůh Bakchus coby podzim s bohyní Démétér, představující léto, druhé sousoší pak představuje boha Apollóna jako zimu a bohyni Artemis coby jaro.\n\nRoku 1826 byla ve vile Amerika zřízena zahradní restaurace, kterou navštěvovali převážně němečtí hosté a byla nazvána Amerika. Název je prý odvozen od dobrovolníků, kteří doprovázeli rakouského arcivévodu Maxmiliána do Mexika, kteří se zde scházeli. Jiná verze vypráví také o uprchlících, kteří tajně odcházeli z monarchie do Spojených států, kde hledali lepší práci a výdělek a v neposlední řadě únik před politikou absolutistického ministra Bacha.\n\nStavba letohrádku byla dokončena roku 1719, nebo počátkem roku 1720, a již 19. září 1729 byl objekt prodán za deset tisíc zlatých Karlu Josefu hraběti Desfoursovi, a po vystřídání dalších tří majitelů získal letohrádek profesor pražské univerzity Josef Veith. Ten zde často hostil učenou společnost, mezi jinými také profesora matematiky Stanislava Vydru, hudebního skladatele Václava Jana Křtitele Tomáška, a také Ignáce Cornovu, který byl svobodným zednářem. Prý se zde scházeli zednáři, k čemuž se váže hrůzostrašná pověst.\n„Žena jednoho ze zdejších zednářů přišla jednou za velmistrem, protože si přála, aby její muž z řádu byl propuštěn. Velmistr řádu nejprve žádost rázně odmítl, když ale žena neústupně trvala na svém, řekl, že je pouze jediná možnost, jak to udělat, a podal jí velikou knihu, celou černou, v níž bylo na každé straně napsáno jméno jednoho člena a nakresleno srdce. K tomu jí podal zlatou jehlici a řekl, ať srdce zlatou jehlicí propíchne, nebojí-li se. Žena se nerozmýšlela a nakreslené srdce proklála. V tu chvíli se na papíře objevila kapka krve a v dáli se ozval srdceryvný výkřik. Jaké strašné překvapení pak čekalo nešťastnici, když po návratu domů nalezla svého manžela mrtvého spolu se stejnou zlatou jehlicí, kterou prve byla papír proklála, tentokrát však pohrouženou do skutečného manželova srdce.“\nPrý sem docházel i zednář z Malé Strany, který bydlel v Ostruhové, tedy dnešní Nerudově ulici. Údajně byl zrazen svojí žárlivou milenkou, dán do vězení a popraven na popravním kameni na Karlově náměstí, v blízkosti kaple Božího Těla, což inspirovalo Karolinu Světlou, aby tento příběh zvěčnila ve \"Zvonečkové královně\".\n\nV jednom ze dvou zahradních domků, které přiléhají ke dvoru letohrádku, prožila dětství významná česká herečka Růžena Nasková (1884–1960), která byla členkou Národního divadla v letech 1907–1948. Otec Naskové, který byl úředníkem pražského magistrátu a účetním dobytčího trhu na Karlově náměstí, dostal k obývání se svojí rodinou právě tento domek.\nSama herečka vzpomínala na své dětství v Americe a na různé příhody ve své knize pamětí \"Jak šel život\" těmito slovy:\n„Představte si: narodila jsem se v Americe. Ale ne za mořem. Amerika, kam jsem jednoho dne o hodině třinácté zhurta a nečekaně přikvačila, že jsem maminku ani nenechala buchty dopéci, je utěšený barokový letohrádek v ulici U Karlova. Nemohlo být krásnějšího dětství nad ono, jež jsem si žila v Americe!“.\nLetohrádek býval prázdný a využíval se pouze výjimečně k výstavám průmyslové školy. Malá Růženka se tak v romantickém prostředí zámečku cítila jako vládkyně. Měla ráda tuto oázu, ve které prastarým sochám svěřovala svá dívčí tajemství. Ve zchátralém stavení vpravo od zahradního domku bývalo nucené útočiště „šupáků“ – bezdomovců, zlodějů a tuláků, kteří odsud bývali posíláni postrkem tj. šupem z Prahy do svých vesnic na venkově. Růženka se zajímala o zdejší prapodivné obyvatele i správce Tůmu. „Když jsem jako dítě poprvé viděla v Národním Divadle \"Dalibora\", srdečně jsem se zaradovala při vstupu žalářníkově a ihned jsem hlasitě konstatovala: Jé, pan Tůma! Měl právě takový veliký kruh se spoustou klíčů jako můj přítel z Ameriky, jen mne mátlo, že tak smutně zpívá. Pan Tůma byl samý žert a smích i se svými svěřenci a zpívat jsem ho nikdy neslyšela,“ vzpomíná Nasková a pokračuje: „Společnost, kterou hostívala šupárna, byla přepestrá. Cikáni, poběhlice s dětmi nesenými jako ranec v šátku na zádech, potulní muzikanti, šlejfíři, žebráci a dokonce tam jednou přenocovali dva vousatí řečtí mniši…“\n\nZe dvorku za domkem, ve kterém Naskovi bydleli, bylo vidět na dvůr sousedního patologického ústavu, kde se na nízké střeše celé léto sušily lidské kostry. Růženky se jich nebála: „Stávali nebo seděli si tam jako na besedě a já se jich nikdy nebála, třebaže jsem věřila na strašidla a bála se potmě. Tito kostlivci byli příliš skuteční, znala jsem je a měla před očima od nejútlejšího dětství, hleděli na mé hry prázdnýma očima, a mně se zdálo, že jsou šťastni a že se na mě dokonce smějí.“\n\nDaleko více strašidelní byli živí lidé v protějším ústavu choromyslných. Z oken Kateřinek často do zahrady letohrádku zírali divé zraky duševně chorých pacientů. U okna sedávala i krásná dívka s dlouhými černými vlasy, které si přivazovala ke mřížím a zpívala árie z oper – říkali jí Viktorka. Růženka si vážila i toho, že ji přijali do své party kluci a holky z Bojiště: „Natloukli mi stejně jako já jim v případě potřeby, špinavé, odřené, a rozbité lokty i kolena mne zdobily, jak byl rok dlouhý, nikdo mi nedal znát, že nejsem z nich…“ S dětmi z Bojiště měnila pocukrované buchty od své maminky za lívance s povidly a byla spokojená, že ji nepovažují za ufňukanou slečinku. „Sžila a sbratřila jsem se i s blízkými mrtvými věcmi a každý a všechno mi dalo něco dobrého pro život.“ Tolik vzpomínky herečky Růženy Naskové.\n\nLetohrádek byl v dřívějších dobách zván také U Trpaslíků, podle drobných sošek alegorických putti, které zde stávaly po roce 1902 na sloupech v oplocení, které odděluje objekt od ulice. Putti zobrazovali lásku, zasnoubení, těhotenství a mateřství. Sošky jsou vidět ještě na novinové fotografii z konce roku 1934, pak ale zmizely a s nimi i označení „U Trpaslíků“.\n\n"}
{"id": "135173", "url": "https://cs.wikipedia.org/wiki?curid=135173", "title": "Kvasi", "text": "Kvasi\n\nKvasi je nižší bůh moudrosti. Dosahoval nezměrné moudrosti, dokázal totiž zodpovědět jakoukoliv otázku. Vznikl ze slin Ásů a Vanů, kteří takto symbolicky uzavřeli své spojenectví a vtělili své vědění do jedné bytosti. Posléze byl zavražděn skřítky jmény Fjalar a Galar, kteří z jeho krve a medu vyrobili medovinu básnictví. Tu jim nakonec odcizil Ódin a stala se jeho vlastnictvím. Několik kapek však ukáplo do Midgardu a stalo se majetkem pozemských básníků.\n"}
{"id": "135175", "url": "https://cs.wikipedia.org/wiki?curid=135175", "title": "Horní Bělá (přírodní památka)", "text": "Horní Bělá (přírodní památka)\n\nHorní Bělá je přírodní památka ev. č. 1869, která se nachází v okrese Blansko mezi obcemi Šebetov a Kořenec. Oblast patří pod správu AOPK Brno. Přírodní památka leží v přírodním parku Řehořkovo Kořenecko.\n\nDůvodem ochrany je luční enkláva v údolní nivě Bělé se zachovalými břehovými porosty a výskytem mokřadních a rašelinných společenstev.\n\nPřírodní památka plynule navazuje na přírodní rezervaci Pod Švancarkou, která se nachází výše po toku Bělé v katastru obce Horní Štěpánov v okrese Prostějov.\n\nZ květeny se na území přírodní památky nachází pcháč potoční, upolín nejvyšší, prstnatec májový, rdesno hadí kořen, violka bahenní, kuklík potoční, kozlík dvoudomý, jarmanka větší či svízel severní.\n\nDříve byl v lokalitě zaznamenán výskyt rostlin jako je všivec lesní, rozrazil štítkovitý a starček potoční, ty však vymizely z důvodu neobhospodařování území po určitý čas.\n\nPodloží tvoří fluvizemě, místy zbahnělé gleje.\n\nV jihovýchodní části přírodní památky se nachází samota Pilka, což původně byla vodní pila.\n\nV lokalitě jsou patrné zbytky náhodů a mlýnského rybníka.\n\nOblast je turisticky velice zajímavá pro svůj \"parkový\" vzhled.\n\nVýchodní hranici tvoří vyasfaltovaná lesní cesta, po které prochází cyklistická trasa 5226, na kterou navazuje cyklistická trasa 505, které vede po silnici 3744.\n"}
{"id": "135176", "url": "https://cs.wikipedia.org/wiki?curid=135176", "title": "Lofn", "text": "Lofn\n\nLofn je v severské mytologii dobrotivá pečovatelka nešťastně nebo nevhodně zamilovaných lidí. Za jejich lásku se přimlouvá u Frigg a Ódina, od kterých má svolení pečovat o jiskřící a vášnivou lásku i těch lidí, kteří měli zakázáno uzavřít sňatek.\n"}
{"id": "135182", "url": "https://cs.wikipedia.org/wiki?curid=135182", "title": "Horní Lesák", "text": "Horní Lesák\n\nHorní Lesák je zrušená přírodní památka ev. č. 1956, která se nachází v okrese Jindřichův Hradec. Správa AOPK České Budějovice. Jedná se o rybník napájený vodou Hamerského potoka, kolem kterého se nachází přírodní rašeliniště a třasoviště.\n\nChráněné uzemí vyhlášené okresním úřadem v Jindřichově Hradci v roce 1998 zrušil Krajský úřad Jihočeského kraje s účinností ke dni 13. dubna 2011 a zároveň jej začlenil do nově vyhlášené přírodní památky Rybníky u Lovětína.\n\nDůvodem ochrany je rybník a zamokřené louky s bohatým výskytem obojživelníků, vzácných druhů rostlin (jako např. Nymphaea candida, Sparganium minimum, Carex lasiocarpa, Lysimachia thyrsiflora), vzácných druhů hmyzu, ale jeho populace byla značně redukována vlivem vypuštění rybníka pro poškození výpustného zařízení, které proběhlo v roce 2000. Během vypuštění porostla přibližně čtvrtina plochy rybníka druhotným porostem (třtina křovištní). Složité majetkové vztahy umožnily provedení oprav výpustního zařízení až koncem roku 2002 po zásahu Agentury ochranu přírody a krajiny ČR. Během roku 2002–2003 došlo k částečnému odbahnění.\n\nV roce 2000 byl v oblasti zaznamenán výskyt šídlatky zelené v počtu až několika desítek kusů a v roce 2003 se objevilo i šidélko jarní (nejspíše poslední známá lokalita tohoto druhu v Česku), vážka jasnoskrvnná a dalších 11 druhů vážek. Populace se neustále rozrůstala, jak potvrdilo poslední sčítání v roce 2007.\n\n"}
{"id": "135185", "url": "https://cs.wikipedia.org/wiki?curid=135185", "title": "Mani (bůh)", "text": "Mani (bůh)\n\nMani je v severské mytologii bůh Měsíce, bratr bohyně Sol. Jeho rodiči jsou bůh Mundilfäri a bohyně Glaur. Řídí na obloze měsíční vůz, který každou noc prchá před vlkem Hatim (jiným jménem \"Mánagarm\"). Při ragnaröku vlk měsíc dožene a sežere. Je mu zasvěceno pondělí. \n\nVe znamení zvěrokruhu je spjat s Rakem. Jeho barva je zelená a runová litera je Ur (U).\n"}
{"id": "135187", "url": "https://cs.wikipedia.org/wiki?curid=135187", "title": "Mími", "text": "Mími\n\nMímir, v češtině též Mími je vodní bůh severské mytologie patřící k Ásům (mladším bohům). Střeží podzemní pramen moudrosti u kořenů Yggdrasilu. Ódin s Mímim vyměnil své levé oko za napití z pramene, čímž získal nesmírnou moudrost. Původně byl poslán s Hönim k Vanům (starším bohům), jenže ti se na Mímiho z nějakého důvodu rozhněvali, usekli mu hlavu a poslali ho Ásům zpět. Ódin ho za pomocí čarovných bylin oživil a radil se s ním. Občas je Mími zmiňován jako obr či vodní démon. Jeho studna se totiž nachází pod kořenem Yggdrasilu v Jötunheimu. Proto se Yggdrasilu někdy říká Mímameidr, tedy Mímiho strom.\n"}
{"id": "135188", "url": "https://cs.wikipedia.org/wiki?curid=135188", "title": "Euros", "text": "Euros\n\nEuros (latinsky \"Eurus\" nebo \"Vulturnus\") v řecké mytologii je synem Titána Astraia a bohyně ranních červánků Éós. Je bohem východního nebo jihovýchodního větru i východ nebo východní vítr sám. \n\nJsou bratry byli:\n\nEuros, zvaný též Argestés (podle Hésioda), je prudký a přinášel déšť. Je zobrazován se zasmušilou tváří a rozcuchanou hlavou, lidé se ho pro jeho bouřlivost obávali. Je k nim však příznivější než Boreás a Notos.\n\n"}
{"id": "135191", "url": "https://cs.wikipedia.org/wiki?curid=135191", "title": "Zefyros", "text": "Zefyros\n\nZefyros ( , též ) je v řecké mytologii syn Titána Astraia a bohyně ranních červánků Éós. Je bohem západního větru nebo též západní vítr sám.\n\nJeho bratry jsou:\n\nZefyros je ze všech větrů nejmírněší, lidé ho považovali za ochránce rostlin, protože přináší vláhu. Sehrál svou velkou úlohu v báji o Erótovi a Psýché a také v báji o smrti spartského Hyakintha.\n\n\n\n"}
{"id": "135192", "url": "https://cs.wikipedia.org/wiki?curid=135192", "title": "Kosatcovité", "text": "Kosatcovité\n\nKosatcovité (\"Iridaceae\") je čeleď jednoděložných rostlin z řádu chřestotvaré (\"Asparagales\"). Některými staršími taxonomickými systémy je řazena do řádu liliotvaré (\"Liliales\").\n\nJedná se o byliny, jen výjimečně keře. Jsou to vytrvalé pozemní rostliny, zpravidla s oddenky, jen vzácně s cibulemi, jsou jednodomé s oboupohlavnými květy. Listy jsou nahloučeny na bázi, nebo nikoliv, jsou jednoduché, přisedlé nebo řapíkaté, střídavé, uspořádané nejčastěji dvouřadě, s listovými pochvami. Čepele listů jsou celokrajné, ploché nebo oblé, někdy kožovité, čárkovité až kopinaté, žilnatina je souběžná. Jazýček chybí. Květy jsou oboupohlavné, jsou jednotlivé nebo v květenstvích, zpravidla ve vrcholících, latách, klasech, okolících či v chocholících. Květy jsou podepřeny listeny, někdy je listen ve tvaru toulce, jedná se vlastně o bezčepelnou pochvu listu. Květy jsou pravidelné nebo nepravidelné, pokud nepravidelné, potom jsou souměrné (zygomorfní). Okvětí je vyvinuto, zpravidla 6 okvětních lístků ve 2 přeslenech, okvětní lístky vnitřního přeslenu bývají někdy značně menší než okvětní lístky vnějšího přeslenu. Okvětní lístky jsou srostlé a vytvářejí na bázi okvětní trubku. Okvětní lístky mají bílou, žlutou, červenou, purpurovou či modrou barvu. Tyčinky jsou 3, vzácně 2, v 1 přeslenu, jsou volné nebo srostlé s okvětní trubkou, někdy jsou srostlé navzájem nitkami a vytvářejí na bázi trubku. Opylování je prováděno hmyzem nebo ptáky, vzácně větrem. Gyneceum je složeno ze 3 plodolistů, je synkarpní, čnělka je 1, zpravidla 3-laločná, rozšířená a připomínající okvětní lístek, semeník je spodní. Plod je suchý, pukavý, převážně tobolka.\n\nJe známo asi 92 rodů a asi 1800 druhů, které jsou rozšířeny téměř po celém světě, jen v chladných pásech zpravidla chybí.\n\nV ČR rostou ve volné přírodě a jsou původní zástupci pouze 3 rodů. Rod kosatec (\"Iris\") je zastoupen 8 druhy (z toho je jeden v současnosti vyhynulý), další se pěstují a občas zplaňují. Rod šafrán (\"Crocus\") je zastoupen 1-2 druhy (původnost sporná) další se pěstují a zplaňují. Rod mečík (\"Gladiolus\") je zastoupen 2 druhy, další se pouze pěstují jako okrasné rostliny. Dále můžeme ve volné přírodě vidět badil úzkolistý (\"Sisyrinchium angustifolium\"), který je původní v Severní Americe, ale je pěstován jako okrasná rostlina a místy je na vlhkých loukách zdomácnělý. Jako okrasné rostliny se pěstují druhy z rodu montbrécie (\"Crocosmia\").\n\n\"Acidanthera\",\n\"Alophia\",\n\"Anapalina\",\n\"Aristea\",\n\"Babiana\",\n\"Bobartia\",\n\"Calydorea\",\n\"Chasmanthe\",\n\"Cipura\",\n\"Cobana\",\n\"Crocosmia\",\n\"Crocus\",\n\"Cyanixia\",\n\"Cypella\",\n\"Devia\",\n\"Dierama\",\n\"Dietes\",\n\"Diplarrena\",\n\"Duthiastrum\",\n\"Eleutherine\",\n\"Ennealophus\",\n\"Ferraria\",\n\"Freesia\",\n\"Geissorhiza\",\n\"Gelasine\",\n\"Geosiris\",\n\"Gladiolus\",\n\"Herbertia\",\n\"Hesperantha\",\n\"Hesperoxiphion\",\n\"Iris\" (vč. \"Acidanthera\", \"Juno\"),\n\"Isophysis\",\n\"Ixia\",\n\"Kelissa\",\n\"Klattia\",\n\"Lapeirousia\",\n\"Larentia\",\n\"Lethia\",\n\"Libertia\",\n\"Mastigostyla\",\n\"Melasphaerula\",\n\"Micranthus\",\n\"Moraea\" (vč. \"Gynandriris\", \"Homeria\"),\n\"Nemastylis\",\n\"Neomarica\",\n\"Nivenia\",\n\"Oenostachys\",\n\"Olsynium\",\n\"Onira\",\n\"Orthrosanthus\",\n\"Patersonia\",\n\"Phalocallis\",\n\"Pillansia\",\n\"Pseudiris\",\n\"Pseudotrimezia\",\n\"Radinosiphon\",\n\"Rheome\",\n\"Romulea\",\n\"Salpingostylis\",\n\"Savannosiphon\",\n\"Sessilanthera\",\n\"Siphonostylis\",\n\"Sisyrinchium\",\n\"Solenomelus\",\n\"Sparaxis\",\n\"Sphenostigma\",\n\"Synnotia\",\n\"Syringodea\",\n\"Tapeinia\",\n\"Thereianthus\",\n\"Tigridia\",\n\"Trimezia\",\n\"Tritonia\",\n\"Tritoniopsis\",\n\"Watsonia\",\n\"Witsenia\",\n\"Xenoscapa\",\n\"Zygotritonia\"\n\n\n"}
{"id": "135193", "url": "https://cs.wikipedia.org/wiki?curid=135193", "title": "Notos", "text": "Notos\n\nNotos (latinsky \"Notus\") v řecké mytologii je synem Titána Astraia a bohyně ranních červánků Éós. Je bohem jižního větru nebo též jižní vítr sám. \n\nJeho bratry jsou:\n\nNotos je vítr mocný a nebezpečný, přináší vodní smrště, ohrožuje zejména plavce a lodníky. Nejzuřivější je, když se srazií se svým bratrem Boreem, bohem severního větru. Pod strašnými nápory obou větrů hrozí všemu zkáza. Řekové se tohoto větru velice obávali. \n\n"}
{"id": "135194", "url": "https://cs.wikipedia.org/wiki?curid=135194", "title": "Železnô", "text": "Železnô\n\nŽeleznô je malá osada v Nízkých Tatrách, součást obce Partizánska Ľupča v okrese Liptovský Mikuláš.\n\nNachází se v horní části Ľupčianské doliny v nadmořské výšce 970 m při silnici mezi Partizánskou Ľupčou a Liptovskou Lúžnou.\n\nV osadě vyvěrá minerální pramen a nachází se v ní dětská ozdravovna.\n"}
{"id": "135196", "url": "https://cs.wikipedia.org/wiki?curid=135196", "title": "Boreás", "text": "Boreás\n\nBoreás (řecky Βορέας, latinsky \"Boreas\" nebo \"Aquilo\") v řecké mytologii je synem Titána Astraia a bohyně ranních červánků Éós. Je bohem severního větru nebo též severní vítr sám.\n\nJeho bratry jsou:\n\nBoreás je ze všech větrů nejsilnější a nejprudší. Jeho domovské sídlo je v Thrákii, na svých křídlech se však prohání po celém světě.\n\nJeho manželkou se stala Óreithýia, dcera athénského krále Erechthea. Jelikož ona se za něj nechtěla provdat, unesl ji násilím. Spolu měli dva okřídlené syny jménem Kalaís a Zétés, kteří se proslavili mnoha hrdinskými činy, mimo jiné také se zúčastnili výpravy Argonautů do Kolchidy pro zlaté rouno. Kromě nich měli Boreás a Órethýia také dcery Chioné a Kleopatru, která se provdala za thráckého krále Fínea.\n\n"}
{"id": "135200", "url": "https://cs.wikipedia.org/wiki?curid=135200", "title": "Klouzovy", "text": "Klouzovy\n\nKlouzovy () je vesnice náležící k městu Chotěboř, která má 72 obyvatel a leží v nadmořské výšce 517 m n. m. \n\nNázev snad pochází od jména prvního z obyvatel – Mikuláš, které se zkracovalo na Klaus a někdy dostávalo podobu Klouza. První zmínka o osadě pochází z roku 1787, kdy zde stálo 9 domů a patřila k chotěbořskému panství.\n\nNa sklonku osmnáctého století obec spravoval Jan Pavel Zerba z Brachfeldu a po jeho smrti Jana Nepomucena s manželem Josefem Jáchymem Vančurou z Řehnic. Posledními pány pak byla Marie Frederika s manželem Janem Josefem Dobřenským z Dobřenic.\n\nPřímo v obci je zvláštní dvouhrob s litinovým křížem. První patří důstojnému pánu Františku Čechtickému a druhý vojáku jménem Sergej Pavlovič Sarnačev, který zde zemřel v květnu 1945.\n"}
{"id": "135201", "url": "https://cs.wikipedia.org/wiki?curid=135201", "title": "Silvestre de Sacy", "text": "Silvestre de Sacy\n\nAntoine Isaac, baron Silvestre de Sacy (21. září 1758 Paříž – 21. února 1838 Paříž) byl francouzský filolog, překladatel a polyglot který je považován za zakladatele moderní arabistiky a který měl zásadní vliv na rozvoj orientalistiky.\n\nJeho socha je jednou ze 146 soch umístěných na fasádě budovy Hôtel de ville de Paris.\n\n"}
{"id": "135203", "url": "https://cs.wikipedia.org/wiki?curid=135203", "title": "Sága (bohyně)", "text": "Sága (bohyně)\n\nSága je severská bohyně patřící k Ásům. Zmiňována je v Grímnismálu jako hospodyně na Sökkvabekku. Také je označována za bohyni historie. Některé prameny ji uvádějí pouze jako jiné jméno pro Frigg.\n"}
{"id": "135205", "url": "https://cs.wikipedia.org/wiki?curid=135205", "title": "Sif", "text": "Sif\n\nSif je severská bohyně obilí, úrody a plodnosti, manželka Thórova. Je nesmírně krásná, na což velmi žárlil Loki. Ten ji jednou v noci ostříhal její vlasy, ale druhý den ho Thór donutil, aby vlasy nahradil parukou z tepaného zlata. Tyto zlaté vlasy pak měly tu vlastnost, že samy rostly. Samotný akt ostříhání je vysvětlován buď jako čirý vandalismus, neboť ostříhání bylo pro germánské ženy potupou, nebo pokus o krádež Sifiny životní síly, neboť ta dle pověsti sídlí ve vlasech živé bytosti.\n"}
{"id": "135206", "url": "https://cs.wikipedia.org/wiki?curid=135206", "title": "Dobkov", "text": "Dobkov\n\nDobkov () je ves čítající 104 obyvatel, ležící 542 m n. m. a patřící k městu Chotěboř.\n\nPoprvé je Dobkov připomínán v roce 1384. V té době byl jejím vlastníkem Stašek, syn Mstislava z Dolan. Název je odvozován od jména Dobek (Tobek, Tobiáš) a někteří badatelé soudí, že vznikl v místě osady zvané Přechod. Jiní soudí, že Přechod byl na území dnešní části Bílek. Do roku 1553 pak nejsou dochovány žádné zprávy. V té době byl Dobkov součástí statku Nejepín, který vlastnil Prokop z Nejepína a po jeho smrti jeho synové Jan a Prokop z Nejepína, který v Dobkově založil tvrz a oddělil jej od Nejepína. Usedlost dědí Jiřík z Nejepína a Zdeněk z Nejepína. Roku 1587 je připomínán Zdeněk Nejepínský a roku 1615 Zdeněk Slavíkovec ze Slavíkova. V roce 1654 pak obec vlastní Alena Bošínská, rozená z Drachova.\n\nV polovině osmnáctého století nechala nová majitelka Ludmila ze Steinau postavit nový dvoukřídlý zámek, který sloužil jako sídlo a správa statku do roku 1777. Tehdy byl Dobkov připojen k chotěbořskému panství Janem Pavlem Zebou z Brachfeldu. Počátkem devatenáctého století bylo levé křídlo zámku přestavěno na sýpku. Pravé pak bylo v roce 1948 přestavěno na obytný dům. Tím přestala být stavba zajímavá. V západní části obce se nacházejí zbytky místního lihovaru s kapličkou z druhé poloviny osmnáctého století.\n"}
{"id": "135207", "url": "https://cs.wikipedia.org/wiki?curid=135207", "title": "Sigyn", "text": "Sigyn\n\nSigyn je obětavá a tichá bohyně, která vždy stojí při svém manželu Lokim. Poté, co jej bohové potrestali, uprchla z Ásgardu. Nad spoutaným Lokim drží misku a chytá do ní kapky hadího jedu. Občas však musí jed z misky vylít a jed kape Lokimu do obličeje. To se pak Loki v křiku a bolestech svíjí tak, že to způsobuje zemětřesení. Spolu s Lokim mají dva syny, kteří se jmenují Narfi a Váli.\n"}
{"id": "135208", "url": "https://cs.wikipedia.org/wiki?curid=135208", "title": "Sofa surfers", "text": "Sofa surfers\n\nSofa Surfers je rakouská skupina hrající převážně elektronickou hudbu na pomezí trip-hopu, dubu a acid jazzu. Sofa Surfers založilo kvarteto vídeňských instrumentalistů: Wolfgang Schlögl, Markus Kienzl, Wolfgang Frisch a Michael Holzgruber. Úvodní singl „Sofa Rockers“ remixoval rakouský downtempový guru Richard Dorfmeister. Skladbu „Beans & Rice“ několikrát remixovala dubová legenda Mad Professor. Skupina vydává na labelu Klein records.\n\nNa desce Encounters spolupracovalo několik hostů např. Sensational, Oddateee, Jeb Loy Nichols, DJ Collage, Lil Desmond Levy, Junior Delgado, Dawna Lee, Mark Stewart a MC Santana. Na poslední eponymně nazvané desce účinkuje zpěvák, tanečník a choreograf Mani Obeya. V roce 2006 Sofa Surfers dvakrát vystoupili v pražském Paláci Akropolis. Koncerty byly doplněny videoprojekcí Timo Novotneho.\n\n\n"}
{"id": "135210", "url": "https://cs.wikipedia.org/wiki?curid=135210", "title": "Kognitivní mapy", "text": "Kognitivní mapy\n\nKognitivní mapy je teorie z oblasti chování živých organismů, která popisuje jejich schopnost reagovat pomocí naučených znalostí.\n\nTeorie kognitivních map je založena na hypotéze, že chování organismu je založeno stejně tak na ovlivnění předchozími (ne)úspěchy (tzn. odměnami či tresty), jako na poznávacím zájmu, který není vyvolán žádným specifickým stavem (hlad, žízeň, nedostatek sexu, …) a neustále se prosazuje jako snaha organismu orientovat se v prostředí. Jsou to vnitřní obrazy již poznané skutečnosti, sloužící k lepšímu zorientování se v nastalé situaci a zvýšení schopnosti rychle a adekvátně reagovat.\n\nHypotézu ověřoval Američan Tolman na experimentu s krysami, kdy nejdřív do různých míst bludiště umísťoval syté hlodavce, kteří tím pádem nebyli zaměřeni na získání potravy. Když pak byly krysy dány do bludiště později a hladové, nacházely potravu skoro hned a rozhodně mnohokrát rychleji, než jedinci, kteří v bludišti nikdy nebyli.\n\nAutorem je E. C. Tolman, americký představitel neobehaviorismu, který vycházel z teorií gestaltismu.\n\n"}
{"id": "135211", "url": "https://cs.wikipedia.org/wiki?curid=135211", "title": "Dmitrij Grigorovič", "text": "Dmitrij Grigorovič\n\nDmitrij Pavlovič Grigorovič (); v Kyjevě – 26. července 1938 v Moskvě) byl ruský a později sovětský letecký konstruktér.\nDmitrij Grigorovič pocházel z rodiny kyjevské technické inteligence. Jeho otec byl prasynovcem ruského spisovatele Dmitrije Vasiljeviče Grigoroviče.\n\nPo ukončení střední školy v roce 1902 pokračoval ve studiích na Kyjevském polytechnickém institutu (Киевский политехнический институт). Od roku 1905 na institutu působila skupina zabývající se letectvím. Jejím vedoucím byl profesor Nikolaj Delone, žák Nikolaje Žukovského, jednoho ze zakladatelů moderní aerodynamiky. Grigorovič se podílel na činnosti skupiny od jejího založení. Před dokončením školy roku 1909 Grigorovič studoval dva semestry aerodynamiku a teorii motorů v belgickém Lutychu.\nV roce 1909 vyprojektoval Grigorovič svůj první letoun - lehký dvouplošník G-1. Poprvé vzlétl 10. ledna 1910. Jeho další konstrukcí byl jednoplošník podle vzoru Blériota XI. Roku 1911 se Grigorovič přestěhoval do Petrohradu, kde zpočátku pracoval v redakci časopisu \"Letecký věstník\" (Вестник воздухоплавания). Později začal působit v podniku Sergeje Ščetinina, první ruské továrně na letadla. Zde v roce 1913 zkonstruoval první ruský létající člun M-1. Následovaly další létající čluny, např. úspěšné typy M-5 a M-9.\n\nRoku 1917 založil vlastní leteckou továrnu, která však byla následující rok sovětskou vládou znárodněna a přešla na výrobu zemědělské mechanizace. Grigorovič poté odešel do Kyjeva, pak do Oděsy a nakonec do Taganrogu. Tam se v místní letecké továrně podílel na konstrukci stíhačky MK-1 \"Rybka\" (Рыбка). Později se vrátil zpět do Petrohradu, kde působil v závodu \"Krasnyj ljotčik\". Roku 1922 nahradil N. N. Polikarpova ve funkci vedoucího konstrukční kanceláře v moskevském Leteckém závodě č. 1. V Moskvě Grigorovič zkonstruoval stíhací dvouplošník I-2. V roce 1925 se přesunul opět do Petrohradu (od roku 1924 Leningrad). Zde vytvořil několik typů létajících člunů.\n\nDne 1. září 1928 byl zatčen, obžalován ze sabotáže a uvězněn v moskevské věznici Butyrka. V dalším roce byla v Butyrkách z uvězněných leteckých odborníků (byl mezi nimi i Polikarpov) vytvořena speciální konstrukční kancelář a Grigorovič byl postaven do jejího čela. Výsledkem jeho spolupráce s Polikarpovem byla stíhačka I-5. V červenci 1931 byl Grigorovič a další uvěznění konstruktéři propuštěni na základě amnestie. Po propuštění pracoval ve své vlastní konstrukční kanceláři. Zemřel 26. července 1938 v Moskvě.\n\n"}
{"id": "135213", "url": "https://cs.wikipedia.org/wiki?curid=135213", "title": "Sol (bohyně)", "text": "Sol (bohyně)\n\nSol je v severské mytologii bohyně Slunce, sestra boha Maniho. Jejím manželem byl bůh Glen, jejími rodiči jsou bůh Mundilfäri a bohyně Glaur. Řídí na obloze sluneční vůz, který každou noc prchá před vlkem Sköllem. Při ragnaröku vlk Slunce dožene a sežere. Jejím dnem je neděle.\n"}
{"id": "135214", "url": "https://cs.wikipedia.org/wiki?curid=135214", "title": "Syn (bohyně)", "text": "Syn (bohyně)\n\nSyn je jméno severské bohyně z norské mytologie. Je klíčnicí Frigginy, která do jejího sídla nepustí nikoho nepovolaného. Na sněmu bohů hájí křivě nařčené. Je bohyní bdělosti a pravdy. První zmínka o bohyni pochází ze 13. století.\n"}
{"id": "135215", "url": "https://cs.wikipedia.org/wiki?curid=135215", "title": "Vjása", "text": "Vjása\n\nVjása (v dévanágarí व्यास), také Véda Vjása (celé jméno - Šrí Kršna Dvaipájana Vjása), znamená v českém překladu společně s přízviskem véda: \"uspořadatel véd\". Podle Višnu Purány 3.3 tuto funkci zastává v každé Dvápara juze jiný mudrc. Současný Vjása\nje také znám pod přízviskem \"Kršna Dvaipájana\", což se týká jeho vzhledu (tmavá pleť) a místa narození (na ostrově, \"dvípa\"). Slovo \"vjása\" znamená uspořádat, rozlišit nebo popsat a označuje uspořadatele véd, komentářů k nim a jiných doplňujících děl védské literatury. Jeho nejznámějším dílem je rozsáhlý staroindický epos Mahábhárata, jehož součástí je Bhagavadgíta (kapitoly 25-42 knihy Bhíšmaparvan), kde vystupuje jako moudrý rádce Kuruovců a Pánduovců. Podle Bhágavata Purány 1.3.21 je avatárem boha Višnua a jedním z osmi nesmrtelných (\"čirandžíva\"). Podle této Purány a Mahábháraty je synem převoznice Satjavatí a světce Parášary. Narodil se na jednom z ostrůvků řeky Jamuny blízko Kalpi v Džalaun, stát Uttarpradéš. Již jako dítě byl Vjása tak moudrý, že byl považován za dospělého a již od mládí se podřídil asketické disciplíně světců.\n\nJe skoro nemožné historicky doložit, kdy Vjása žil na základě děl, která jsou mu přiřčena. Někteří historici se domnívají, že tato díla vznikla na základě historických událostí, jiní naopak tvrdí, že se jedná o legendy, filosofická pojednání a polo-historická díla ze starověké Indie.\n\nPodle hinduistické tradice uspořádal Vjása védy do čtyř částí (Rgvéd, Sámavéd, Jadžurvéd a Atharvavéd). Prapůvodní véda byla pouze jedna a prakticky nepochopitelná. Na základě tohoto uspořádání vznikla pozdější filosofická a liturgická pojednání (Brahmasútry, Upanišady a Purány), ale i epická díla (Itihásy). Není zcela jasné, jestli je autorem všech těchto děl Véda Vjása sám nebo společně s několika učenci, nebo zda všechna díla vznikala v určitých časových obdobích. Podle hinduistické tradice je trvání světů omezené časem. Proto světy vznikají a zanikaji. V Súrjasiddhánta Upa­nišadě je následující vysvětlení:\nNa začátku evoluce – \"mahákalpa\" – v první den a noc Brahmy (8 640 000 000 let)– přichází kosmické vyjasnění a stvoření světa. To­to je věčný evoluční proces v makrokosmu. V tomto věčném koloběhu není nic ztraceno navždy. Proto je možné, že velcí zřeci upanišad považují nejvyššího neprojeveného \"purušu\" za nejvýše dosažitelný cíl života, protože je mimo kosmický den a noc. I když svět a tělo jsou zničeny, Brahmá není zničen nikdy. Svě­ty přicházejí a odcházeji, ale Brahmá, zdroj všeho, zůstává neměnný.\n\nAutorství Mahábháraty(v \"dévanágarí\" महाभारत) je tradičně připisováno Vjásovi. Co se ale délky a rozsahu tohoto eposu týká, je možné, že autorů bylo více a různé části byly přidávány postupně. Nejstarší děj Mahábháraty spadá do védského období (3000 př. n. l) a jeho nejmladší části spadají do období Gupta (400 př. n. l).\n\nBhagavadgíta byla pravděpodobně dokončena v období kolem roku 200 př. n. l. Je rozdělena na 18 zpěvů (kapitol) a dohromady má 700 veršů. Podle tradice je však nedílnou součástí Mahábháraty, jejíž děj se odehrává přibližně v letech 3200 - 3100 př. n. l. (Mahábhárata - kapitola 25-42 knihy \"Bhíšmaparvan\").\n\nVjása sepsal většinu Purán. Poslední z nich byla Bhágavata Purána, nazývaná \"nigama kalpa taror galitam phalam\", zralý plod stromu védské literatury, a \"veda-sammitám\", na stejné úrovni jako čtyři védy.\n\nVztah Vjásy k buddhismu je ve spojitostí s osvíceným bódhisattvou. Bódhisattva ví, že přijde čas, že vědění o cestě k osvobození zanikne a přijme slib, že bude následovat dlouhou cestu bódhisattvy, aby mohl odkrývat zapomenuté vědění a ukazovat cestu k osvobození nirvána. Ideál bódhisattvy nabyl na významu až se vznikem pozdějších směrů buddhismu jako je mahájána a vadžrajána.\n\n\n\n"}
{"id": "135220", "url": "https://cs.wikipedia.org/wiki?curid=135220", "title": "Ull", "text": "Ull\n\nUll je syn Sif, jeho otčímem je Thór. Pravděpodobným otcem je Ódin. Je to vynikající lučištník a lyžař a nikdo se s ním v těchto disciplinách nemůže měřit. Jeho jméno znamená „Sláva“, nazýván je též Ásem štítu. Je krásný a má všechny přednosti bojovníka. Byl vzýván při soubojích, které měly být otázkou čestné. Vystupuje jako ochránce spravedlnosti a strážce přísah, které se skládaly při Ullově prstenu. Ull byl také bohem bohaté sklizně. Své sídlo má v Ydaliru („Tisové údolí“) a jeho posvátnou zbraní je luk.\n"}
{"id": "135223", "url": "https://cs.wikipedia.org/wiki?curid=135223", "title": "Váli", "text": "Váli\n\nVáli je jméno dvou postav ze severské mytologie.\n\nPrvní Váli je synem Ódina a obryně, bratr Vídara. Ódin jej zplodil jako náhradu za zavražděného Baldra. Váli hned v první den svého života zabil vykonatele Baldrovy vraždy, slepého Höda, ve snaze pomstít Baldrovu smrt. Váli bude také jedním z bohů, kteří přežijí Ragnarök.\n\nDruhý Váli byl synem Lokiho a jeho manželky Sigyn. Ódin ho proměnil ve vlka a donutil rozsápat svého bratra Narfiho, jako pomstu za to, že Loki navedl Höda, aby zabil Baldra. Poté Váli zmizel a Ódin proměnil střeva Narfiho v řetězy, kterými spoutal Lokiho.\n"}
{"id": "135224", "url": "https://cs.wikipedia.org/wiki?curid=135224", "title": "Vár", "text": "Vár\n\nVár je severská bohyně, která hlídá dodržování slibů, bedlivě bdí nad přísahami a smlouvami. Jejich porušování trestá. Zejména je vzývána při uzavírání manželských úmluv. Naslouchá také tajným slibům lásky mezi muži a ženami.\n"}
{"id": "135225", "url": "https://cs.wikipedia.org/wiki?curid=135225", "title": "Česká asociace pro geoinformace", "text": "Česká asociace pro geoinformace\n\nČeská asociace pro geoinformace (CAGI) je nevládní neziskovou organizací, byla založena roku 1997 jako dobrovolné nezávislé společenské sdružení subjektů působících v oblasti prostorově orientovaných informačních systémů a příslušných informačních technologií. Za dobu své existence se CAGI profilovala jako vůdčí subjekt v oblasti geoinformací v České republice.\n\nJedná se o zastřešující organizaci, jejíž hlavní poslání spočívá ve vytváření podmínek pro rozvoj prostorově orientovaných informačních systémů a pro široké využívání informací ve všech oblastech. Těžiště činností CAGI spočívá ve výměně informací a zkušeností mezi jejími členy, dále pak v řešení konkrétních úloh ve formě tematicky zaměřených projektů, návrhů a studií. CAGI také reprezentuje českou geoinformační komunitu vůči vrcholným státním orgánům a zajišťuje kontakt se zahraničními národními i nadnárodními organizacemi v předmětné oblasti. \n\nCAGI se aktivně účastnila projektu GINIE a účastní se přípravy projektu INSPIRE, podstatnou měrou se zasloužila o formulaci Programu rozvoje Národní geoinformační infrastruktury pro roky 2001-2005. Činnost CAGI opírající se o aktivní dobrovolnickou činnost členů je organizována formou odborných skupin a komisí, přičemž klíčové jsou projekty realizující vybrané úkoly Programu rozvoje Národní geoinformační infrastruktury.\n\n"}
{"id": "135227", "url": "https://cs.wikipedia.org/wiki?curid=135227", "title": "Vé", "text": "Vé\n\nVé je severský bůh, syn Bestly a Bora, bratr Ódina a Viliho. Tito bratři zabili obra Ymiho a z jeho těla stvořili svět. Spolu také stvořili člověka. Jeho darem lidstvu byly smysly (sluch, zrak a řeč) a podoba lidského těla. Někdy je zmiňován jako jedno z jmen samotného Ódina či jako jiné jméno pro Lodura.\n"}
{"id": "135228", "url": "https://cs.wikipedia.org/wiki?curid=135228", "title": "Vídar", "text": "Vídar\n\nVídar je severský bůh, syn Ódina a obryně Grid. Sídlí v pevnosti Landwidi. Je silný zhruba jako Thór a vlastní těžkou železnou botu, se kterou vše rozdrtí. Je nazýván „Mlčenlivý“. Při ragnaröku pomstí svého otce a zabije Fenriho, tím, že mu svou těžkou botou přišlápne čelist k zemi, roztrhne mu chřtán a probodne jej mečem. Spolu s Válim přežije soumrak bohů, po něm žije na Idských planích, kde dříve stával Ásgard.\n"}
{"id": "135229", "url": "https://cs.wikipedia.org/wiki?curid=135229", "title": "Vili", "text": "Vili\n\nVili je severský bůh, syn Bestly a Bora, bratr Ódina a Véa. Tito bratři zabili obra Ymiho a z jeho těla stvořili svět. Spolu také stvořili člověka. Jeho darem lidstvu byl rozum a pohyb. Někdy je zmiňován jako jedno z jmen samotného Ódina či jako jiné jméno pro Höniho.\n"}
{"id": "135230", "url": "https://cs.wikipedia.org/wiki?curid=135230", "title": "Počátky (Chotěboř)", "text": "Počátky (Chotěboř)\n\nPočátky () jsou vesnička, která má 166 obyvatel, leží 568 m n. m. a náleží k městu Chotěboř.\n\nVes ve 13. století založil buď přední český šlechtic Smil z Lichtenburka nebo jeho syn Jindřich z Lichtenburka. V roce 1303 Počátky s tehdejším názvem \"Henrichsdorf\" darovali Jindřichovi bratři Oldřich a Rajmund z Lichtenburka cisterciáckému klášteru ve Žďáře nad Sázavou a to i s přilehlou horou, kde se těžilo stříbro. Ze zisku nechal opat Arnold u kláštera vystavět dům pro chudé. Roku 1351 potvrdil Karel IV. příslušnost vsi ke klášteru a v roce 1437 tak učinil i císař Zikmund Lucemburský. Po nechtěném odchodu cisterciáckých bratří ze Žďáru připadla obec kardinálu Františkovi z Ditrichsteina.\n\nV roce 1616 se stalo žďárské panství a Počátky novým panstvím Ditrichsteinů. Po smrti Františka přešel majetek na Maxmiliána z Ditrichsteina, který v roce 1639 prodal statek znovu cisterciáckému řádu. V roce 1711 koupili Počátky majitelé zámku v Rozsochatci – Bechyňové z Lažan. Ve dvacátých letech osmnáctého století pak připojil Počátky Karel Jáchym z Bredy k chotěbořskému panství.\n\nNa budově zrušené školy je umístěna pamětní deska na generála Josefa Zmeka (1889–1942), který byl popraven Němci za protinacistický odboj. V obci je pomník připomínající první i druhou světovou válku se jmény obětí.\n\n"}
{"id": "135235", "url": "https://cs.wikipedia.org/wiki?curid=135235", "title": "I'm Glad", "text": "I'm Glad\n\nI'm Glad (Jsem ráda) je píseň americké zpěvačky Jennifer López, která vyšla v roce 2003 a objevila se i na jejím albu This Is Me... Then.\n\nHudební videoklip k této písni režíroval David LaChapelle a je inspirován filmem \"Flashdance\".\n"}
{"id": "135237", "url": "https://cs.wikipedia.org/wiki?curid=135237", "title": "Baby I Love U!", "text": "Baby I Love U!\n\nBaby I Love U! (Miláčku, já tě miluji) je píseň z roku 2003, kterou vydala americká zpěvačka Jennifer López. Tato píseň je čtvrtá a poslední z jejího čtvrtého řadového alba This Is Me... Then.\n\nV americké hitparádě se písni vůbec nedařilo, žně naopak zažila tato píseň v Evropě, kde měla být pouze vydána.\n\nK této písni existuje i remix, o který se postaral R. Kelly, můžeme jej slyšet na DVD Jennifer López z roku 2003 a je nazvané \"The Reel Me\".\n"}
{"id": "135242", "url": "https://cs.wikipedia.org/wiki?curid=135242", "title": "Netscape Browser", "text": "Netscape Browser\n\nNetscape Browser je webový prohlížeč pro operační systém Windows vydávaný společností AOL, ale vyvíjený společností Mercurial Communications. Jedná se o pokračovatele řady prohlížečů Netscape. Na rozdíl od Netscape 6 a 7, které byly založeny na balíku Mozilla Suite, je Netscape Browser založen na Firefoxu obdobně, jako třeba webový prohlížeč Flock. Jako řada dalších produktů od AOL podporuje AOL Instant Messenger. Prohlížeč je též zajímavý svou schopností přepínat se mezi renderovacím jádrem Gecko, které používají prohlížeče postavené na Mozille a jádrem Trident, který používá prohlížeč Windows Internet Explorer. Dne 28. prosince 2007 Netscape oznámil, že z důvodů nezájmu uživatelů o novou verzi končí s dalším vývojem webových prohlížeče Netscape.\n\nNetscape Browser se poprvé objevil na trhu 30. listopadu 2004 jako veřejný „prototyp“.\n\n\n"}
{"id": "135247", "url": "https://cs.wikipedia.org/wiki?curid=135247", "title": "František Fáček", "text": "František Fáček\n\nFrantišek Fáček (29. ledna 1826 Počátky – 20. ledna 1889 Praha) byl český politik Národní (staročeské) strany, publicista a právník.\n\nStudoval na gymnáziu v Německém Brodě, pak absolvoval Právnickou fakultu Karlo-Ferdinandovy univerzity v Praze. Působil jako soudce, například v Tachově a Přísečnici, od roku 1867 přestoupil do služeb obce Pražské, kde se stal magistrátním tajemníkem. Pro obec vypracoval právní analýzu v jejím sporu s belgickou plynárenskou společností, která později vyšla jako samostatný spis.\n\nPozději přesídlil do Jindřichova Hradce. Zde pracoval jako notář, byl předsedou tamního politického spolku a rovněž se stal starostou okresního zastupitelstva v Jindřichově Hradci. V Praze přispíval do časopisu \"Právník\".\n\nByl aktivní i v politice. V 60. letech 19. století byl zvolen do Českého zemského sněmu za obvod Chotěboř a Habry. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Na sněmu v roce 1884 vystoupil proti požadavku českých Němců na rozdělení Čech, navrhl změnu obecního řádu Pražského a roku 1887 navrhl nový obecní řád v Čechách (takzvaný \"lex Fáček\"). V zemském sněmu zasedal až do své smrti.\n\nV prvních přímých volbách do Říšské rady roku 1873 získal mandát poslance v Říšské radě za kurii venkovských obcí, obvod Čáslav, Kutná Hora, Chotěboř atd. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil, čímž byl mandát i přes opakované zvolení prohlášen za zaniklý.\n\nZemřel v lednu 1889. Byl raněn mrtvicí v hostinci u arcivévody Štěpána v Praze, kde byl ubytován. Již několik dní předtím se musel omluvit ze schůze zemského sněmu pro nevolnost. Ulehl a lůžko už neopustil. V posledních dnech se o něj staral syn, který v Praze studoval práva.\n\nJeho synem byl politik Vladimír Fáček.\n\n\n"}
{"id": "135249", "url": "https://cs.wikipedia.org/wiki?curid=135249", "title": "Einherjové", "text": "Einherjové\n\nEinherjové jsou v severské mytologii duše mrtvých bojovníků, kteří hrdinně zemřeli na bojišti. Shromažďují se ve Valhalle a jejich velitelem je Ódin. Až nastane ragnarök, vyjedou do poslední bitvy se silami zla.\n\nOznačuje duše válečníků, kteří zemřeli hrdinskou smrtí na bitevním poli. Nejčastěji je překládán jako „význačný válečník“ nebo také „ti, kteří jsou (nyní) v jediném (ve smyslu společném) vojsku“. To proto, že každý z těchto válečníků za svého pozemského života sloužil v mnoha armádách a bojoval v mnoha bitvách, ale teď jsou všichni v jediné – armádě mrtvých.\n\nDuše mrtvých statečných válečníků (tedy einherjar) jsou vybírány valkýrami a nornou Skuld, které odnášejí jednu polovinu do Valhally (síně padlých), jež se nachází v Ásgardu (obdoba křesťanského nebe); druhou pak do Fólkvangru (Freyjiny síně), jež se také nachází v Ásgardu.\n"}
{"id": "135250", "url": "https://cs.wikipedia.org/wiki?curid=135250", "title": "Kršna", "text": "Kršna\n\nKršna nebo též Krišna (dévanágarí कृष्ण \"kṛṣṇa\", doslova „černý“, „tmavý“, nebo \"všepřitažlivý\") je podle védské tradice Nejvyšší Bůh, ze kterého vše pochází, a který všemu vládne. Někdy je označován za osmého avatára boha Višnua, ale podle Bhágavata Purány je Kršna a Višnu jedna osoba, avšak Višnu má svůj původ v Kršnovi, tzn., že ve skutečnosti Kršna je zdrojem všech avatárů (i Višnua). V knize Bhagavad-gítá Kršna sám o sobě mluví jako o Nejvyšší Osobě, které se nikdo nevyrovná a nikdo ji nepředčí.\n\nBěhem různých věků Kršna sestupuje jako inkarnace (avatár) na tuto planetu Zemi v různých podobách. Ve Své původní podobě Kršny však ze svého sídla sestupuje jednou za 4 320 000 000 let. K Jeho poslednímu sestupu došlo před zhruba 5 243 lety v Indii, oblasti známé jako Vradža (Vrindávan).\n\nDle védské tradice Kršna je Nejvyšší Bůh, prvotní a svrchovaná osoba. Je nejvyšší podobou Absolutna. Ten, kdo zná Kršnu, spočívá podle Véd na nejvyšší úrovni poznání Absolutní Pravdy. Ačkoli se Kršna zjevil v tomto světě před zhruba 5 000 lety jako pasáček a později vystupoval jako král Jaduovské dynastie a přítel Pánduových synů, svým jednáním a neobyčejnými činy vždy dokazoval, že je Bůh.\n\nVédy říkají, že Kršna je původcem všech bytostí a my jsme jeho věčné nepatrné nedílné části. Všechny bytosti jsou omezené, zatímco Kršna je neomezený, stejně jako všechny jeho vznešené vlastnosti. Zábavy a činnosti Kršny představují dokonalost stejně jako krásu, slávu, poznání, moc, bohatství a odříkání. Bůh je nejpřitažlivější a je také zdrojem veškeré krásy, proto se jmenuje Kršna, což znamená „ten, kdo je přitažlivý pro všechny“.\n\nSlovo „Kršna“ také označuje nejvyšší radost a všechna zjevená písma potvrzují, že Nejvyšší Pán je zdrojem veškeré radosti. Individuální bytosti oplývají vědomím stejně jako Pán a touží po štěstí. \n\nInformace o Kršnových zábavách, které převedl na této Zemi, je možné čerpat z několika různých zdrojů. Předně jsou to Purány, hlavně Bhágavata Purána (Šrímad Bhágavatam) a Brahma Vaivarta Purána, kde se nachází nejpodstatnější informace z jeho dětství, a pak hlavně Bhagavad-gítá a Mahábhárata, kde je možné se dočíst o Kršnově duchovním učení. Jeho zábavy jsou velkolepé a ohromující a jednoznačně z nich lze usoudit, že se jedná o zábavy Samotného Boha. Na druhou stranu však Kršna například kradl i lhal, měl 16 108 manželek, často vyváděl různé „necudné“ žerty a přitom byl i velice duchovní bytostí, která učí jak překonat utrpení světského života. Tradice bhakti však všechny tyto záležitosti vysvětlují tak, že se jedná o tzv. \"lílu\", Jeho božskou zábavu se svou vlastní logikou.\n\nVšechny inkarnace Boha (avatárové) měly za úkol nějakým způsobem spasit svět. Kršna měl (mimo jiné) zabít zlého krále Kamsu, který sužoval území Vradži (kraj v okolí města Mathury) a také přinést lidstvu možnost dosáhnout vysvobození (\"mókša\") a lásku k Němu (\"préma\") díky láskyplnému uctívání (bhakti). Narodil se Dévakí a Vasudévovi, kteří byli příslušníky vládnoucího rodu v Mathuře. Stalo se to podle tradice v roce 3228 př.n.l. Jenže zlý král Kamsa (bratr Dévakí) se dozvěděl, že právě jim se má narodit ten, kdo ho posléze zabije. Proto je uvěznil a dohlížel na to, aby byly zabity všechny děti, které se jim narodí. Díky zásahu Jógamáji, (Krišnovy duchovní energie), se zachránili sedmý syn Balaráma a osmý Kršna, kteří poté vyrůstali u Jašódy a Nandy v pastevecké vesnici Gókule nedaleko města Mathury.\n\nBěhem dětství tropil malý Kršna všelijaké lumpárny (známé jsou jeho příhody, kdy kradl máslo (proto se mu říká Mákhanatáskara či Makhančór, „zloděj másla“) a pásl krávy (proto je nazýván Gópála nebo Góvinda, \"„pasáček krav“ \"a\" „ten, který těší zemi, krávy a smysly“\" ). Kamsa pravidelně vysílal různé zabijáky a démony, aby ho zneškodnili, ale Kršna se s nimi vždy bez problémů vypořádal a všechny je zabil, přestože vypadal jako malé dítě.\n\nPodstatnou událostí také bylo, když Kršna přesvědčil místní vesničany, obyvatelé Vrindávanu (vesnice, kde žili), že by už neměli obětovat polobohu Indrovi, ale spíše místnímu posvátnému kopci Góvardhan. Kršna se pak projevil jako totožný s tímto kopcem (Góvardhananátha, „pán Góvardhanu“, dle tradice bylo později na tomto kopci nalezeno zpodobení (\"múrti\") Kršny.). To ovšem Indru velice rozzlobilo a spustil strašlivou průtrž mračen. Kršna vesničany i všechen dobytek zachránil tím, že na levém malíčku zvedl celý tento kopec jako deštník a všichni se pod ním schovali. Po sedmi dnech Indra poznal, že Kršna je mocnější a je zdrojem jeho vlastní síly a přišel se mu omluvit.\n\nNakonec Kršna zabil i krále Kamsu se všemi jeho nohsledy, čímž opět nastal v kraji blahobyt.\n\nDalší významnou událostí byla bitva na poli Kuruů (Kurukšétra), kde byl přítomen jako vozataj Ardžuny. Ardžuna se zděsil, že v nepřátelském vojsku vidí velké množství příbuzných a začal přemýšlet nad tím, jestli má bojovat a jaký to má vůbec význam. Kršna mu tedy začal vysvětlovat duchovní učení. Tento rozhovor je obsažen v asi nejslavnější knize hinduismu, Bhagavadgítě, součásti Mahábharaty.\n\nV boji s Kuruovci, který je popisován v Mahábháratě, Kršna dopomůže Pánduovcům k vítězství, i když sám v boji nepozvedne zbraň, a to tak, že jim prozrazuje slabiny nepřítele.\n\nZa zmínku též stojí Kršnův vztah k ženám. Už od mládí byl idolem všech pastýřek (\"gópí\") v celém kraji Vradža. Jeho hry s nimi se staly oblíbeným uměleckým námětem. Z nich nejmilejší mu je Rádha, se kterou se ale oficiálně neoženil. Jeho hlavní manželkou byla později Rukminí. Mimo to se oženil ještě se sedmi princeznami a 16 100 dalších vysvobodil z vězení, a poté je také přijal za manželky. „Se všemi žil tak šťastně, že si každá z nich myslela, že je jeho jedinou ženou.“ S každou z nich měl deset synů.\n\nPředchozí odstavce popisovaly osobu Kršny především s ohledem na Jeho zábavy, a proto by se téměř mohlo zdát, že na jeho osobě není nic moc Božského, i když z Jeho zábav je zřejmé, že se nejedná o lidskou bytost. Kršna nemá nic společného s kvalitami tohoto světa. Přesto, že se zjevil na tomto světě, je stále Bohem, kterého se „světskost“ a hmota nijak nedotýká. Kršnu a příběhy s ním spojené přijímá mnoho hinduistických filozofických a teologických tradic. I když se někdy liší ve výkladu, některé zásadní rysy sdílejí všechny.\n\nKršna sám Sebe popisuje v Bhagavad-gítě, kde mimo jiné říká:\n\nBg. 10.40-42\n\n\"„Ó mocný přemožiteli nepřátel (Ardžuno), Mé božské projevy nemají konce. To, co jsem ti popsal, je pouze náznak Mého nekonečného bohatství.\"\n\"Věz, že všechny vznešené, krásné a působivé výtvory povstávají z pouhého zlomku Mé nádhery.\"\n\"K čemu ti však, Ardžuno, bude všechno toto podrobné poznání? Jedinou svou částí prostupuji celým tímto vesmírem a udržuji ho.“\"\n\nBg 9.8\n\n\"„Celý vesmírný řád podléhá Mé vládě. Podle Mé vůle se vše samočinně znovu a znovu projevuje a podle ní je na konci zase ničeno.\"\"“\"\n\nBg. 10.8\n\n\"„Jsem původem všech světů — jak hmoty, tak duchovní existence. Vše pochází ze Mě. Moudří, kteří to dobře vědí, Mi prokazují oddanou službu a uctívají Mě celým svým srdcem.\"“'\n\nBg. 15.18\n\n\"„Jelikož jsem transcendentální, nad selhávajícími i neselhávajícími, a jelikož jsem největší, jsem oslavován po světě i ve Vedách jako ona Nejvyšší Osoba.“\"\n\nKršna bývá většinou zobrazován s tmavě modrou až černou barvou pleti (Kršna znamená „tmavý“ nebo „černý“). Je řečeno, že barva Jeho pleti je \"šjáma. \"(černá, nebo tmavěmodrá - barva bouřkového mračna). Mezi jeho hlavní atributy patří flétna a často je zobrazován v přítomnosti krav či Své milované, věčné společnice Rádhárání (Rádhy). Má bohatě zdobené oblečení a množství šperků. Šperk, který nosí na hrudi, se jmenuje \"Kaustubha\" a vznikl při „kvedlání“ (či stloukání) oceánu mléka. Jeho malá černá válečná lastura se jmenuje \"Páňčadžanja\" (bývá s ní zobrazován většinou na začátku bitvy na poli Kuruů).\n\nKršna je nesmírně populární. Kršnova obliba se ve velké míře šíří i mimo Indii hlavně díky A. Č. Bhaktivédantovi Svámímu Prabhupádovi, zakladateli-áčárjovi Mezinárodní společnosti pro Vědomí Kršny (ISKCON), hnutí Hare Krišna, který je představitelem učednické posloupnosti pocházející od Kršny zvané Brahma-Madhva-Gaudíja-Vaišnava Sampradája, jejíž příslušníci uctívají Kršnu společně s Rádhou. (Gaudíja Vaišnavismus)\n\nPoutních míst, která se pojí s osobou Kršny, je mnoho. Nejslavnějšími jsou města Mathura s blízkým Vrindávanem a kopcem Góvardhan (někdy též zvaný \"Girirádž\" - král mezi kopci) (všechny ve svazovém státě Uttarpradéš), Kurukšétra (ve svazovém státě Harijána) a Purí (ve svazovém státě Urísa).\n\nKršna je velmi oblíbeným námětem duchovních písní a básní (\"bhadžanů\"), kterých o Něm vznikl bezpočet. Mezi jednu z nejslavnějších básnických škol, která se věnovala jeho osobě, patří Osm pečetí. Do této školy náleželo osm básníků z \"Vallabha-sampradáji\" žijících v 15. - 16. stol. V. Miltner, který jejich poezii překládal do češtiny, ji považuje spíše za „svérázné lidové popěvky, jadrný středověký folklor, jejž k náboženské poezii váže jen teninké pouto metafyziky“.\n\nVelké množství poezie o Kršnovi, Jeho společnici Rádhárání a Jejich zábavách, po sobě zanechala řada \"gaudíja-vaišnavů\". Například šest Gósvámích z Vrindávanu, hlavně Rúpa Gósvámí, který mimo jiné napsal básnické sbírky \"Stavamála\" a \"Padjávalí \"(další díla např. \"Vidagdha-mádhava, Udžvala-nílamani \"a\" Lalita-mádhava\")\n\n\"Gíta Góvinda\" básníka Džajadéva (většinou se uvádí, že žil v 11. století) je slavné dílo o dvanácti kapitolách zaměřené na Kršnovu jarní (\"vasanta\") rása lílu (tanec s pasačkami). Toto dílo definuje Rádhu jako nejpřednější z gópí.\n\nV malířském umění jsou nejčastějším motivem Kršnovy hrátky s pasačkami krav. Existují i obrazy zobrazující Kršnu s Rádhou ve velmi intimních chvílích. Mezinárodní společnost pro vědomí Krišny (Hnutí Hare Krišna) ilustruje své knihy obrázky s motivem Kršny, nebo motivy toho, co se s Kršnou pojí \n\nKršna má mnoho jmen. Vzhledem k tomu, že Kršna a Višnu jsou považováni za jednu osobu, mohou tato jména označovat jak Kršnu, tak i Višnua. Tady jsou alespoň některá z nich:\n\n\n\n\n"}
{"id": "135252", "url": "https://cs.wikipedia.org/wiki?curid=135252", "title": "Spread Firefox", "text": "Spread Firefox\n\nSpread Firefox, často též zkracovaný jako SFX, je komunitní server několika stovek nadšenců webového prohlížeče Mozilla Firefox, kteří se jej snaží propagovat. Server byl založen Asou Dotzlerem a Blake Rossem 14. září 2004 a běží na systému Drupal. V roce 2005 vyhrál soutěž Best Marketing Project v UK Linux a Open Source Awards 2005. Server svým úspěchem inspiroval řadu dalších projektů a vznikl tak například SpreadOpenOffice.org.\n\n19. října 2004 se na hlavní stránce serveru objevila výzva, jejíž cílem bylo posbírat peníze na celostránkový inzerát v novinách New York Times ku příležitosti vydání Firefoxu 1.0. Akce se setkala s velkým ohlasem a oproti původním předpokladům přispělo na inzerát přibližně 10 000 lidí. Inzerát vyšel 16. prosince 2004 a na webu je k dispozici v PDF verzi.\n\nProjekt FirefoxFlicks byl spuštěn v prosinci 2005 a cílem soutěže bylo vytvořit 30 sekundové video na propagaci Firefoxu. Akce se setkala s velkou publicitou.\n\nKampaň World Firefox Day byla zahájena 15. července 2006 tj. v den výročí Mozilla Foundation a běžela do 15. prosince 2006. Cílem akce bylo sebe a přátele nominovat na Firefox Friend Wall, která bude zobrazena v ústředí Mozilla Foundation. Nominovanému e-mailem přišel link na stažení Firefoxu, který když stáhl, tak mu byla nominace potvrzena. Jména budou též uvedena ve zdrojovém kódu Firefoxu 2.0.\n\n\n"}
{"id": "135256", "url": "https://cs.wikipedia.org/wiki?curid=135256", "title": "Josef Suk mladší", "text": "Josef Suk mladší\n\nJosef Suk mladší (8. srpna 1929 Praha – 7. července 2011 Praha) byl český houslista. Syn inženýra Josefa Suka, majitele cukrovaru a amatérského houslisty, a Marie Sukové, rozené Vlkové, vnuk skladatele Josefa Suka a pravnuk Antonína Dvořáka.\n\nPo maturitě na reálném gymnáziu v roce 1945 vstoupil na Pražskou konzervatoř, kde studoval v letech 1945–1951 u profesorů Jaroslava Kociana, Norberta Kubáta a Karla Šnebergra. Zejména studium u Jaroslava Kociana na něj mělo velký vliv. Pod jeho vedením pronikal do celého tajemství houslové hry, čerpal z vlastního Kocianova interpretačního umění a zblízka poznával jeho ušlechtilý způsob tvoření tónu. Již během studia v roce 1949 byl vyslán do Paříže a do Bruselu, aby tam reprezentoval mladou generaci českých houslistů. Absolvoval také čtyři semestry na AMU v Praze u prof. Marie Hlouňové a prof. Alexandra Plocka, poté však byl z politických důvodů vyloučen. „\"AMU byla tenkrát spíše vojenská a politická škola. Protestoval jsem například proti tomu, aby studenti museli kopat v zákopech. Při tom trpěly naše prsty a já chtěl být přece hudebníkem! Byl jsem proto po čtyřech semestrech vyloučen a za trest jsem měl nastoupit do Košic k vojenskému útvaru. V poslední chvíli jsem byl zachráněn a dostal jsem se do AUSu, kde jsem si dva roky odbýval vojenskou službu a mohl hrát na housle\".“\n\nV letech 1950–1952 působil jako primárius Pražského kvarteta a v období 1953–1955 jako koncertní mistr Činoherního orchestru Národního divadla, pak do roku 1957 jako sólista Armádního uměleckého souboru Víta Nejedlého.\n\nPronikavého úspěchu dosáhl po sólovém koncertu v Praze 6. listopadu 1954. Jeho první zahraniční cesty vedly do USA, kam jej pozval George Szell, aby hrál s Clevelandským orchestrem. V roce 1958 vystupoval v Německé spolkové republice, Holandsku a Rumunsku, následovaly cesty do Francie a Belgie.\n\nV roce 1960 mu byly státem zapůjčeny housle od Antonia Stradivariho „Duc de Camposelice“ z roku 1710, které věnoval československému státu krátce před svou smrtí Váša Příhoda. Hrál také na Stradivariho nástroj „Libon“ a housle „Princ Oranžský“, které postavil Giuseppe Guarneri del Gesu. Dlouhá léta také hrával na nástroj od Přemysla Špidlena.\n\nV roce 1961 byl jmenován sólistou České filharmonie a absolvoval s ní mnoho zahraničních turné a řadu recitálů v jejích komorních cyklech. Spolupracoval s nejlepšími světovými orchestry, dirigenty a interprety, s nimiž nahrál mnoho gramofonových desek a CD a za své nahrávky obdržel řadu významných cen. Grand Prix du disque obdržel v Paříži za nahrávku Debussyho a Janáčkových sonát, za Dvořákovo trio \"Dumky\" s Janem Panenkou a Milošem Sádlem, za komplet Mozartových houslových koncertů s Pražským komorním orchestrem řízeným Liborem Hlaváčkem, za koncert Albana Berga a koncerty Bohuslava Martinů. Věnoval se také hře na violu a nahrál Mozartovu \"Koncertantní symfonii\", kde hraje part houslí i violy. S Českou filharmonií a dirigentem Dietrichem Fischerem-Dieskauem nahrál Berliozova \"Harolda v Itálii\".\n\nJeho hra se vyznačuje nádherným, plným, sytým tónem, křišťálově čistou intonací a stylovou interpretací. Suk je jeden z nejlepších světových interpretů Bacha, Mozarta a Beethovena. Jeho nahrávky Dvořákova koncertu jsou vzorové.\n\nV roce 1979 rozšířil svou aktivitu o pedagogickou činnost na Vysoké hudební škole ve Vídni, kde působil do roku 1986.\n\nVedle významné sólové dráhy se především zaměřil na hudbu komorní. Již jako student (1950–1952) působil jako primárius v Pražském kvartetu a roku 1951 založil Sukovo trio, pojmenované po svém dědečkovi, s nímž po boku klavíristy Jana Panenky a violoncellisty Josefa Chuchra absolvoval mnoho koncertů doma i v zahraničí a nahrál mnoho skladeb. S Janem Panenkou nahrál mimo jiné komplet Beethovenových sonát. Jejich nahrávka Šostakovičovy sonáty pro violu a klavír byla první na světě. Jako violista hojně spolupracoval také se Smetanovým kvartetem.\n\nVýznamná je jeho spolupráce s prof. Zuzanou Růžičkovou, se kterou absolvoval mnoho koncertů a nahrál Bachovy a Händelovy sonáty. S Juliem Katchenem a Jánosem Starkerem nahrál Brahmsova tria, s Katchenem také Brahmsovy sonáty. Roku 1974, v roce stého výročí narození svého děda skladatele Josefa Suka, založil Sukův komorní orchestr, jehož uměleckým vedoucím byl do roku 2000.\n\nByl držitelem titulu zasloužilý umělec a od roku 1977 národní umělec. V roce 2002 byl oceněn nejvyšším francouzským státním vyznamenáním, Řádem čestné legie.\n\nZemřel v noci z 6. na 7. července 2011 na karcinom prostaty. Pochován byl v Praze na Vyšehradském hřbitově v rodinné hrobce.\n"}
{"id": "135258", "url": "https://cs.wikipedia.org/wiki?curid=135258", "title": "Sukcese (ekologie)", "text": "Sukcese (ekologie)\n\nKdyž rostliny rostou, mění své prostředí například vytvářením většího stínu nebo ovlivňováním úrodnosti půdy. Nakonec se místo stane méně vhodné pro rostliny, které tam právě rostou, a vhodnější pro rostliny s odlišnými požadavky. Protože semena a výtrusy se snadno přenášejí vzduchem, začne se tu dařit mladým rostlinám jiných druhů a celé společenstvo se mění. Nakonec převládne zcela nová skupina rostlin, které zvítězily v boji o světlo, vodu a živiny. S postupem změn vegetace dochází i ke změnám živočišných populací, neboť tím, jak se střídají rostliny, se mění také dostupná potrava a nabízený úkryt pro živočichy.\n\nPřírodní sukcese je řádný a předvídatelný sled změn v rostlinstvu osídlujícím určité území. Tyto změny pokračují tak dlouho, dokud se rostlinné společenstvo v určitém bodě neustálí a není dosaženo takzvaného klimaxového společenstva. Závisí na množství činitelů, zvláště na podnebí a půdních podmínkách, které rostliny patří do klimaxového společenstva. Trávy představují klimaxové společenstvo v euroasijské stepi a v srdci Severní Ameriky; smrky, jedle a jiné severské vždyzelené stromy dominují rozsáhlé oblasti jižně od polárního kruhu, vrcholným stádiem v podmínkách ČR je les.\n\nOheň, sopečné výbuchy, prachové bouře, vichřice, ledovce, záplavy, tedy jakékoliv narušení vegetace může přerušit sukcesi a částečně nebo zcela obnažit půdu a nastavit znovu první stádia sukcese. (Obvykle zůstane na místě zbytek půdy a rostlin.) Prudký výbuch sopky Krakatoa nedaleko ostrova Jáva v roce 1883 zabil veškerý život v okolí tím, že povrch pokryl popelem a pyroklastickým materiálem. Během prvního roku se v popelu začaly objevovat trávy a jiné pionýrské rostliny; během padesáti let se ostrovy úplně pokryly vegetací a složení rostlin bylo téměř nerozeznatelné od složení na ostatních ostrovech v této oblasti. Případ z nedávné doby: obnova porostu v oblasti hory St. Helens na pacifickém pobřeží na severozápadě Spojených státu začala už v době, kdy výbuch sopky ještě dozníval. K přírodním procesům, které utvářejí krajinu, patří také lesní požáry způsobené často bleskem.\n\nMístem, kde lze vidět sukcesi odehrávající se v čase, je např. dvůr anebo opuštěné místo. Když trávník nesečeme pravidelně anebo ponecháme pozemek bez zásahu, objeví se brzy plevele. Nejsou-li plevele s hlubokými kořenovými systémy zlikvidovány, zvítězí v soutěži o vodu a živiny nad trávami. Bez další péče osídlí pozemek časem keře a potom stromy.\n"}
{"id": "135259", "url": "https://cs.wikipedia.org/wiki?curid=135259", "title": "Škoda 06T", "text": "Škoda 06T\n\nŠkoda 06T (obchodní název Elektra) je česká pětičlánková nízkopodlažní tramvaj, která vychází z typu 05T.\n\n06T je obousměrný šestinápravový motorový částečně nízkopodlažní tramvajový vůz. Sestává z pěti článků, které jsou spojeny klouby a krycími měchy. Na obou stranách vozu jsou patery předsuvné dveře (čtvery dvojkřídlé, jedny jednokřídlé).\n\nKonstrukčně i designově vychází 06T z tramvaje 05T, která byla vyrobena v jednom kuse především pro zkoušky. Krajní články jsou posazeny na trakčních pevných podvozcích, střední na běžném nízkopodlažním podvozku, druhý a čtvrtý článek je zavěšen mezi nimi. Podíl nízké podlahy (350 mm nad temenem kolejnice) dosahuje 70 %, zbytek podlahy je ve výšce 620 mm nad temenem. Elektrická výzbroj tramvaje je umístěna na střeše. Vůz je plně klimatizován.\n\nTramvaj byla zkonstruována pro italské Cagliari, město na ostrově Sardinie. Atypický je zde rozchod tramvajových kolejí – 950 mm. Proto je vůz 06T vybaven speciálními podvozky pro provoz na tomto rozchodu. Může ale jezdit ale i na standardnějších rozchodech – 1000 mm a na normálním 1435 mm.\n\nV letech 2006 a 2007 bylo vyrobeno celkem 9 vozů ve dvou sériích.\n\n"}
{"id": "135262", "url": "https://cs.wikipedia.org/wiki?curid=135262", "title": "Jan Erazim Vocel", "text": "Jan Erazim Vocel\n\nJan Křtitel Erazim Vocel (23. srpna 1802 Kutná Hora – 16. září 1871 Praha) byl český romantický básník, dramatik, zakladatel české archeologie jako vědního odvětví, kulturní historik a národní buditel, během revolučního roku 1848 poslanec Říšského sněmu.\n\nByl synem pekaře. Původně se jmenoval Wotzel, ale jméno si jako student nechal změnit.\n\nPo absolvování obecné školy v Kutné Hoře jej katecheta doporučil ke studiu v Praze do piaristického gymnázia v Panské ulici. Dále jeden rok studoval filozofii na pražské univerzitě a odešel na práva na Vídeňskou univerzitu. Tam se seznámil s Františkem Palackým, který se stal jeho celoživotním přítelem, stejně jako malíř Josef Vojtěch Hellich. Roku 1837 studoval soukromě malířství u Jakoba Beckera v Düsseldorfu.\n\nJako chudý literát se musel živit vyučováním, zprvu učil češtinu hraběte Otakara Černína, dále dělal vychovatele ve šlechtických rodinách, nejprve u markýze Pallaviciniho, dále v rodině Leopolda Šternberka, knížete Salm-Salma a od roku 1839 nastoupil jako knihovník paláci hraběte Harracha, tam také vyučoval děti. To mu umožnilo hojně cestovat (Uhry, Benátky, Řím, Neapol, Solnohradsko, Holandsko, Belgie, Německo). Jeho zálibou bylo kreslení a malování památek a krajinomalba.\n\nPo návratu do Prahy se stýkal s čelnými představitel vlastenecké společnosti, spřátelil se s Josefem Jungmannem a dalšími obrozenci. Na pozvání Palackého a Jana Norberta Neuberka se stal roku 1843 prvním jednatelem Sboru archeologického musea českého a zároveň po Pavlu Josefu Šafaříkovi převzal redakci \"Časopisu českého muzea\".\n\nV roce 1848 vstoupil do řad pracovníků muzea jako kurátor, stal se setníkem gardy \"Svornost\". Během revolučního roku 1848 se zapojil i do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Polička v Čechách. Uvádí se jako literát. Patřil ke sněmovní pravici. Na sněmu byl členem školského výboru. Po opětovném zavedení absolutismu zanechal politické i novinářské činnosti, přestal psát básně a malovat.\n\nHistorik Otto Urban řadí Vocela v této neoabsolutistické dekádě do skupiny konzervativních českých vlastenců, kteří pokračovali v rozvíjení národního svérázu, ovšem distancovali se od liberálního a demokratického odkazu roku 1848 a profilovali se důsledně loajálně k vládnímu zřízení.\n\nV roce 1850 byl jmenován prvním českým mimořádným profesorem archeologie a dějin umění na Karlo-Ferdinandově univerzitě v Praze. Společně s Karlem Vladislavem Zapem založil roku 1854 časopis \"Památky archaeologické a místopisné\", který vychází dodnes. Jako první použil chemickou metodu při určování stáří bronzových předmětů.\n\nZasazoval se i o zrovnoprávnění češtiny s němčinou na vysokých školách. V českém i německém jazyce přednášel jako první v Čechách klasickou archeologii a dále estetiku, paleografii, historii právní, dějiny umění a numiskatiku. Byl členem mnoha vědeckých ústavů (Krakov, Moskva, Kodaň, Petrohrad, Vídeň, Zábřeh, Štýrský Hradec, Leiden). Roku 1860 obdržel dánský řád \"Rytíř Danebrogu\", roku 1869 titul dr. h.c. na univerzitě v Petrohradu.\n\nByl dvakrát ženat, po smrti první ženy Barbory se oženil s Matyldou Hovorkovou (*1818). Měli pět dětí, ze tří synů se dospělosti dožili Vojtěch (*1851) a Ladislav (*1854), i dcera Ludmila (*1860).\n\nZemřel v Praze v roce 1871 na zápal plic ve věku nedožitých 68 let, je pohřben na Olšanských hřbitovech.\n\nZprvu byl činný jako literát, vydával řadu romantických básnických a historicko-beletristických děl, samostatně i ve sbornících, v němčině i češtině, např. v časopisu \"Bohemia\", \"Květy\", či ve sbornících \"Aurora\", \"České besedy\", \"Denice aneb Noworočenka\", \"Horník\", \"Libussa\", \"Wesna\", či \"Perly české\". Tituly jeho publikací svědčí pro převážně historické zájmy: \"Přemyslovci\", \"Vězeň na Křivoklátě\", \"Krvočíše\" (o pěstování vinné révy za Karla IV.), \"Kamenný dům\", \"Mílek\", psal také dramata, např. truchlohru \"Harfa\", \"Poslední Orebita\", \"Meč a kalich\", \"Labirint slávy\".\n\nZásadní význam pro svou dobu měla\nOd publicitiky se vypracoval k tvorbě vědeckých článků a analytických publikací památek české archeologie a umění. Publikoval je v časopisech Abhandlungen der königlichen Gesellschaft der Wissenchaften, Časopise Českého museum i v Památkách archeologických. Věnoval se také vědecké ilustraci. Vrcholná díla jeho kariéry jsou:\n\nJméno Jana Erazima Vocela bylo umístěno pod okny Národního muzea v Praze spolu s mnoha dalšími, viz dvaasedmdesát jmen české historie.\n\n\n"}
{"id": "135264", "url": "https://cs.wikipedia.org/wiki?curid=135264", "title": "ChatZilla", "text": "ChatZilla\n\nChatZilla je multiplatformní IRC klient napsaný na platformě Mozilla. Je znám zejména díky své integraci s balíkem webových aplikací Mozilla Suite a později SeaMonkey. Nyní je však k dispozici i jako samostatné rozšíření pro Mozilla Firefox a běží i na běhovém prostředí XULRunner. Podporuje možnost připojení k více IRC serverům, SSL či UTF-8.\n\n\n"}
{"id": "135267", "url": "https://cs.wikipedia.org/wiki?curid=135267", "title": "Nieuport 17", "text": "Nieuport 17\n\nNieuport 17 bylo francouzské dvouplošné stíhací letadlo vyráběné společností Nieuport a jedno z nejznámějších letadel celé první světové války.\n\nLetoun Nieuport 17 byl podobný svému předchůdci Nieuportu 11, ale měl výkonnější motor, větší křídla a obecně propracovanější konstrukci. 3500 z 4000 vyrobených strojů bylo poháněno motory Le Rhône 9J o výkonu 110 k (81 kW), později dostaly některé stroje výkonnější motor Clerget 9B o 130 k (96 kW). Typ byl proslulý vynikající obratností (ve srovnání s ostatními stíhacími letouny své doby), ale spodní křídlo se při vyšším zatížení snadno lámalo.\n\nNieuport 17 se poprvé objevil nad západní frontou v březnu 1916, ve stejnou dobu jako britský D.H.2 a byl rychle přijat do výzbroje Royal Flying Corps a Royal Naval Air Service, protože převyšoval všechny soudobé britské konstrukce. Za zmínku stojí také fakt, že po určitou část roku 1916 byly všechny perutě Aviation Militaire vyzbrojeny právě tímto typem. Nieuport 17 byl nasazen do bojů také nizozemským, belgickým, ruským a italským letectvem. Dokonce i Německo okopírovalo mnoho prvků z jeho konstrukce a vyrábělo podobný typ pod označením Siemens-Schukert D.III. Byla jimi vyzbrojena slavná eskadra č. 3 Les Cigognes, 38, 55, 65 a 103. Nacházely se rovněž u eskadry amerických pilotů N 124 Escadrille Lafayette.\n\nMnoho spojeneckých leteckých es létalo na letounech tohoto typu, včetně nejúspěšnějšího kanadského esa W. A. Bishopa, který v době, kdy na něm létal, získal Viktoriin kříž.\n\n\n\n\n\n\n"}
{"id": "135269", "url": "https://cs.wikipedia.org/wiki?curid=135269", "title": "George David Birkhoff", "text": "George David Birkhoff\n\nGeorge David Birkhoff (21. března 1884 – 12. listopadu 1944) byl jedním z nejvýznamnějších amerických matematiků první poloviny 20. století.\n\nVětšinu svého života G. D. Birkhoff strávil jako vyučující na Harvardově univerzitě.\n\nProslavil se v roce 1913 důkazem Poincarého geometrické hypotézy týkající se speciálního případu problému tří těles.\n"}
{"id": "135271", "url": "https://cs.wikipedia.org/wiki?curid=135271", "title": "Mozilla Composer", "text": "Mozilla Composer\n\nMozilla Composer je open source HTML editor, který je součástí balíku webových aplikací Mozilla Suite, později pouze pod značením Composer jako součást SeaMonkey. Jedná se o multiplatformní WYSIWYG editor, který umožňuje vytvářet webové stránky bez nutné znalosti HTML. Jedním z hlavních vývojářů byl Daniel Glazman.\n\nEditor se stal základem pro samostatný editor Nvu, jehož vývoj sponzorovala společnost Linspire a vyvíjela Disruptive Innovations v čele s Danielem Glazmanem. Vývoj Nvu v současné době nepokračuje. Vznikl fork pod jménem KompoZer, který se snaží opravit hlavní chyby Nvu.\n\nHlavní vývoj nyní směřuje k samostatné aplikaci dočasně pojmenované Composer, kterou vyvíjí taktéž Daniel Glazman, a která by měla být postavena na XULRunneru. Pro tuto verzi je slibována řada vylepšení.\n\n\n"}
{"id": "135276", "url": "https://cs.wikipedia.org/wiki?curid=135276", "title": "Birkhoff", "text": "Birkhoff\n\nBirkhoff je příjmení, které se vyskytuje v následujících případech:\n"}
{"id": "135279", "url": "https://cs.wikipedia.org/wiki?curid=135279", "title": "Silnice I/3", "text": "Silnice I/3\n\nSilnice I/3 je silnice I. třídy spojující dálnici D1 s Benešovem, Táborem, Českými Budějovicemi a Rakouskem. Postupně je nahrazována dálnicí D3. Po silnici vede trasa evropské silnice E55. Původní trasa tzv. vídeňské silnice mezi Prahou a Benešovem a některé další původní úseky jsou dnes označeny jako silnice II/603. Silnice č. 3 patří mezi nejvýznamnější státní tahy.\n\nCelková délka této silnice je 162 km.\n\n\n\n\n\n\n"}
{"id": "135288", "url": "https://cs.wikipedia.org/wiki?curid=135288", "title": "KompoZer", "text": "KompoZer\n\nKompoZer je fork WYSIWYG editoru pro vytváření a správu webových stránek. Jedná se o pokračovatele WYSIWYG editoru Nvu. Jedná se tedy o editor, jehož snahou je zpřístupnit vytváření webových stránek uživatelům bez nutnosti znalosti HTML. Cílem je též opravit základní nedostatky Nvu.\n\n\n"}
{"id": "135291", "url": "https://cs.wikipedia.org/wiki?curid=135291", "title": "Petr Malásek", "text": "Petr Malásek\n\nPetr Malásek starší (* 10. června 1964 Praha) je český klavírista a skladatel.\n\nNa klavír hraje od pěti let.\n\nJeho otec Jiří Malásek byl pianista a skladatel. Když mu bylo devatenáct let, otec zemřel.\n\nStudoval také na hudební fakultě Akademie múzických umění (skladba u Jiřího Pauera a Václava Riedlbaucha v letech 1985–1990.\n\nS výjimkou let 2000 a 2001, kdy působil jako pedagog na pražské konzervatoři (učil skladbu na oddělení populární hudby a zpěvu), je ve svobodném povolání. Od roku 1990 spolupracuje jako pianista a kapelník se šansoniérkou Hanou Hegerovou.V současné době (2015) doprovází zpěvačku Martu Kubišovou.\n\nTěžištěm Maláskovy umělecké činnosti je skladba. Komponuje především scénickou hudbu pro film, divadlo a televizi. Až dosud \"(k roku 2003)\" vytvořil více než 120 titulů tohoto typu.\n\nV roce 2003 byl nominován na filmovou cenu \"Český lev\" v kategorii \"Nejlepší hudba\". Dosavadní tvorba prokazuje především silnou melodickou invenci, stylovou pružnost a mnohostrannost a instrumentátorskou zručnost. Ve své pianistické profesi je Malásek vyhledáván rovněž jako citlivý doprovazeč.\n\nJeho manželkou je od 18. října 1996 herečka Dana Morávková. Mají spolu syna Petra Maláska mladšího (* 1998).\n\n\n\n\n\n\n\n\n\n\n\n\n\n"}
{"id": "135292", "url": "https://cs.wikipedia.org/wiki?curid=135292", "title": "Luitzen Egbertus Jan Brouwer", "text": "Luitzen Egbertus Jan Brouwer\n\nLuitzen Egbertus Jan Brouwer (27. února 1881 – 2. prosince 1966), často také uváděný jako L.E.J.Brouwer nebo Jan Brouwer, byl nizozemský matematik a filosof pracující zejména v oborech teorie množin, topologie a komplexní analýzy.\n\nBrouwerova věta o pevném bodu patří k jeho známým výsledkům, stejně jako jeho práce v oblasti intuicionistického směru v logice a teorii množin.\n"}
{"id": "135295", "url": "https://cs.wikipedia.org/wiki?curid=135295", "title": "Beatbox", "text": "Beatbox\n\nBeatbox je způsob vytváření zvuků, které imitují perkuse, a to pouze ústy, tedy bez použití hudebních nástrojů. Provádí se pomocí cíleného ovládání jazyka, tváří, krčních svalů a kontroly dechu. Tímto způsobem lze napodobit rytmus a zvuk různých nástrojů.\n\nImitované nástroje jsou nejčastěji bicí, k nim jsou přidávány další zvuky jako basy, melodie, scratche, různé „hlášky“ a podobně. Beatbox se často definuje také jako tzv. \"„pátý element“\" hip hopu, bývá někdy složkou některých hip-hopových skladeb, třeba i zcela bez ostatních nástrojů či hudebního doprovodu vůbec.\n\nMezi nejznámější interprety patří Biz Markie, Rahzel, Killa Kela, Doug E. Fresh a Kenny Muhhamad, Joseph Poolpo, Daichi, Reeps One, Primitiv, Robeat, Hikakin.\n\nV této činnosti se pořádají i soutěže.\n\n"}
{"id": "135300", "url": "https://cs.wikipedia.org/wiki?curid=135300", "title": "Cradle of Filth", "text": "Cradle of Filth\n\nCradle of Filth (česky \"Kolébka špíny\") je black/gothic/extreme metalová skupina založená v Suffolku ve Spojeném království roku 1991. Kapela, které dominuje až chorobně ječivý vokál Daniho Filtha, hrála zprvu black metal doplněný o temné klávesové party. Dnes je její styl nejčastěji definován jako extrémní heavy metal s gothickými prvky.\n\nSkupina Cradle of Filth vznikla v létě 1991 v anglickém Suffolku. Během prvních tří let své existence nahrála čtyři dema (Invoking The Unclean, Orgiastic Pleasures, The Black Goddess Rises a Goetiu kterou ale nevydali v roce 1992 a po té ještě Total Fucking Darkness v roce 1993). V roce 1994 podepsala kontrakt s nahrávací společností Cacophonous Records a následně vydala své debutové album \"The Principle of Evil Made Flesh\". Toto album sice stále představovalo pouhý zárodek budoucí tvorby skupiny, bylo ovšem poměrně úspěšné a v červnu 2006 se objevilo v seznamu časopisu Metal Hammer mezi deseti nejlepších blackmetalových alb za posledních dvacet let. Vztah mezi kapelou a nahrávací společností se však velmi brzy zhoršil.\n\nV roce 1996 přešla skupina ke společnosti Music for Nations, předtím ale nahrála ještě pod hlavičkou Cacophonous Records EP \"Vempire or Dark Faerytales in Phallustein\", které mělo původně posloužit k odchodu od této společnosti. Navzdory okolnostem obsahuje řadu písní, které dodnes kapela hraje během svých živých vystoupení a skladba \"Queen of Winter, Throned\" se v roce 2006 objevila na seznamu dvaceti pěti nezbytných extrememetalových hymen podle časopisu Kerrang!. Na EP si svůj debut se skupinou odbyla zpěvačka Sarah Jezebel Deva, která, ačkoli se objevila na všech následujících albech a vystupovala na všech turné skupiny, nikdy nebyla považována za jejího plnohodnotného člena.\n\nPozději v roce 1996 vyšlo průlomové album \"Dusk... and Her Embrace\", které značně rozšířilo fanouškovskou základnu kapely. Toto koncepční album se skladbami, které se týkají hlavně vampirismu a tvorby Josepha Sheridana Le Fanu, ukázalo směr, kterým se kapela bude nadále ubírat.\n\nV roce 1998 začal zpěvák Dani Filth psát do časopisu Metal Hammer svoji rubriku Dani's Inferno, kapela se objevila v dokumentární sérii televize BBC \"Living with an Enemy\" a vydala své třetí studiové album nazvané \"Cruelty and the Beast\", které je založeno na životním příběhu Alžběty Báthoryové, tzv. Čachtické paní. V roli vypravěčky samotné hraběnky zde hostuje herečka Ingrid Pittová, která v této roli hrála již v roce 1971 ve filmu Countess Dracula. Album se také stalo prvním albem skupiny, které vyšlo v USA a Dani Filth v roce 2003 prohlásil, že se jedná o album, na které je nejvíce hrdý, ale také přiznal nespokojenost s jeho kvalitou zvuku. V následujícím roce kapela pokračovala ve svém turné, ale také natočila své první hudební video \"PanDaemonAeon\" a EP \"From the Cradle to Enslave\".\n\nSvé čtvrté studiové album \"Midian\", založené na novele Cabal od Clivea Barkera a jejím následném filmovém zpracování, vydala kapela v roce 2000. Podobně jako na albu Cruelty and the Beast zde v roli vypravěče vystupuje host, tentokráte Doug Bradley, který hrál právě v onom filmovém zpracování. Video k písní \"Her Ghost in the Fog\" z tohoto alba se stalo velmi často přehrávaným na stanici MTV2 a také na dalších metalových kanálech a skladba sama si našla cestu na soundtrack k filmu Ginger Snaps. Samotné album sklidilo značný úspěch a vyneslo kapelu na vrchol popularity. V roce 2001 vydala počin Bitter Suites to Succubi, který je označován jako EP. Tvoří jej čtyři nové skladby, tři znovu nahrané písně z alba The Principle of Evil Made Flesh, dvě instrumentální skladby a cover verzi písně \"No Time to Cry\" od The Sisters of Mercy a je jedinečný tím, že jej kapela nahrála ve stejné sestavě, jako předchozí album.\n\nPřed vydáním nového alba vydala skupina kompilaci \"Lovecraft and Witch Hearts\", živé album \"Live Bait for the Dead\" a přešla ke společnosti Sony Music, zpěvák Dani Filth si zahrál v hororu \"Cradle of Fear\". V roce 2003 dochází k vydání alba \"Damnation and a Day\", jehož nahrávání se zúčastnil Budapešťský Filmový Orchestr a Sbor, čímž se toto album velmi přiblížilo k symphonic metalu. Samo o sobě představuje nejkomplexnější nahrávku kapely, svojí délkou převyšuje ty předcházející o dobrých dvacet minut a vzešla z něj dvě videa: \"Mannequin\" inspirovaný Janem Švankmajerem a \"Babalon A.D. (So Glad for the Madness)\" založený na Pasoliniho filmu Salò. Zhruba polovina alba vychází z epické básně Johna Miltona Ztracený ráj. Záhy po vydání ovšem kapela opustila Sony a přešla pod Roadrunner Records.\n\nV roce 2004 vydala skupina album \"Nymphetamine\", které se stalo prvním od The Principle of Evil Made Flesh, jež nebylo založené na žádném konceptu. Přibližování se k mainstreamu potvrdila nominace na cenu Grammy. V říjnu roku 2006 vydala kapela album \"Thornography\", které bylo přijato podobně jako jeho předchůdce. V listopadu téhož roku odešel dlouhodobý bubeník Adrian Erlandsson, kterého nahradil Martin Škaroupka. V roce 2009 vydala kapela své zatím poslední koncepční album \"Godspeed on the Devil's Thunder\" vyprávějící o životě nechvalně proslulého francouzského šlechtice Gillesa de Raise.\n\n\n\n\n"}
{"id": "135306", "url": "https://cs.wikipedia.org/wiki?curid=135306", "title": "Overijssel", "text": "Overijssel\n\nOverijssel je jedna z nizozemských provincií, která se nachází na středovýchodě země. Na severu sousedí s provinciemi Flevoland, Frísko a Drenthe, na východě s německými spolkovými zeměmi Dolní Sasko a Severní Porýní-Vestfálsko, na jihu a západě s provincií Gelderland, od které ji částečně odděluje řeka IJssel. Západní část provincie je vymezena vodními plochami tzv. „okrajových jezer“, pozůstatků původního mořského zálivu Zuiderzee. Mezi roky 1962 a 1986 spadal pod správu provincie i polder Noordoostpolder vzniklý v rámci projektu Zuiderzeewerken.\n\nHlavním městem je Zwolle. Dalšími velkými městy jsou Almelo, Deventer, Enschede a Hengelo. Kromě nizozemštiny se zde používá jazyk dolnosaština z rodiny dolnoněmeckých jazyků.\n\nRegion Overijsselu byl do roku 1528 pod přímou správou biskupa z Utrechtu. V tomto roce však provincie přešla do rukou Karla V. Habsburského a stala se tak součástí Habsburského Nizozemí. Během Nizozemské revoluce se Overijsselské panství přidalo na stranu Utrechtské unie a následně se stalo součástí Republiky sedmi spojených provincií nizozemských (1588).\n"}
{"id": "135309", "url": "https://cs.wikipedia.org/wiki?curid=135309", "title": "Ivančena", "text": "Ivančena\n\nIvančena (925 m n. m.) je kamenná mohyla v Beskydech mezi Malchorem a Kykulkou pod vrcholem Lysé hory. Byla postavena na památku pěti skautů, kteří byli popraveni za účast v protinacistickém odboji.\n\nHistorie mohyly na Ivančeně se začala psát 6. října 1946, kdy členové 30. oddílu Junáka z Moravské Ostravy (po sloučení se spřáteleným dívčím oddílem funguje dodnes pod názvem TOM 4312 Třicítka a Dvojka) vedení Slávou Moravcem vztyčili na úpatí Lysé hory jednoduchý kříž. Ten postavili mezi kameny, kam také položili lahvičku s krátkým vzkazem. Pomníček vytvořili na památku svých skautských přátel z odbojové skupiny Vladimíra Čermáka, kteří byli za účast v protinacistickém odboji 24. dubna 1945 popraveni gestapem na samém konci války na starém židovském hřbitově v Cieszyně. Jméno Ivančena pochází od původního majitele místa – Ivánka.\n\nKolem kříže se začaly vršit kameny, které na ni přikládali kolemjdoucí k uctění památky mrtvých. Kámen po kameni tak začala vyrůstat mohyla, která se v průběhu času, přes nástup komunismu v roce 1948 a následný zákaz Junáka, začínala z malého pomníčku padlým kamarádům stávat symbolem skautské nezdolnosti a protestem proti nesvobodě. Skauti, trampové ale i obyčejní lidé si výstupem k Ivančeně začali připomínat také další hrdiny protinacistického odboje. Vyjadřovali tím také vzdor proti vládnoucímu bolševismu.\n\nV průběhu demokratizačního procesu Pražského jara došlo ke krátkému obnovení Junáka a výstupy na Ivančenu se začaly stávat pravidelnou akcí, které se účastnily tisíce lidí. Tuto novou tradici se už nikdy potom nepodařilo zničit. V myslích pamětníků zůstává zejména výstup roku 1969 za účasti náčelníka bratra Rudolfa Plajnera, který tehdy mohylu označil “… za památník všech junáckých obětí v boji za svobodné demokratické Československo.“\n\nKomunistický režim se však podobných akcí začal silně obávat, a tak se výstupům na Ivančenu snažil všemožně zabránit. Zákazy, kontroly a příkazy vyvrcholily v dubnu 1981, kdy se nemalá skupina ozbrojených příslušníků SNB všemožně snažila vyprovokovat účastníky akce k nějaké „protisocialistické reakci.“ Marně. Nebylo v policejních silách dlouhodobě monitorovat a kontrolovat všechny návštěvníky Beskyd a vyhazovat jim nalezené kameny z batohů ven. A tak mohyla i nadále rostla.V dobách nesvobody se o ni staraly zejména „turistické“ oddíly Slávy Moravce a Karla Líby a nemalou zásluhu měli také trampové a hajný Kaňok z Jestřábího. Nezapomenutelnou podobu vtiskly mohyle stavební úpravy Miloše Tvrdého – Harryho. Ke kamenům přibývaly i nejrůznější tabulky se vzkazy a hesly, kterými jejich tvůrci vyjadřovali nejen hold zavražděným hrdinům, ale také odpor ke všem formám totalitní moci. Ta se z Československa vytratila po listopadových událostech roku 1989, a tak již od jara 1990 mohly výstupy na Ivančenu probíhat opět ve svobodném duchu.\n\nV prosinci 1994 došlo k vážné devastaci mohyly, kdy se neznámí vandalové neštítili na kusy rozbíjet také pamětní desky. Následně proto vznikla iniciativa v čele s bratrem Pavlem Ženatým, které se podařilo získat dostatek finančních prostředků a mohylu zrekonstruovat. Byly vybudovány základy a mohyla přesunuta pár metrů od hřebene, aby nezasahovala do katastru tří obcí. Doplněna byla také o pamětní stélu a slavnostně posvěcena biskupem Františkem Lobkowiczem.\n\nV neděli 27. října 1996 byla na zdi budovy márnice starého židovského hřbitova v polském Cieszyně, tedy na místě, kde došlo k popravě členů skupiny Odboje slezských Junáků, slavnostně odhalena pamětní deska. Od té doby je i toto místo nedílnou součástí každoročních vzpomínkových akcí spojených s výstupem na Ivančenu.\n\nV roce 2015 začala pracovní skupina při Krajské radě Junáka Moravskoslezského kraje připravovat rekonstrukci mohyly na Ivančeně. Byla vyhlášena sbírka na její obnovu. Během roku 2017 byla rekonstrukce slavnostně dokončena a mohyla získala novou podobu.\n\nV době komunismu se k Ivančeně dělaly pochody – účastnili se skauti, trampové i turisté. Pochody byly sledovány Státní bezpečností. Poutě k mohyle trvají dodnes – v sobotu kolem 24. dubna tam míří skauti z celé České republiky, o den později potom zase trampové. Turisté navštěvují mohylu pravidelně koncem roku.\n"}
{"id": "135311", "url": "https://cs.wikipedia.org/wiki?curid=135311", "title": "Die Toten Hosen", "text": "Die Toten Hosen\n\nDie Toten Hosen je německá punk rocková skupina, která vznikla v roce 1982 v Düsseldorfu. Vedoucí osobností je zpěvák Andreas Frege alias Campino. Kapela hraje rock s prvky punku a texty jejich písní jsou převážně v němčině. Spolu s Die Ärzte patří k nejpopulárnějším německým punkovým skupinám.\n\nSpolupracovali s řadou významných hudebních umělců (např. Bad Religion, AC/DC, U2, Rolling Stones).\n\nJsou jednou z mála německých punkových skupin, které jsou populární i v zahraničí (Jižní Amerika, Austrálie, Evropa). Podobné se dá říci už jen o skupinách Die Ärzte a Wizo. V rámci Warped Tour se v roce 1998 objevili v Japonsku, na Novém Zélandu a Havajských ostrovech.\n\nPrvní koncert odehráli ve složení Campino, Andreas von Holst, Andreas Meurer, Michael Breitkopf, Trini Trimpop a Walter November v roce 1982 na velikonočním festivalu v Brémách, kde byli omylem ohlášeni jako „Die Toten Hasen“ (Mrtví zajíci). Už v prvním roce existence kapely vydali singly „Wir sind bereit“ a „Reisefieber“.\n\nJako první komerční úspěch je chápán třetí singl s „party“ písní „Eisgekühlter Bommerlunder“. Videoklip k této skladbě natočili v malém bavorském kostele na jaře 1983 v režii Wolfganga Bülda. Hlavním motivem je chaotická punkerská svatba několika párů najednou, nad níž oddávající kněz pro všeobecné alkoholické opojení zcela ztratí kontrolu. Pro katolickou obec byl klip natolik skandální, že považovala za nutné kostel nově vysvětit a video bylo na dlouho bojkotováno všemi veřejnoprávními televizními programy v Německu.\n\nV roce 1983 vyšlo debutové album pod \"Opel-Gang\". Koncem tohoto roku dále nahráli společně s newyorským raperem Fab Five Freddym hiphopové verzi singlu \"Bommerlunder\" pod názvem \"Hip Hop Bommi Bop\".\nV roce 1984 byla skupina pozvána do BBC, aby vystoupila v John-Peel-Show, ale dostala se do ostrého sporu se svým vydavatelstvím EMI kvůli vysokým cestovním nákladům. Dalším skandálem bylo vystoupení předskokana skupiny Norberta Hänhela, který parodoval německého zpěváka Heina. Ten podal na Hänhela žalobu u zemského soudu Düsseldorf a proces vyhrál. Nakonec se Toten Hosen s EMI rozešli a přestoupili k Virgin Records. Přesto ale opět mezi nimi došlo ke střetům, když v roce 1984 vyšlo druhé album \"Unter falscher Flagge\". Obrázek na coveru představující psa sedícího u gramofonu je karikaturou ochranné známky EMI His Master´s Voice. EMI dosáhla u soudu toho, aby byl cover změněn.\n\nNa začátku roku 1985 se vydala na turné po Francii pod hlavičkou Göethe-Institutu a na podzim vystupovali na šňůře po Polsku a Maďarsku.\n\nKoncem roku 1985 opustil Trini Trimpop svůj post u bicích a stal se (do roku 1992) manažerem skupiny. Novým bubeníkem se stal na přechodnou dobu Jakob Keusen, kterého v lednu 1986 vystřídal Wolfgang Rohde. Rohdeův první koncert byl současně první koncert skupiny před obrovským publikem na stadionu. Společně s Herbertem Grönemeyerem, Udo Lindenbergem, BAP, a dalšími vystoupili v červenci 1986 na hudebním festivalu Wackersdorfu, aby demonstrovali proti výstavbě tamní jaderné elektrárny.\n\nV roce 1986 vydali třetí album \"Damenwahl\". Na stejnojmenném truné sponzorovaném výrobcem kondomů firmou Fromms, bylo publikum v hojné míře kondomy této značky doslova zasypáváno. První komerční úspěch v hitparádě dosáhla skupina v roce 1987 pod pseudonymem \"Die Roten Rosen\", s albem \"Never Mind the Hosen – Here´s Die roten Rosen\", které obsahuje výhradně rockové verze německých šlágrů. Také s prvním živým albem \"Bis zum bitteren Ende\" se umístili mezi prvních 40 v německé hitparádě.\n\nAlbum „Ein kleines bisschen Horrorschau“, které vyšlo v roce 1988 a mezi jinými i píseň \"Hier kommt Alex\" (inspirované hlavní postavou knihy a filmu Clockwork Orange) je chápáno jako zásadní průlom v kariéře Toten Hosen. V září ve stejném roce vystoupili v Litvě ve městech Vilnius a Kaunas na rockovém festivalu a byli porotou vybráni jako nejlepší skupina. Turné na začátku roku 1989 bylo rovněž úspěšné a kapele se podařilo do posledního místa vyprodat dortmundskou Westfalenhalle (20 000 míst). V roce 1990 vystoupili v New Yorku na \"New Music Seminar\" a v Kölnu jako předskupina Rolling Stones. V létě toho samého roku odcestovali do Itálie, aby odtud podávali zpravodajství z mistrovství světa ve fotbale do německého tisku a SDR3. Jako „znělku“ pořadu použila skupina singl s rockovou verzí klasiky Azzuro od Adriana Celentana a klip, který sarkasticky ukazoval chování německých fotbalových fanoušků v zahraničí.\nDvojalba \"Auf dem Kreuzzug ins Glück\", vydaného v tomtéž roce na podzim bylo během jednoho týdne prodáno přes 150 000 kusů. V roce 1991 vyšlo album \"Learning English Lesson One\". Toto album je holdem a poctou kapely všem jejím hudebním vzorům. Obsahuje většinou coververze anglicky zpívajících punkrockových klasiků. U nahrávání skladeb byl ve studiu vždy přítomen minimálně jeden člen ze skupiny, od níž pocházel originál. Na turné trvajícím od začátku roku až do podzimu 1992 pod heslem „člověk, zvířata, senzace“ hráli v mnoha vyprodaných halách a na festivalech v Německu, Švýcarsku, Dánsku, Anglii, Španělsku, Francii a Argentině. V Buenos Aires mají od té doby stálou základnu fanoušků.\n\nSingl „Sascha – ein aufrechter Deutscher“, vydaný před Vánoci v roce 1992 ukázal jednoznačnou orientaci kapely proti pravicovému radikalismu. Výnosem z alba podpořila skupina akci Düsseldorfská výzva proti nenávisti k cizincům a rasismu (Düsseldorfer Appel gegen Fremdenfeindlichkeit und Rassismus). Tuto píseň se pokusili republikáni neúspěšně nechat zakázat kvůli nactiutrhání jejich straně a tím vlastně nechtěně přispěli k úspěchu titulu – singl skupině vynesl více než půl milionu marek.\n\nV roce 1993 vyšlo další album \"Kauf MICH!\", které dosáhlo na první místo v německé hitparádě. Tématem písní je především kritika konzumní společnosti, reklamy a pravicového radikalismu. V létě toho samého roku hráli Hosen jako předkapela skupiny U2 na jejich turné \"ZOO TV Tour\" v Německu před více než 50 000 diváky. Ve videu k titulní písni \"Kauf mich\" se objevují některé záběry z tohoto koncertu. Na podzim vyšlo best-of album \"Reich & Sexy\". Na coveru jsou nazí členové kapely vyfocení jako namyšlení milionáři s doutníky, ležící v penězích a obklopení spoře oblečenými dámami.\nZa albem \"Love, Peace a Money\" následovala mezinárodní verze \"Best-of-Album\". V této době byli Toten Hosen zastoupeni v německé hitparádě třemi alby.\n\nV roce 1994 byla skupina na cestách a plnila hlediště velkých sportovních hal v Německu i zahraničí. V listopadu koncertovali v Kanadě jako předskupina Green Day. Koncem roku se rozhodla kapela vzít zajištění svého odbytu na trhu do vlastních rukou a založila hudební vydavatelství JKP (Jochens kleine Plattenfirma).\n\nZa album \"Opium fürs Volk\", vydané v roce 1996 obdržela skupina po \"Kauf mich\" a \"Reich und Sexy\" třetí platinovou desku. Singl „Zehn kleine Jägermeister“ se umístil na prvním místě německé hitparády. Společně s Iggy Popem vystoupili na koncertě Ramones v Buenos Aires. Ve stejném roce vyšlo druhé livealbum \"Im Auftrag des Herrn\".\n\nV letech 1982 až 1997 uskutečnili Toten Hosen přes 1000 koncertů. Při jubilejním 1000. dne 28. června 1997 v düsseldorfském Rheinstadionu před 60 000 diváky byla přímo před pódiem utlačena k smrti šestnáctiletá dívka. Skupina chtěla okamžitě ukončit koncert, ale na doporučení velitele pořadatelů museli po krátkém přerušení, kdy bylo z první řady v publiku zachráněno několik dalších lidí, hrát dál, aby zabránili vzniku paniky. Všechny další naplánované koncerty byly zrušeny, půl roku skupina nevystupovala vůbec a pak přes dva roky nepořádala žádný koncert na stadionu.\n\nNa začátku roku a na podzim 1998 se Toten Hosen zúčastnili jako spoluúčinkující mnoha festivalů v Austrálii, Japonsku, USA a Evropě a vydali singl \"Pushed Again\". Druhá strana singlu \"Alles ist eins\" byla věnována dívce, která zemřela na koncertě. Koncem roku obnovila skupina pseudonym \"Die Roten Rosen\" a nahrála vánoční album \"Wir warten auf´s Christkind\". V roce 1999 musel Wolfgang Rohde kvůli problémům s páteří opustit své místo u bicích a vystřídal jej Vom Ritschie.\n\n11. června 2000 upadl Campino v průběhu koncertu skupiny na festivalu Rock am Ring na jevišti a přetrhl si kolenní vazy. Nejenže pro zranění nemohl dokončit koncert, ale navíc musela skupina zrušit dalších 70 ohlášených vystoupení z plánovaného turné.\n\nV roce 2001 vydala skupina album \"Useless\" s nejlepšími skladbami jejich hudebních předskokanů. Po pobytu na Kubě následovaly koncerty v Polsku, Maďarsku, Česku a jako předskupina AC/DC vystoupili v létě v Německu.\n\nV následujícím roce vyšlo album \"Auswärtsspiel\". Od února do prosince 2002 uspořádala kapela více než 70 koncertů v Německu, Rakousku a Švýcarsku ve vyprodaných sportovních halách. Navíc se zúčastnila ještě hudebních festivalů ve Finsku, Polsku a Maďarsku a dvakrát koncertovala v Buenos Aires. Za rok 2002 vidělo na vlastní oči Toten Hosen více než půl milionu diváků. Mezitím přišlo na svět další Best-of album \"Reich und Sexy II – Die fetten Jahre\".\n\nRok 2003 byl pro skupinu rokem odpočinku, na podzim letěli do Argentiny, kde uspořádali několik koncertů a ohlásili se v až únoru 2004 maxi CD \"Friss oder Stirb\". Následně vydali své vystoupení na festivalu Rock am Ring jako live DVD a v říjnu roku 2004 získali další první místo v německé hitparádě s platinovým albem \"Zurück zum Glück\". \"Friss oder Stirb\" byl rovněž název jako 16dílného seriálu na MTV v němž bylo nahlédnuto do soukromí členů kapely, jejich rodinných příslušníků a přátel. Tento seriál byl potom v roce 2005 vydán na trojalbu. Na stejnojmenném turné hráli znovu před vyprodanými sportovními halami. 2. června 2005 vystoupili v Berlíně na festivalu Live 8. Poslední koncert turné \"Friss oder Stirb\" 10. září 2005 vydala kapela na DVD pod titulem \"Heimspiel\".\n\nV roce 2006 skupina nekoncertovala, ani nevydala žádné nové album. V této pauze hrál Campino v divadelní hře Bertolda Brechta v berlínském Admiral paláci.\n\n7. července 2007 vystoupili v Rostocku před 80.000 diváky společně s Herbertem Grönemeyerem, Bonem, Gobem Geldofem a mnoha dalšími na open-air koncertu \"Deine Stimme gegen Armut\" (Tvůj hlas proti bídě) na protest proti setkání G8 v Heilignedammu.\nZačátkem května 2008 si Campino zlomil pravou nohu a tak koncerty 27. května v Hamburku, 28. května v Berlíně a začátkem června na Rock am Ring a Rock im Park hrála skupina pod titulem \"Halz + Beinbruch Tour 08\" (Zlom vaz turné 2008). Campino přes svůj hendikep podal k překvapení publika na všech koncertech výborný výkon.\n\nAlbum \"In aller Stille\" s novými tituly vyšlo 14. listopadu 2008, předcházelo mu vydání singlu \"Strom\" v říjnu. K tomu probíhají přípravy na turné pod nadpisem „Machmalatuer“, které začalo v listopadu, a bude pokračovat v roce 2009.\n\nTéměř všechny texty k písním píše Campino, zatímco Holst, Meurer a Breitkopf jsou zodpovědní za hudbu. U starších skladeb jsou také někdy uváděni jako autoři bývalí bubeníci Trimpop a Rohde. Producentem hlavní části tvorby je Jon Caffery. Texty písní pojednávají často o závažných sociálních a politických problémech, ale na druhé straně patří do repertoáru skupiny také značné množství tzv. party písní. Refrén bývá většinou výzvou, kterou spolu s Campinem zpívají i ostatní členové skupiny jako sbor. Téměř všechny texty jsou napsány v běžné hovorové řeči a nezřídka obsahují i silně vulgární výrazy. Příznačné pro Toten Hosen jsou rovněž písně na téma fotbal.\nVedle mnoha coververzí vydala skupina za svou téměř 35letou hudební dráhu okolo 230 vlastních skladeb. Příležitostně se na nich podíleli i spřátelení hudebníci jako například Funny van Dannen a Hanns Christian Müller. Na několika anglických textech písní spolupracoval Campino s hudebníkem Johnem Plainem a Mattem Dangerfieldem z The Boys a T.V.Smith.\n\nVšichni členové skupiny se naučili na své instrumenty hrát autodidakticky a při vzniku kapely byli někteří ještě školou povinní. První album nahráli v pronajatém studiu a to relativně neprofesionálně a omezili jen se na jednoduché rify a texty. Jejich hudba se vyznačovala příznačným punkovým diletantismem. Vzorem byly kapely z oblasti anglického a amerického punku konce 70. let.\n\nHudba Toten Hosen se díky 25letým zkušenostem na jevišti, kontaktům na další hudebníky, zahraniční vlivy a v neposlední řadě dobré finanční situaci dále vyvíjela. Dnes si skupina může dovolit nechat si dostatek času při zkouškách a pracovat na jednotlivých částech písní do hloubky, zároveň disponuje ve studiu i potřebným technickým vybavením, díky němuž dosahuje potřebnou zvukovou kvalitu. V několika skladbách je experimentováno i s dechovými i smyčcovými nástroji.\n\nNěkteré písně dnes zní i poněkud jazzově anebo obsahují prvky z reggae nebo folku. Klasická aranžmá a komplikované detaily mají vždy na starosti vzdělaní hudební skladatelé jako Hans Steigen nebo Tim Cross, nebo si skupina přibere jako hosty profesionální hudebníky. Aby bylo možné autentické přehrání starších skladeb live na jevišti, vymění Campino příležitostně svůj mikrofon za megafon.\n\nDie Toten Hosen se v podstatě od svého původního stylu ale příliš neodklonili. Hrají dodnes „ručně dělanou“ rockovou hudbu, která se obejde bez improvizovaných sól a jiných hříček. Staví na jednoduché melodii, obsahující v textech často ironické prvky.\n\nStředem pozornosti je vždy na všech koncertech Campino, zpěvák a frontman kapely, který je svým fyzickým nasazením a provokativními a satirickými hláškami zodpovědný za průběh vystoupení. Dokáže se velmi rychle pohybovat po pódiu, skáče do hlediště a nechává se nést diváky, šplhá po stožárech a jevištní konstrukci do značných výšek, aby odtud (nezřídka okolo 10 metrů výšky) dozpíval některou píseň až do konce.\n\nPro Toten Hosen jsou typická příležitostná překvapivá vystoupení nebo spontánní hra před malým publikem při výjimečných příležitostech. Občas si zahrají v obývacích pokojích přátel a známých svých fanoušků nebo na svatbách, hráli i na méně obvyklých místech jako ve například ve věznicích v Berlíně a Düsseldorfu, na parníku v Drážďanech, na nejvyšší hoře Německa Zugspitze, v klášterní škole Altötting nebo na psychiatrickém oddělení všeobecné nemocnice v Hamburku. Při všech těchto neobvyklých vystoupeních se hudebníci zřekli gáže a hráli jen za jídlo a ubytování. S rostoucí popularitou se pro skupinu stávalo stále obtížnější přijímat všechna pozvání na podobné akce, případně z ohromného množství vybrat ty správné pozvánky. Proto od roku 1992 nechává kapela veřejně vyhlašovat nabídky na takovéto koncerty, aby si z nich mohla vybrat tu nejzajímavější a nejoriginálnější. V roce 2005 hráli například v Pirně pro studenty, kteří vyhráli hlavní cenu v soutěži o nejlepší amatérský hudební videoklip roku.\n\nKapela se ale nechtěla vzdát možnosti hrát v malých klubech před nepočetným publikem a proto používá příležitostně pseudonymy. V roce 1993 vystoupila jako „Das Katastrophenkommando“, v roce 1998 jako „Rheinpiraten“, v roce 2000 hráli v několika klubech jako „Essen auf den Redern“, z toho dvakrát se skupinou Die Ärzte, kteří vystoupili jako „Die Zu Späten“, a to v Berlíně a Düsseldorfu.\n\nDie Toten Hosen se, jakožto západoněmecká kapela, 15. září 1987 účastnili v Lochotínském amfiteátru v Plzni \"Mírového koncertu Olofa Palmeho\". \n\nDie Toten Hosen se opakovaně veřejně staví svou hudbou, názory i finanční podporou na stranu různých politických organizací a podílejí se na jejich akcích. Členové skupiny ovšem vždy zdůrazňovali, že se nikdy nebudou spojovat s žádnou oficiální politickou stranou. Tak odřekli například poptávku SPD, aby složili píseň pro jejich kampaň do voleb v Evropském parlamentu v roce 1994.\n\nV roce 1991 se objevili na Sampleru \"NAZIS RAUS\" s titulem \"Fünf vor Zwölf\" a v roce 2006 podpořili kampaň \"Kein Bock auf Nazis\" skupiny ZSK. V roce 1992 v Bonnu se skupina zúčastnila manifestace proti nenávisti vůči cizincům a vystoupila společně s Herbertem Grönemeyerem, Ninou Hagen a jinými před téměř 200 000 demonstranty.\n\n2002 vzbudila skupina pozornost, když její členové pózovali nazí na plakátech organizace na ochranu zvířat PETA, pod heslem „raději nazí než v kožichu“ (Lieber nackt als im Pelz).\nKromě toho financovali v roce 2005 Sampler On the Run skupiny na ochranu lidských práv \"PRO ASYL\", kde zazněl jejich titul „Meine Stadt“.\n\nOd roku 1999 provozovali Die Toten Hosen otevřené diskusní fórum na internetu. Zde mohl každý anonymně vyjádřit svůj názor. V srpnu 2004 bylo toto fórum jako součást oficiální webové prezentace skupiny bez vysvětlení uzavřeno.\n\nV roce 2007 se skupina postavila na stranu kampaně „Move Against G8“ a na stejnojmenném sampleru byla zastoupena písní \"Pushed Again\". Tato akce motivovala část skupiny k tomu, vycestovat na jaře s organizací Oxfam na Malawi, Zambii a Ugandu, aby si zde udělali obrázek o tom, jaká je životní situace lidí v Africe. Provázeni byli Hellou Wenders, která o této cestě natočila krátký dokumentární film.\n\nV průběhu své historie skupina různými akcemi vyjadřovala spojení a vztah ke svému městu.\nV roce 1996 se například účastnili Düsseldorfského karnevalu, kde jeli na vlastním alegorickém voze oblečení v hedvábných punčochách, dámských šatech a lodičkách na vysokém podpatku pod heslem „Pohřbíme dobrý vkus“.\nToten Hosen jsou prominentními fanoušky a mecenáši fotbalového klubu Fortuna Düsseldorf. Na konci osmdesátých let pomohli klubu před krachem částkou 200.000 DM (cca 100.000 EUR) ke koupi hráče Anthonyho Baffoe. Od roku 2001 do roku 2003 klub sponzorovali, když se dostal opět do velkých finančních potíží. V roce 2002 uzavřela skupina smlouvu s pivovarem Diels o propagaci a příjmy z reklamy věnovala podpoře dorostu klubu, který má na dresu logo skupiny.\n\nJednoho dne by si všichni členové kapely Toten Hosen přáli být pohřbeni v Düsseldorfu a proto už zde na Jižním hřbitově mají pronajatou hrobku pro 17 lidí.\n\nJméno (Die)Toten Hosen doslova přeloženo „Mrtvé kalhoty“, znamená „tady chcípl pes“ nebo „hrozná nuda“. Skupina čas od času vystupuje pod pseudonymem \"Die Roten Rosen\".\n\n\n\n\n"}
{"id": "135312", "url": "https://cs.wikipedia.org/wiki?curid=135312", "title": "Get Right", "text": "Get Right\n\nGet Right (Uspořádat) je pilotní píseň z pátého alba nazvaného Rebirth zpěvačky Jennifer López. López se tímto songem vrátila zpět mezi hudební elitu v americké hitparádě se opět probojovala od Top 20. V mnoha zemích se tato píseň probojovala až na vrchol tamějších hitparád.\n\nPíseň napsal Rich Harrison, který ji i produkoval společně s Cory Rooney. Píseň je napsána po vzoru písně z roku 1988 Soul Power 74, kterou zpívá James Brown.\n\nTento song přitahoval i mnoho pozornosti. Tou hlavní byl fakt, že se píseň původně neměla nazývat \"Get Right\" ale \"Ride\" a měla se objevit na albu Confessions amerického zpěváka Ushera. Po domluvě se rozhodlo, že Ride, kterou zpívá Usher se nikdy nedostane na veřejnost opak byl pravdou koncem roku 2005 se dostala tato verze na internet, čímž se vyvolala bouřlivá diskuse mezi fanoušky. Usher se vyjádřil, negativně ke kopírování písní, Jennifer López svůj názor nezveřejnila.\n\nHarrison pak také čelil mnoha obviněním, že text i melodie jsou často podobné již vydaným písním. Nejvíce Get Right připomíná píseň 1 Thing zpěvačky Amerie.\nVideoklip režíroval \"Francis Lawrence\" a ukazuje různé činnosti Jennifer López. Je prezentována v nočním podniku jako DJ dále jako GoGo tanečnice, barmanka, plaché děvče, superstar a další osobnosti, které navštěvují kluby.\nKonec písně zpívá ve videoklipu dcera Marca Anthonyho, Arianna. Ta zpívá po celou dobu písně ve videoklipu a hraje v něm i dceru DJ, která zrovna hraje.\nRemixový videoklip, ve kterém zpívá společně s Fabolousem se odehrává převážnou část na tanečním parketu, kde López tančí za pomocí speciální hůlky.\n"}
{"id": "135313", "url": "https://cs.wikipedia.org/wiki?curid=135313", "title": "Pál Erdős", "text": "Pál Erdős\n\nPál Erdős (26. března 1913 – 20. září 1996), křestní jméno někdy uváděné Paul, byl jeden ze světově nejproslulejších matematiků 20. století. Proslavil se především rozsáhlými objevy v oborech teorie grafů, kombinatoriky, teorie množin a teorie pravděpodobnosti. Také svou excentričností a neustálými přesuny mezi různými výzkumnými institucemi po celém světě.\n\nNarodil se v Budapešti do rodiny maďarských Židů. Již v mládí proslul jako matematický génius (ve čtyřech letech byl údajně schopen vypočítat z data narození počet sekund, které trvá něčí život), čemuž odpovídá i fakt, že doktorát z matematiky získal roku 1934 – ve svých jednadvaceti letech. Ve stejném roce se z důvodu vzestupu antisemitismu v tehdejším Maďarsku přesunul do Manchesteru a v roce 1938 pak do Princetonu.\n\nVětšinu života strávil cestováním z místa na místo mezi matematickými konferencemi a domovy svých spolupracovníků - obvykle se zdržel pouze na dobu nutnou k vyřešení problému, na kterém zrovna pracoval, a přesunul se opět jinam. Jeho způsob práce a fakt, že stovky matematiků po celém světě jsou podepsáni pod různými články a výsledky jako jeho spoluautoři, se stal nesmrtelný zavedením pojmu Erdősovo číslo.\n\nMezi nejčastější spolupracovníky Erdőse se řadí maďarští matematici András Sárközy (62 studií) a András Hajnal (56 studií) a americký matematik Ralph Faudree (50 studií). Dalšími spoluautory Erdősových prací jsou:\n\n\n"}
{"id": "135314", "url": "https://cs.wikipedia.org/wiki?curid=135314", "title": "DOM Inspektor", "text": "DOM Inspektor\n\nDOM Inspektor je jeden z nástrojů pro webové vývojáře, které jsou součástí SeaMonkey a Mozilla Firefoxu. Jeho hlavním úkolem je prozkoumávání DOM stromu HTML a XML dokumentů.\n\n"}
{"id": "135323", "url": "https://cs.wikipedia.org/wiki?curid=135323", "title": "Fleret (hudební skupina)", "text": "Fleret (hudební skupina)\n\nFleret je česká folkrocková hudební skupina.\n\nSe skupinou od roku 1995, kdy vyšlo CD \"Zafúkané\", vystupovala často také zpěvačka lidových písní a folklóristka Jarmila Šuláková. V devadesátých letech hrával s kapelou rovněž Vlasta Redl.\nNa svém kontě má přes sedmnáct studiových alb, z nichž několik dosáhlo zlaté i platinové prodejnosti.\n\nOd ryze folkových začátků po boku Vlasty Redla, přes nepřehlédnutelné přitvrzení zvuku a následnou sedmnáctiletou spolupráci se zpěvačkou Jarmilou Šulákovou, se kapela dopracovala až do současné koncertní podoby, kdy se všechno pěkně promíchalo a propojilo. Fleret nemá problém rozpálit několikatisícový dav na prestižním festivale, ale zároveň s chutí zahraje v tom nejmenším sále v příjemné akustické podobě. Léty ověřený tandem Hrachový (kytara) – Bartošík (housle) doplňuje trio vynikajících muzikantů – kytarista Vítek Rokyta, baskytarista Radek Postava a bubeník Rosťa Koplík.\nOd roku 2016 s Fleretem hostuje Zuzana Šuláková - dcera Jarmily Šulákové.\n\nhost\n\n\n\n\n"}
{"id": "135325", "url": "https://cs.wikipedia.org/wiki?curid=135325", "title": "Utrecht (provincie)", "text": "Utrecht (provincie)\n\nUtrecht je nejmenší nizozemskou provincií. Hlavním městem je Utrecht, dalšími velkými městy jsou Amersfoort a Zeist. Sousedí s jezerem Eemmeer (součást „okrajových jezer“ Randmeer) na severu, provincií Gelderland na východě, Rýnem na jihu, Jižním Holandskem na západě a Severním Holandskem na severozápadě. Provincie je součástí Randstadu – nejvýznamnější nizozemské konurbace.\n"}
{"id": "135328", "url": "https://cs.wikipedia.org/wiki?curid=135328", "title": "Krišna", "text": "Krišna\n\nKrišna může znamenat:\n"}
{"id": "135329", "url": "https://cs.wikipedia.org/wiki?curid=135329", "title": "Venkman", "text": "Venkman\n\nVenkman je JavaScript debugger balíku webových aplikací SeaMonkey (kdysi Mozilla Suite). Jedná se o nástroj na ladění JavaScriptového kódu. Je též k dispozici i jako samostatné rozšíření pro Mozilla Firefox.\n\n\n"}
{"id": "135330", "url": "https://cs.wikipedia.org/wiki?curid=135330", "title": "Gwen Stefani", "text": "Gwen Stefani\n\nGwen Renée Stefani, známá jako Gwen Stefani (* 3. říjen 1969) je americká zpěvačka, módní návrhářka a příležitostná herečka. Je také vedoucí osobností kalifornské ska-rockové kapely No Doubt.\n\nDebutovala v roce 1992 jako frontmanka skupiny No Doubt, která se v roce 1995 proslavila díky albu Tragic Kingdom.\n\nPopularita skupiny klesla s jejich třetím albem Return to Saturn (2000). Ale album Rock Steady (2001) přineslo do jejich muziky styly dancehall a reggae, což vedlo k pozitivnímu ohlasu posluchačů.\n\nStefani nahrála své první sólové album Love. Angel. Music. Baby. v roce 2004. Album bylo inspirované zejména hudbou z 80. let a těšilo se mezinárodnímu úspěchu s více jak 7 miliony prodaných kopií. Třetí písnička tohoto alba Hollaback Girl se stala v Americe nejprodávanějším singlem internetu. Stefanino druhé sólové album „The Sweet Escape“ (2006) se singlem Wind It Up jí vyneslo průměrný úspěch na celém světě. Včetně její práce se skupinou No Doubt prodala více jak 30 milionů alb.\n\nV médiích je Stefani známá především jako propagátorka nových módních směrů. V roce 2003 debutovala se svojí módní značkou \"L.A.M.B.\", tato kolekce se v roce 2005 rozšířila po celém světě spolu se značkou \"Harajuku Lover\", která je inspirována japonskou módou a kulturou.\n\nV roce 2002 si Gwen vzala britského muzikanta Gavina Rossdala z kapely Bush. Mají spolu dva syny, Kingstona a Zumu Nestu.\n\n\n\n"}
{"id": "135331", "url": "https://cs.wikipedia.org/wiki?curid=135331", "title": "Hold You Down", "text": "Hold You Down\n\nHold You Down (Držet tě dole) je druhá a poslední píseň z alba Rebirth americké zpěvačky Jennifer López. S písní ji vypomohl rapper Fat Joe, který vydal na svém albu All Or Nothing remix této písně pod názvem Eliel Remix.\n\nPíseň nedosáhla velkých úspěchů jako předešlá Get Right, pouze skromné úspěchy v některých částech světa. Píseň opět produkoval Cory Rooney, který s Jennifer López pracoval i v minulosti. Mnoho lidí neskrývalo své rozpačité názory nad vydáním Hold You Down, pro většinu byla tato volba nevhodná.\n\nVideoklip se odehrává v Bronxu. Jennifer López je v něm zachycena jak zpívá na vrcholku budovy a na chodbě, Fat Joe pro změnu chodí po ulici.\n"}
{"id": "135334", "url": "https://cs.wikipedia.org/wiki?curid=135334", "title": "Organizace Mozilla", "text": "Organizace Mozilla\n\nOrganizace Mozilla (známá též jako Mozilla.org) byla neformální skupina financované společností Netscape Communications Corporation, která byla založena s cílem vyvinout open source balík Mozilla. Byla založena 23. února 1998 a skládala se hlavně z vývojářů Netscape, ale teoreticky byla na Netscape nezávislá. \n\nPrimárním účelem organizace bylo vyvíjet balík Mozilla pro testovací účely a nikoliv verzi pro koncové uživatele. Tou měl být Netscape. I to bylo důvodem, proč vznikl Beonex Communicator, jehož cílem bylo vydávat verze orientované na koncové uživatele. Neměl však dlouhého trvání.\n\n15. července 2003 majitel Netscape (společnost AOL) ukončil podporu projektu. Vznikla Mozilla Foundation, která převzala další vývoj a začala se zaměřovat hlavně na koncové uživatele. Organizace Mozilla či Mozilla.org jsou dnes často brány jako synonyma pro Mozilla Foundation.\n\n\n"}
{"id": "135337", "url": "https://cs.wikipedia.org/wiki?curid=135337", "title": "Manic Street Preachers", "text": "Manic Street Preachers\n\nManic Street Preachers je velšská rocková skupina, která byla založena roku 1986 a její současnou sestavu tvoří kytarista a zpěvák James Dean Bradfield, baskytarista a textař Nicholas Allen „Wire“ Jones a bubeník Sean Anthony Moore.\n\nDo roku 1995 byl členem kapely také Richard James Edwards. 1. února 1995, po vydání nejponuřejší desky \"The Holy Bible\", sebedestruktivní „Richey“ záhadně zmizel a dodnes není známo, kde se nachází a zda je ještě naživu. Zbylá trojice poté vydala melancholické album \"Everything Must Go\" a získala s ním dvě BRIT Awards za nejlepší album a kapelu. Totéž si kapela zopakovala s následujícím albem \"This Is My Truth Tell Me Yours\", vlivný hudební časopis Q kapelu mezitím v roce 1998 zvolil Nejlepší současnou kapelou na světě. Následné album \"Know Your Enemy\" se opět neslo v raném punkovém a sociálně angažovaném duchu, kapela jej koncertně představila v kubánské Havaně. Opětné nostalgické a elegické zklidnění přinesla deska \"Lifeblood\", na níž se MSP částečně odklonili od kytarového zvuku. Album \"Send Away the Tigers\" vrátilo Manics ke stadiónovému hymnickému rocku druhé poloviny 90. let a duet se zpěvačkou Ninou Persson z kapely The Cardigans přinesl kapele ocenění Q Awards za nejlepší píseň roku 2007. V České republice hráli Manics v roce 2002 v Praze, v roce 2010 na festivalu Trutnov Open Air Music Festival a v letech 2012 a 2014 v Lucerně v Praze.\n\n\n\n\n"}
{"id": "135339", "url": "https://cs.wikipedia.org/wiki?curid=135339", "title": "2 eura", "text": "2 eura\n\nMince 2 eura je hodnotou největší mince (z celkem 8) měny euro. Jsou vyrobeny ze dvou slitin – vnitřní část je z niklové mosazi a vnější z mědiniklu. Mají průměr 25,75 mm, sílu 2,20 mm a hmotnost 8,50 g. Hrana mince je jemně vroubkovaná s vtlačeným nápisem nebo motivem. Všechny mince mají společnou lícovou stranu, rozdílnou národní rubovou stranu a různé národní nápisy nebo motivy na hraně mince. Mince ražené mezi lety 1999 – 2006 měly na lícové straně vyobrazeny pouze státy Evropské unie před rozšířením v roce 2004. Nové mince ražené od roku 2007 reagují na rozšíření Evropské unie a zobrazují celou Evropu – nejenom 15 původních států EU. Kromě běžných národních euromincí existují také \"oběžné pamětní dvoueurové mince\". \n\n\n"}
{"id": "135340", "url": "https://cs.wikipedia.org/wiki?curid=135340", "title": "Asgardi", "text": "Asgardi\n\nAsgardi jsou fiktivní, vysoce vyspělou mimozemskou rasou ze sci-fi světa Hvězdné brány. Objevili se jak v seriálu Hvězdná brána, tak v seriálu . Byli členy Aliance čtyř velkých ras. Původně pocházejí z galaxie Ida, kde obývali planety Halla, Othalla a naposledy planetu Orilla. V průběhu jejich technologického vývoje vnesli svůj vliv i do naší galaxie. V minulosti často navštěvovali Zemi. Stali se spojenci Antiků a vystavěli zde své základny (například Adara II.). Několik jejich mezigalaktických lodí odletělo před 10 000 lety i do galaxie Pegasus, kde osídlili planetu s toxickou atmosférou. Na Zemi jsou Asgardi známí jako severští bohové Ásové.\n\nAsgardi pocházejí z galaxie Ida. V době, kdy se stali členy Aliance čtyř velkých ras, byla asgardská fyziologie podobná té lidské. Jelikož si chtěli prodloužit život, geneticky se upravili a tím si zničili schopnost reprodukce, Proto aby přežili jako druh vyvinuli vyspělý, ale ne zcela dokonalý klonovací systém. Po několika tisících letech jejich těla klonováním „zdegenerovala“ do stavu, jak je známe a jejich omezení se zvyšovala. Asgardi zjistili, že jsou blízko vyhynutí, a tak se pokoušeli klonovací systém zdokonalit (včetně nepovolených pokusů na lidech). Protože neustále vedli války nejprve s Goa'uldy, poté s Replikátory, nepodařilo se jim vyvinout technologii, která by jejich druh zachránila. Nakonec jejich poslední pokus o léčbu degenerace v nich zanechal rychle postupující onemocnění, proto předali všechny technologie a vědomosti lidem ze Země a poté sebe i svůj nový svět zničili. Od té doby byli Asgardi pokládáni za vyhynulé.\n\nNa Atlantidu v galaxii Pegasus však zaútočilo cizí plavidlo, které se později ukázalo být Asgardské. Daniel Jackson se dozvěděl, že před tisíci lety opustilo Mléčnou dráhu několik Asgardských lodí, jejichž posádky v Pegasu chtěly v klidu hledal metodu, jak zastavit degeneraci své fyziologie. Poté, co se v jedné bitvě střetli s Wraithy přišli o lodě s mezigalaktickým hyperpohonem, byli nuceni uchýlit se na planetu bez Hvězdné brány ale během tisíciletí se atmosféra stala natolik toxickou, že přežili jen díky speciálním oblekům, které je chránily. Asgardi žijící na této planetě našli způsob jak zastavit degeneraci své fyziologie, díky experimentům na lidech. Jejich počet se však rozrostl a jejich planeta již nebyla schopna je uživit. Protože se obávali Wraithů, podařilo se jim z Atlantidy ukořistit komponent zařízení Attero, které vyvinul Antik jménem Janus. Tato technologie byla schopna destabilizovat wraithské hyperprostorové okno a to ničilo jejich lodě na kusy. Měla však vedlejší účinek, a to destrukci aktivních hvězdných bran v celé galaxii. Proto musel být přístroj zničen.\n\nAsgardi vzhledem připomínají v Americe často zobrazované šedé vyzáblé mimozemšťany s velkýma očima. Asgardové již nejsou schopni klasické reprodukce. Aby se mohli rozmnožovat, musí využívat klonovací technologii. Jejich technologie umožňuje přemístit do klonovaných těl asgardské vědomí. Na konci seriálu Hvězdná brána se shromáždí na planetě Orilla, kde spáchají hromadnou sebevraždu.\n\nNejvyšším řídícím orgánem Asgardů je \"Nejvyšší rada Asgardů\", představená v epizodě \"Rudé nebe\". Ta má nejméně sedm členů. Asgardi se maskují před primitivními národy pod jejich ochranou pomocí holografické projekce jako severští bohové. Asgardi umístili na planety těchto národů zkoušky, podobné jako v \"Síni Thórovy moci\" na Cimmerii, aby mohli rozhodnout, kdy jsou tyto národy dosti vyspělé na to, aby jim Asgardi odhalili jejich skutečnou formu.\n\nAsgardi mají značnou technologickou převahu vůči Goa'uldům. Proto je nepovažují za své největší nepřátele. Těmi jsou podle nich Replikátoři, využívající jejich vyspělé technologie proti nim.\n\nAsgardské technologie jsou velmi účinné i v boji proti Oriům. Když vybaví pozemskou loď Odyssey svými zbraněmi, ta je jimi schopna zničit dvě Orijské lodě.\n\nAsgardi mají také své vesmírné lodě, například lodě třídy O'Neill (které v seriálu bojovaly např. u superbrány) a (starší) lodě třídy Biliskner.\n\nPro lidi ze Země je nejdůležitějším Asgardem Thór (nejvyšší velitel asgardské flotily), který v seriálu plní roli prostředníka mezi Tau'ri a Asgardy.\n\nAsgardi vedli tisíce let válku s Goa'uldy, kteří se postupně stávali mocnějšími protivníky. Po návratu Anubise na galaktickou scénu se však stali Goa'uldi nepřítelem stejně silným, protože Anubis disponoval množstvím antické technologie.\n\nPozději Asgardi vedou těžkou válku s umělou formou života, známou jako Replikátoři. Replikátoři přivádí Asgardské impérium v trosky, flotila je značně oslabena a Asgardi již nejsou schopni plnit své závazky v naší galaxii. Jsou nuceni opustit domovskou planetu Othallu a uchýlit se na planetu novou. I zde jsou však napadeni. I když je později nalezena metoda jak Replikátory zničit, Asgardi nejsou schopni téměř ničeho. Po příchodu Oriů do naší galaxie se Asgardi rozhodnou zničit sebe i svou planetu, protože již nejsou schopni se nadále bránit, a navíc chtěli předejít úplné degeneraci svého druhu.\n\nAsgardi byli stejně jako většina vyspělých ras zdrženliví ve sdílení pokročilé technologie s méně vyvinutými světy. Avšak poté, co byli několikrát zachráněni lidmi z planety Země, poskytovali jim postupně řadu svých technologií. Před masovou asgardskou sebevraždou na planetě Orilla předali Zemi všechny své technologie i vědomosti.\n\nSmlouva o chráněných planetách je dohoda, kterou Asgardi uzavřeli s Goa'uldskými Vládci soustavy. Jejím hlavním cílem bylo uchránit hrstku planet s lidskými civilizacemi před Goa'uldy. Před zničením Asgardů podléhalo této smlouvě 27 světů, včetně Cimmerie, K'Tau, PX3-595, Adary II., Galary a naposledy začleněné planety Země. Planeta Galar se díky asgardské ochraně v klidu vyvinula na technologickou úroveň Země. Již nějakou dobu před vyhynutím nebyli Asgardé schopni planety chránit, protože byli značně oslabeni ve válce s Replikátory.\n\nAsgardi byli členy vesmírného společenství známého jako \"Aliance čtyř ras\". S dalšími třemi druhy, Antiky, Noxy a Furlingy se scházeli na planetě PB2-098, kde se ve velkém paláci Heliopolis nacházelo zařízení holograficky zobrazující databázi obsahující jejich znalosti v univerzálním jazyce, zapsaném pomocí znázornění různých chemických prvků v určitých vzdálenostech od zařízení.\n\n Hermiod byl Asgard, který byl Asgardskou radou přidělen na pozemskou loď Daedalus jako dozor. Měl sledovat, jak Pozemšťané využívají technologií, které Asgardi Zemi poskytli.\n\nThór byl nejvyšším velitelem asgardské flotily a přítel Jacka O'Neilla. SG-1 se s ním poprvé setkává v epizodě \"Thórovo kladivo\" jako s hologramem vikinského válečníka. Později v epizodě \"Thórův vůz\" se SG-1 setkává se skutečným Thórem, když zachraňuje Cimerii před útokem Heru'ura.\n"}
{"id": "135344", "url": "https://cs.wikipedia.org/wiki?curid=135344", "title": "Armstrong Whitworth Siskin", "text": "Armstrong Whitworth Siskin\n\nArmstrong Whitworth Siskin (: \"Čížek lesní\") bylo dvouplošné stíhací letadlo vyráběné ve 20. letech britskou firmou Armstrong Whitworth. Siskin byl jedním z prvních stíhacích letounů RAF projektovaných po první světové válce. Byl známý svými akrobatickými schopnostmi.\n\n\"Siskin\" vznikl vylepšením letounu z roku 1919 Siddeley Deasy S.R.2 Siskin s devítiválcovým hvězdicovým motorem ABC Dragonfly o výkonu 235 kW (Siddeley Deasy byla mateřská společnost firmy Armstrong Whitworth). V březnu 1921 byl zalétán s novým motorem Armstrong Siddeley Jaguar a trupem z ocelových trubek Armstrong Whitworth Siskin Mk.II (G-EBEU). V roce 1922 tento stroj vyhrál Královský pohár průměrnou rychlostí 239 km/h.\n24. března 1924 vzlétla poprvé další verze, Siskin III a stala se společně s dvoumístnou verzí Siskin IIIDC první celokovovou stíhačkou ve službách Royal Air Force. \"Siskin\" byl používán jedenácti perutěmi RAF a množstvím zahraničních uživatelů, včetně Kanady, která tento typ vyřadila ze služby až v roce 1939.\n\n21. října 1924 zalétal tovární pilot firmy Armstrong-Whitworth, se sídlem v Coventry, Frank Courtney první Siskin IIIA. Byl poháněn hvězdicovým dvouřadovým čtrnáctiválcovým motorem Armstrong Whitworth Jaguar IV o výkonu 283 kW s mechanickým kompresorem, nebo nepřeplňovanými motory Armstrong Siddeley Jaguar II o 240 kW. Dosahoval maximální rychlosti 251 km/h a stal se prvním stíhacím letounem RAF standardně vybaveným radiostanicí. Na licenční výrobě se podílely rovněž společnosti Blackburn Aircraft Limited, Bristol Aeroplane Company, Gloster a Vickers (asi 250 kusů). \n\n\n\nPodle \"The British Fighter since 1912\"\n\n\n\n\n"}
{"id": "135346", "url": "https://cs.wikipedia.org/wiki?curid=135346", "title": "Erdősovo číslo", "text": "Erdősovo číslo\n\nErdősovo číslo je pseudomatematický pojem zavedený na počest proslulého maďarského matematika Pála Erdőse.\n\nPál Erdős byl proslulý tím, že neustále cestoval mezi nejrůznějšími matematickými konferencemi a institucemi po celém světě, díky čemuž na světě žilo (a mnohdy ještě žije) několik set matematiků, kteří jsou podepsáni jako spoluautoři pod některým jeho odborným článkem. Erdősovo číslo vzniklo jako humorná klasifikace matematiků podle toho, jak moc jsou autorsky vzdáleni od Pála Erdőse.\n\nUvažujme graf, jehož vrcholy jsou matematici a dva vrcholy jsou spojeny hranou, právě když spolupracovali na nějakém odborném článku (jsou tedy alespoň jednou uvedeni jako spoluautoři).\n\nErdősovo číslo konkrétního matematika je délka nejkratší (co do počtu hran) cesty z vrcholu, který odpovídá Pálu Erdősovi, do vrcholu, který odpovídá příslušnému matematikovi.\n\n\nJedním z proslulých výsledků v oblasti výzkumu Erdősova čísla je fakt, že v posledních letech Erdősova života mělo více než 90 procent aktivních (tj. publikujících) matematiků Erdősovo číslo menší nebo rovné 8 a to bez ohledu na obor, kterým se zabývali. Průměr pro všechny s konečným Erdősovým číslem je 4,65.\n\nPočet lidí s Erdősovým číslem 1 byl po Erdősově smrti ukončen na čísle 511, patří mezi ně mimo jiné i čeští matematici Vojtěch Rödl, Pavel Valtr, Vojtěch Jarník a Jaroslav Nešetřil.\n\nPočet lidí s Erdősovým číslem 2 není ještě uzavřen, jeho současná hodnota se pohybuje kolem 11000. (2015)\n\n\n"}
{"id": "135347", "url": "https://cs.wikipedia.org/wiki?curid=135347", "title": "Gonochorismus", "text": "Gonochorismus\n\nGonochorismus (čili jednopohlavnost) reprezentuje strategii rozmnožování \"oddělenými pohlavími\" jednotlivých jedinců – každý jedinec tak tvoří jen jeden typ gamet – zvlášť samčí a zvlášť samičí.\n\nJednopohlavnost existuje zejména u vývojově dokonalejších živočichů (hlavonožci, členovci, obratlovci), ale i u rostlin: dvoudomé rostliny mají na jednom jedinci jen květy samčí, na druhém jen samičí (např. chmel, kopřiva nebo vrba).\n\n"}
{"id": "135348", "url": "https://cs.wikipedia.org/wiki?curid=135348", "title": "Památník Jana Žižky u Sudoměře", "text": "Památník Jana Žižky u Sudoměře\n\nPamátník Jana Žižky u Sudoměře je monumentální socha vojevůdce Jana Žižky, připomínající jeho vítězství v bitvě u Sudoměře. Nachází se mezi rybníky Markovcem a Škaredým, nedaleko jihočeské obce Sudoměř v okrese Strakonice, v katastrálním území Mladějovice.\n\nV bitvě se husité putující z Plzně na nově budované Hradiště hory Tábor ubránili přesile královského vojska (\"železní páni\") a strakonických křížovníků za využití terénu (hráze mezi oběma rybníky, bahnitého dna vypuštěného rybníku Škaredý) a vozové hradby. Jednalo se o první větší bitvu husitských válek, která byla na počátku vojenské slávy Jana Žižky, ač v ní nebyl jediným a zřejmě ani hlavním velitelem.\n\nNápad zbudovat památník vznikl k pětistému výročí bitvy roku 1920. Autorem je akademický sochař Emanuel Kodet, na stavbě se podílel stavitel František Kulíř. Památník byl dostavěn v roce 1925, je sestavený z kamenných kvádrů a vysoký je 16 metrů. V sousedství roste dvojice památných dubů \"Dvojčata princezny Hedviky\".\n\nOkolo památníku vedou zelená a modrá turistická značka.\n\n"}
{"id": "135352", "url": "https://cs.wikipedia.org/wiki?curid=135352", "title": "Hudební festival Woodstock", "text": "Hudební festival Woodstock\n\nWoodstock (Celým názvem \"Woodstock Music & Art Fair\" s podtitulem \"An Aquarian Exposition: 3 Days of Peace & Music\") byl hudební festival konající se ve Spojených státech amerických jihozápadně od stejnojmenného městečka. Jeho první ročník proběhl od pátku 15. srpna do pondělí 18. srpna 1969. První ročník festivalu byl považován za jeden z největších a klíčových okamžiků v historii populární hudby. Časopis Rolling Stone jej zařadil mezi \"50 momentů, které změnily historii Rock and rollu\". Za zakladatele festivalu jsou považováni Michael Lang, John P. Roberts, Joel Rosenman a Artie Kornfeld. Festivalu se zúčastnilo mnoho legendárních umělců a kapel jako Jimi Hendrix, Janis Joplin, Jefferson Airplane, The Who, Carlos Santana nebo Country Joe and the Fish.\n\nFestival se původně měl konat ve Woodstocku, kde provozoval Alexander Tapooz nahrávací studio, ale po protestech místních obyvatel bylo nutno hledat nové místo. Pořadatelé jednali s městem Walkill, ale byli odmítnuti pod záminkou, že nezajistili dostatek mobilních toalet. Nakonec poskytl pro festival farmář Max Yasgur svůj pozemek v katastru městečka Bethel (na místě festivalu je dnes Bethel Woods Center for the Arts), asi 70 km od Woodstocku.\n\nOrganizátoři původně odhadli počet účastníků na šedesát tisíc, ale v předprodeji se prodalo více než 180 000 vstupenek po osmnácti dolarech a na místo konání festivalu vyrazilo okolo milionu lidí. Silnice v okruhu 20 km od festivalové louky byly zcela ucpány, mnoho návštěvníků uposlechlo výzev policie a vrátilo se domů. Nakonec se na festival dostalo podle oficiálních zdrojů přes 400 000 lidí (různé odhady kolísají mezi 150 000 a 700 000). Vzhledem k nečekané záplavě diváků pořadatelé rezignovali na kontrolu vstupenek a vyhlásili volný vstup na festival.\n\nAkce byla poznamenána letními bouřkami, které proměnily festivalový areál v bažinu. Panoval chaos, nedostatek jídla, pití a hygienických zařízení, improvizovanou samosprávu organizovali příslušníci komuny Hog Farm, díky nimž se podařilo zabránit nejhoršímu. Během festivalu zemřeli dva účastníci, jeden na předávkování drogami a jednoho ve spánku přejel traktor. V průběhu akce se také narodily dvě děti.\nHlavní ideou hnutí „květinových dětí“ hippies, jež tvořily značnou část účastníků festivalu, byly mír, láska a porozumění. Proto se Woodstock zapsal jako protest hippies proti válce ve Vietnamu a proti konzervativním hodnotám.\n\nNa počest a na památku prvního ročníku se konal festival na 10. výročí (v roce 1979), na 20. výročí (1989), na 25. výročí (1994) a na 30. výročí (1999).\n\nV Česku byl v letech 2006–2008 uspořádán festival pod názvem \"Domažlický Woodstock\". Navíc se v Trutnově pravidelně konal festival, jenž býval označován za „Východočeský Woodstock“.\n\nPod názvem Woodstock vzniká v ČR několik dalších festivalů, např. Borkovanský Woodstock.\n\nAčkoli na samotném festivalu pořadatelé prodělali, značné příjmy měli z prodeje trojdeskového kompletu písní z festivalu \"Woodstock: Music from the Original Soundtrack and More\" (Atlantic Records 1970, českou verzi vydal Supraphon roku 1976) a dokumentárního filmu, který natočil Michael Wadleigh a obdržel Oscara pro nejlepší dokument. Festival inspiroval písně Joni Mitchell Woodstock a skupiny Mountain \"For Yasgur's Farm\". V roce 2009 natočil režisér Ang Lee hudební komedii s názvem \"Zažít Woodstock\", která pojednává o tomto hudebním festivalu.\n\nV roce 2008 bylo na místě konání festivalu zřízeno muzeum.\n\n\n\n"}
{"id": "135358", "url": "https://cs.wikipedia.org/wiki?curid=135358", "title": "Záložník", "text": "Záložník\n\nZáložník má více významů:\n"}
{"id": "135365", "url": "https://cs.wikipedia.org/wiki?curid=135365", "title": "Netscape Communications Corporation", "text": "Netscape Communications Corporation\n\nNetscape Communications Corporation (běžně známá jako Netscape) byla americká počítačová společnost, která byla známa hlavně pro svůj webový prohlížeč. Byla založena 4. dubna 1994 Marcem Andressenem a Jimem Clarkem a samostatně existovala až do roku 2003, kdy byla koupena společností AOL. Vývoj prohlížečů byl roku 2008 zastaven a AOL dnes pod značkou Netscape nabízí internetové připojení.\n\nSpolečnost vznikla v roce 1994 a jako první se pokusila finančně vydělat na vznikajícím World Wide Webu. 13. října 1994 vydala webový prohlížeč \"Mosaic Netscape 0.9\". Ten byl následně přejmenován na Netscape Navigator, aby se přešlo sporům o ochranou známku, kterou vlastnila NCSA. Tam, nyní již vývojáři Netscape, vytvořili webový prohlížeč NCSA Mosaic. Netscape Navigator však s tímto prohlížečem neměl žádný společný kód.\n\nSpolečnost neušla pozornosti Microsoftu. Jeho zástupci v červnu 1995 několikrát navštívili Netscape s návrhem, který by mu umožnil vyvíjet webový prohlížeč pro Windows a Netscape by si ponechal ostatní platformy. Byl však odmítnut.\n\nMicrosoft následně uvolnil webový prohlížeč Internet Explorer jako součást bonusového balíčku pro Windows 95. Ten nebyl založen na prohlížeči NCSA Mosaic, jak se obecně předpokládalo, ale na verzi Mosaicu vyvíjeného v Spyglass. Microsoft následně vydal několik dalších verzí a přišlo období, které se obecně nazývá jako válka prohlížečů. Během ní jak vývojáři Netscape Navigátorů, tak Internet Exploreru přidali do prohlížečů celou řadu funkcí, které ne vždy fungovaly korektně.\n\nNetscape začal být se svým prohlížečem v nevýhodě. Částečně to bylo způsobeno integrací prohlížeče Internet Explorer do Windows 98, částečně tím, že se celý produkt začal stávat zastaralým a plným chyb. Microsoft navíc poskytoval prohlížeč zdarma, což donutilo společnost Netscape (tehdy prodávající svůj prohlížeč) jej uvolnit zdarma. Tím společnost přišla o značnou část příjmů.\n\nV lednu 1998 Netscape založil open-source projekt Mozilla. Doufal, že se projekt stane populárním a pomůže společnosti vydobýt ztracenou slávu. Vývoj probíhal pod licencí NPL, která je podobná licenci GPL, ale umožňuje vydávat produkty bez nutnosti zveřejnění jejího zdrojového kódu.\n\n24. listopadu 1998 byl Netscape koupen společností AOL. 14. listopadu 2000 byl uvolněn Netscape 6, který byl založen na Mozille 0.6. Ten se setkal s velkou kritikou, protože se jednalo o nefinální produkt, který byl pomalý a plný chyb. Tato situace se zlepšila srpnu 2001, kdy byl vydán Netscape 6.1, který byl založen na Mozille 0.9.2. O rok později byla vydána verze 7.0, která byla založena na Mozille 1.0.\n\nPo soudních tahanicích se společností Microsoft se kterou se AOL soudil za zneužití dominantního postavení na trhu, kterého se měl dopustit integrací webového prohlížeče do svého operačního systému, došlo k mimosoudnímu vyrovnání ve výši 750 000 000 dolarů. Společnost tak již neměla důvod držet webový prohlížeč při životě a 15. července 2003 propustila většinu vývojářů. Projekt Mozilla.org se přetransformoval na nadaci Mozilla Foundation a společnost se vzdala dalšího angažování v projektu. Navzdory tomu vyšel ještě 18. srpna 2004 Netscape 7.2, který byl posledním prohlížečem založeným na Mozilla Suite.\n\n12. října 2004 byl ukončen provoz serveru Netscape DevEdge, který byl hlavním zdrojem dokumentace k webovým prohlížečům Netscape a k webovém technologiím obecně. Část obsahu byla převzata Mozilla Foundation a vytvořila základ Mozilla Developer Center.\n\nAOL značku Netscape stále používá, nicméně ne již pro prohlížeče. Společnost vydávala prohlížeč Netscape Browser, který byl založen na Mozilla Firefoxu. Jeho vývoj nezajišťovalo AOL, ale kanadská firma Mercurial Communications. Prohlížeč se nedočkal významnějšího zastoupení na trhu a začátkem roku 2008 byl jeho vývoj ukončen.\n\n"}
{"id": "135366", "url": "https://cs.wikipedia.org/wiki?curid=135366", "title": "Atmel", "text": "Atmel\n\nAtmel Corporation je výrobce polovodičů a integrovaných obvodů založený roku 1984. Mezi jeho produkty patří mikrokontroléry (včetně klonů 8051, AT91SAM založených na architektuře ARM), jeho vlastní Atmel AVR a AVR32 architektura, rádiové (RF) zařízení, EEPROM a Flash paměťové čipy, ASIC, WiMAX a mnoho jiných. Je schopen nabídnout řešení 'system on chip'.\n\nAtmel podniká ve velkém okruhu aplikačních segmentů včetně konzumního sektoru, telekomunikací, počítačů a počítačových sítí, průmyslu, zdravotnictví, automobilového, leteckého a vojenského průmyslu. Atmel je vedoucí firmou na trhu bezpečnostních systémů, hlavně díky čipovým kartám smart card a RFID.\n\nPrezidentem a CEO firmy Atmel je George Perlegos. Jeho bratr, Gust Perlegos, je viceprezidentem. Počet zaměstnanců je přibližně 7500. Sídlo firmy je v San José v Kalifornii.\n\nAtmel vlastní pět továren:\n\nMezi jeho největší konkurenty patří STMicroelectronics, Texas Instruments, Freescale, Analog Devices a Microchip Technology.\n\nV roce 2016 firma Microchip Technology koupila firmu Atmel za 3,6 miliard USD.\n\n"}
{"id": "135372", "url": "https://cs.wikipedia.org/wiki?curid=135372", "title": "Sacuma (poloostrov)", "text": "Sacuma (poloostrov)\n\nPoloostrov Sacuma (薩摩半島; \"Sacuma-hantó\") je poloostrov, který vybíhá na jih z jihozápadní části ostrova Kjúšú v Japonsku. Směrem na západ se rozkládá Východočínské moře a na východě leží za Kagošimským zálivem poloostrov Ósumi. Administrativně je poloostrov součástí prefektury Kagošima a na jeho východní straně leží hlavní město prefektury Kagošima.\n\nBlízko jižního cípu poloostrova leží 924 metrů vysoká hora Kaimon (開聞岳, \"Kaimon-dake\") a horké prameny Ibusuki Onsen.\n"}
{"id": "135376", "url": "https://cs.wikipedia.org/wiki?curid=135376", "title": "Foibé", "text": "Foibé\n\nJméno Foibé (řecky Φοίβη), v polatinštněném tvaru Phoebe, znamená „jasná“ nebo „zářící“. Podle Pelasgického mýtu o stvoření světa je dcerou Eurynomé a Ofióna, Titánka, které je přidělen spolu s Titánem Atlantem Měsíc.\n\nPodle Olympského mýtu o stvoření světa je Foibé jedním z původních Titánů, dcera Urana a Gaii.\nJe tedy tradičně spojována s Měsícem a je také babičkou Apollóna a Artemis. Se svým mužem a bratrem Koiem mají dcery Létó a Asterii. Podle mladších pramenů přijala od Themidy dozor nad věštírnou v Delfách.\n\n\n"}
{"id": "135377", "url": "https://cs.wikipedia.org/wiki?curid=135377", "title": "Kudlanky", "text": "Kudlanky\n\nKudlanky (\"Mantodea\") jsou řád dravého hmyzu, který je nejvíce proslulý tím, že samička při páření sežere svého samečka. V klidové poloze většinou číhá na svou kořist a tím připomíná modlícího se člověka – odtud zřejmé jméno jediné v Česku žijící kudlanky – kudlanky nábožné (\"Mantis religiosa\").\n\nNa Zemi žije přes 2500 druhů kudlanek, které se dělí do více než 400 rodů, avšak teraristé málokdy chovají více než pět druhů najednou. V teráriích se dá chovat jen asi 30 druhů. Největší druhy dorůstají až 25 cm, nejmenší asi 1,5 cm.\n\nKudlanky se řadí mezi větší hmyz s protáhlým, zploštělým tělem. Přední nohy jsou dokonale přizpůsobeny k lovu. Hlava je pohyblivá. Má krátká tykadla, dvě vypouklé složené oči, tři jednoduchá očka a vyvinutá kusadla. Hruď je obvykle protáhlá a pohyblivá, může však být i štítovitě rozšířená. Přední nohy slouží k uchopování kořisti a mají na sobě ostny, ostatní jsou štíhlé a kráčivé. Přední křídla jsou užší a kožovitá, zadní jsou širší a blanitá. Zadeček je zakončen krátkými štěty. Je známý pohlavní dimorfismus – samička je větší než sameček.\n\nSystematika kudlanek prošla dlouhým vývojem. V roce 1758 je Linné zařadil mezi Coleoptera (brouci), v roce 1767 potom mezi Hemiptera (polokřídlí). Až v roce 1802 je Latreille řadí do samostatné skupiny Mantides. Neustálé přesuny dokazují, že si vědci dlouho nebyli jisti, kam tito živočichové patří. Název Mantodea, jak jej známe dnes, poprvé použil Burmeister roku 1838. Poté byly kudlanky ještě sloučeny se šváby do řádu Oothecaria. Postupem času se s nově objevenými druhy prosadil názor, že kudlanky a švábi jsou sice značně příbuzní, přesto se však jedná o dva samostatné řády hmyzu.\n\nStarší systematické práce uznávaly v rámci řádu pouze jedinou čeleď Mantidae s řadou podčeledí, jejichž vzájemné postavení nebylo dostatečně objasněno kvůli komplikované fylogenetice řádu. Obtížné je především spolehlivé rozlišení znaků skutečně příbuzenských od znaků konvergentních a znaků fyletických od adaptivních. Proto se počty čeledí a podčeledí v různých fázích poznání této skupiny hmyzu značně lišily. Aktuální systematické pojetí rozděluje řád do 15 čeledí, které zahrnují 400 rodů a 2500 druhů (Ehrmann 2002).\n\nKudlanky jsou známé manželským kanibalismem. Samička často žere samečka už za kopulace, naštěstí jsou samečci schopni rozmnožování i bez hlavy. Někteří se mohou smrti vyhnout tím, že přinesou „svatební dar“, který samičku zaměstná na tak dlouho, aby sameček stačil uniknout včas. Každopádně sameček musí poskytnout první potravu pro budoucí mláďata. Samička si vybírá chráněná místa, kde na podzim naklade vajíčka. Zároveň je pokryje zvláštním lepivým sekretem, který slouží k ochraně vajíček. V tomto útvaru (ootéce) nakonec může být až tisíc vajíček. Na jaře se líhnou nymfy, které se zanedlouho svlékají.\n\nKudlanky žijí převážně v tropech. Ve střední Evropě žije jeden druh. Nejraději obývají výslunná místa, kde v nižší vegetaci číhají na svou kořist. Jejich jídelníček tvoří převážně jiný hmyz.\n\nMenším druhům postačí i velká zavařovací láhev. Ovšem prosklené insektárium vám poskytne lepší pohled, musí však být dostatečně vysoké.\n\n\n"}
{"id": "135381", "url": "https://cs.wikipedia.org/wiki?curid=135381", "title": "Horní luka", "text": "Horní luka\n\nHorní luka je přírodní památka ev. č. 1883, která se nachází západně od obce Holubov v okrese Český Krumlov. Správuje ji CHKO Blanský les. Důvodem ochrany jsou vlhké podhorské louky s prameništi a bohatá, významná květena na svazích Kletě v centru granulitového masívu. V oblasti památky se nachází lyžařský vlek používaný k lyžování.\n\nV oblasti se vyskytují z rostlin například prstnatec listnatý, řebříček obecný, psiniček tenký, kostřava červená, trojštět žlutavý atd. Louka byla do roku 1991 pravidelně dvakrát do roka posekaná, v současnosti se seče pouze jedenkrát do roka.\n\n"}
{"id": "135383", "url": "https://cs.wikipedia.org/wiki?curid=135383", "title": "The Freddie Mercury Tribute Concert", "text": "The Freddie Mercury Tribute Concert\n\nThe Freddie Mercury Tribute Concert byl koncert, který se uskutečnil na velikonoční pondělí, 20. dubna 1992 ve Wembley, v Londýně a byl vysílán do celého světa. Koncert byl poctou zpěvákovi skupiny Queen, Freddie Mercurymu a výtěžek byl věnován na výzkum AIDS. Šlo také o poslední vystoupení Johna Deacona s Queen (v roce 1997 ale vystoupil s Brianem Mayem, Rogerem Taylorem a Eltonem Johnem). Ze zisků z koncertu byla založena charitativní organizace The Mercury Phoenix Trust.\n\nPo smrti Freddie Mercuryho v listopadu 1991 přišli zbývající členové Queen s nápadem zorganizovat koncert na Freddieho počest, a také vydělat peníze na výzkum AIDS a rozšířit povědomí o této nemoci. \n\nPři udílení Brit awards v únoru 1992 Brian May a Roger Taylor oznámili svůj záměr veřejnosti. Když se poté začaly prodávat vstupenky, všech 72 000 se jich prodalo během dvou hodin, přestože nebyli zatím oznámeni žádní účastníci kromě zbývajících členů Queen.\n\nKoncert začal krátkými vystoupeními kapel, které ovlivnila hudba Queen, mezi nimi byli Metallica, Extreme, Def Leppard a Guns N' Roses. Mezi kapelami byly promítány videoklipy o Freddiem, zatímco se na pódiu připravovalo další vystoupení.\n\nV druhé části koncertu se představili zbývající členové Queen, Roger Taylor, John Deacon a Brian May spolu se zpěváky a kytaristy, kterými byli Roger Daltrey, Tony Iommi, James Hetfield, Elton John, George Michael, Seal, David Bowie, Robert Plant, Axl Rose, Liza Minnelli a další.\n\nKoncert byl původně vydán na VHS, ale v důsledku časového omezení byly vynechány poslední dvě písně od Extreme, první dvě od Def Leppard, celé vystoupení Spinal Tap a píseň \"„Innuendo“\".\n\nNa DVD byl koncert vydán v dubnu 2002 a na britském žebříčku se dostal na první místo. DVD se ale dostalo pod ostrou kritiku, protože neobsahovalo první část koncertu. Stejně jako VHS verze, neobsahuje na přání Roberta Planta ani DVD píseň Innuendo, protože Plant tvrdí, že jeho hlas byl ve špatném stavu. Kromě toho byla nahrávka ořezána z originálního formátu 4:3 na širokoúhlý 16:9. \n\n\n\nQueen také doprovázeli tito hudebníci:\n"}
{"id": "135392", "url": "https://cs.wikipedia.org/wiki?curid=135392", "title": "Molson Canadian Rocks for Toronto", "text": "Molson Canadian Rocks for Toronto\n\nMolson Canadian Rocks for Toronto byl benefiční rockový koncert, který se uskutečnil v Downsview Parku v Torontu 30. července 2003. Je znám také jako „Toronto Rocks“, SARSStock\", „SARSfest“, „SARS concert“, nebo jako „The Rolling Stones SARS Benefit Concert“. \n\nKoncert navštívilo 450 000 – 500 000 lidí, což z něj činí největší podobnou akci v historii Kanady. \n\nKoncert se uskutečnil asi měsíc poté, co jej navrhli The Rolling Stones, aby pomohli ekonomice Toronta vzpamatovat se z epidemie SARS, ke které došlo na začátku roku. První část koncertu začala dopoledne a vystoupili Have Love Will Travel Revue (Dan Aykroyd, který koncert uváděl a Jim Belushi), Sam Roberts, Kathleen Edwards, La Chicane, The Tea Party, The Flaming Lips, Sass Jordan, The Isley Brothers a Blue Rodeo. Vystoupení měla od 15 do 20 minut. Druhá část začala odpoledne a trvala až do noci a vystoupili Justin Timberlake, The Guess Who, Rush, AC/DC a The Rolling Stones. Vystoupení The Rolling Stones trvalo přes 90 minut a celý program uzavřelo.\n\nTelevizní dokument \"Toronto Rocks\" obsahující ukázky z koncertu vyšel v roce 2004 na DVD.\n"}
{"id": "135399", "url": "https://cs.wikipedia.org/wiki?curid=135399", "title": "Vlčice (okres Trutnov)", "text": "Vlčice (okres Trutnov)\n\nObec Vlčice (německy \"Wildschütz\") se nachází v okrese Trutnov, kraj Královéhradecký. Obec leží na Vlčickém potoku 5 kilometrů západně od Trutnova. Žije zde obyvatel. Vlčice leží v katastrálním území Vlčice u Trutnova, pod obecní úřad Vlčice spadá také sousední Hrádeček.\n\nArcheologické nálezy (štípaná industrie) z jihu katastru obce dokládají přechodné stanoviště pravěkých lovců a sběračů.\nPrvní písemná zmínka o obci pochází z roku 1362. Asi od 15. do 17. století byla v držbě rodu Zilvarů ze Silberštejna. V roce 1628 zde přespal poslední noc v Čechách před odchodem do exilu Jan Amos Komenský. V roce 1675 koupil panství Vlčice Jan Adolf ze Schwarzenberka. V blízkém okolí Vlčic se nacházejí dvě zříceniny hradů – Horní Vlčice a Břecštejn. Pod Břecštejnem se nachází osada Hrádeček s chalupou exprezidenta Václava Havla, v níž také zemřel.\n\n\n\nZSJ: Hrádeček |\nVlčice\n"}
{"id": "135402", "url": "https://cs.wikipedia.org/wiki?curid=135402", "title": "Felix Vodička", "text": "Felix Vodička\n\nFelix Vodička (11. dubna 1909 Innsbruck, Rakousko – 5. ledna 1974 Praha) byl český literární historik a univerzitní profesor dějin české literatury. Od 40. let se podílel na činnosti Pražského lingvistického kroužku. V roce 1952 byl jmenován členem korespondentem ČSAV. Působil v Ústavu pro českou literaturu ČSAV, jehož byl v letech 1968 až 1970 ředitelem. V roce 1970 nuceně odešel do výslužby.\n\nFelix Vodička je považován za přední osobnost českého strukturalismu 60. let 20. století. Ve studii \"Literární historie, její problémy a úkoly\" (1942) zformuloval strukturální koncepci literárněhistorické práce. Usiloval zejména o uplatnění teoretických kategorií na literárněhistorickou problematiku a přispěl k založení teorie literárněkritické recepce. V roce 1969 obdržel Řád práce.\n\n\n\n"}
{"id": "135408", "url": "https://cs.wikipedia.org/wiki?curid=135408", "title": "50 eurocentů", "text": "50 eurocentů\n\nMince 50 eurocentů je hodnotou šestá nejmenší (nebo třetí největší) mince (z celkem 8 mincí) měny euro; jde o největší eurocentovou minci.\n\n50eurocentové mince jsou vyrobeny ze severského zlata. Mají průměr 24,25 mm, sílu 2,38 mm a hmotnost 7,80 g. Hrana mince je profilovaná s jemnými zoubky. Všechny mince mají společnou lícovou stranu a rozdílnou národní rubovou stranu. Mince ražené mezi lety 1999 - 2006 měly na lícové straně vyobrazeny pouze státy Evropské unie před rozšířením v roce 2004. Nové mince ražené od roku 2007 reagují na rozšíření Evropské unie a zobrazují celou Evropu - nejenom 15 původních států EU.\n\n\n\n"}
{"id": "135410", "url": "https://cs.wikipedia.org/wiki?curid=135410", "title": "Trnová (okres Praha-západ)", "text": "Trnová (okres Praha-západ)\n\nObec Trnová se nachází v okrese Praha-západ, kraj Středočeský, asi 22 km jižně od centra Prahy a 5 km jihovýchodně od města Černošice. K roku 2018 zde žilo obyvatel (na konci roku 2007 jich bylo 133).\n\nRoku 1342 břevnovský klášter pověřil vladyky z Kosoře založit vesnici Trnová, jíž přiznal právo zřídit krčmu, kovárnu, mlýn a lazebnu, zároveň byly položeny základy kostela sv. Ducha. Z 1. poloviny 14. století se dochoval gotický portál zazděný na severní straně. Kostel je poprvé písemně doložen k roku 1359, a to jako farní.\n\nNejstarší část zámku byla vystavěna roku 1688 jako ubytování pro dominikány od sv. Jiljí z Prahy. Ve 20. letech 18. století vznikl v areálu zámku panský velkostatek. Roku 1759 koupil Trnovou rytíř Kristián Josef Paulin von Gfässer, během jeho vlastnictví začalo být sídlo označováno jako zámek. V roce 1789 koupil zámek Jan Ferdinand ze Schönfeldu. Pak zde byla obecná škola a první rolnická škola v Čechách.\n\nRoku 1838 koupil místní velkostatek Václav Škroup, bratr Františka Škroupa, autora nápěvu české hymny. František Škroup v Trnové často pobýval. Často chodil na vyhlídku na vltavské údolí zvanou Kazatelna (dnes Škroupova vyhlídka) a podle místní tradice právě zde vznikl nápěv písně Kde domov můj. V kostele svatého Ducha má rodina Škroupova hrobku.\n\nRoku 1860 Trnovou koupil Vincenc (Čeněk) Daněk, který o šest let dříve založil v Karlíně strojírenskou továrnu, která byla základem pozdějšího koncernu ČKD. Zámek rekonstruoval v romantickém stylu. Další majitel Maximilián svobodný pán Scharschmied z Adlerstreu provozoval v zámku pivovar.\nVelkostatek koupil 10. srpna 1907 velkostatek Václav Schloger, který se zaměřil na pěstování obilí, chov skotu a dodávky mléka do Prahy. V letech 1907 (1908) až 1911 na zámku často pobývala Ema Destinnová.\n\nV roce 1950 zde vzniklo první jednotné zemědělské družstvo v okrese. Schlogerův majetek byl znárodněn a budova zámku sloužila nejprve jako archiv a pak jako skladiště. Roku 1967 se zámek dostal do soukromého vlastnictví. Po roce 1989 byl zdevastovaný zámek se statkem v restituci vrácen rodině Schlogerů. V roce 2006 jej koupili a poté zrekonstruovali manželé Ivan Pilip a Lucie Pilipová.\n\nNynější Trnovská krčma má v základech gotické klenby původní krčmy, které zdejší pivovar využíval k chlazení piva. Krčma prošla kolem roku 2008 rekonstrukcí.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nV obci Trnová \"(přísl. Holubovský Mlýn, 216 obyvatel, katol. kostel)\" byly v roce 1932 evidovány tyto živnosti a obchody: obchod s cukrovinkami, 2 hostince, kapelník, kolář, kovář, 2 mlýny, modistka, 3 obchody se smíšeným zbožím, trafika, velkostatek, zahradník.\n\n\nPo roce 1990 probíhá v obci rozsáhlá výstavba rodinných domů, mnohé ve stylu podnikatelského baroka.\n\nDopravní síť\nVeřejná doprava 2011\n\n"}
{"id": "135413", "url": "https://cs.wikipedia.org/wiki?curid=135413", "title": "Plavy", "text": "Plavy\n\nObec Plavy se nachází v okrese Jablonec nad Nisou, kraj Liberecký. Leží v hlubokém údolí řeky Kamenice (přítok Jizery). Žije zde  obyvatel.\n\nPrvní písemná zmínka o obci pochází z roku 1624.\n\nVsi:\n\nOsady a samoty:\n\nPlavy leží na silnici I/10 (Praha – Harrachov – Polsko) a na železniční trati 035 (Železný Brod – Tanvald, otevřena 1875). Na zastávce \"Plavy\" zastavují jak osobní vlaky, tak rychlíky Praha – Tanvald.\n\nPo reorganizaci autobusových linek IDOL v roce 2010 jsou Plavy obsluhovány dvěma linkami s poměrně hustým provozem v pracovní dny a několika spoji o víkendu:\nKromě toho zde zastavují spoje dálkové linky Praha – Harrachov.\n\n\n\n"}
{"id": "135426", "url": "https://cs.wikipedia.org/wiki?curid=135426", "title": "Mani", "text": "Mani\n\nSlovo Mani může znamenat:\n\n"}
{"id": "135435", "url": "https://cs.wikipedia.org/wiki?curid=135435", "title": "Fehu", "text": "Fehu\n\nFehu je první runa germánského futharku prostého. Vyslovuje se jako české F. Její název je překládán jako „dobytek“. Tehdejší společnost neznala peníze a tak hlavním měřítkem majetku byl právě dobytek. Přeneseně se pak runě připisoval veškerý majetek získaný bojem či prací. Majetku v tomto případě musí být dosaženo vlastním úsilím, nejedná se tedy o snadný zisk, jako je výhra či dar. V souvislosti se snažením symbolizuje runa také energii a tvrdou práci potřebnou k dosažení vytyčeného cíle. Padne-li Fehu při věštění, signalizuje naplnění tužeb a snů tazatele. Runa má vztah k Freyovi a Freye.\n"}
{"id": "135437", "url": "https://cs.wikipedia.org/wiki?curid=135437", "title": "Uruz", "text": "Uruz\n\nUruz je druhá runa germánského futharku prostého. Vyslovuje se jako české U. Její název je překládán jako „pratur“. Pratur je symbolem velké síly a rychlosti, ale i síly a schopnosti člověka, který dokázal tak nebezpečné zvíře ulovit. Runa tedy znamená fyzickou sílu, vytrvalost, odvahu a volnost, přeneseně pak dobré zdraví a mužskou potenci. Znak představuje nezvladatelnou přírodní energii, kterou nemůže mít pod kontrolou žádný jedinec. Ovlivňuje štěstí a bohatství, ne však na úkor jiných, ale naopak pro blaho celku. Padne-li Uruz při věštění, signalizuje sílu, výdrž a rychlost (např. pro sportovce). Runa má vztah k Thórovi.\n"}
{"id": "135438", "url": "https://cs.wikipedia.org/wiki?curid=135438", "title": "Milan Urban", "text": "Milan Urban\n\nMilan Urban (* 15. října 1958 Čáslav) je český politik, od roku 1995 člen ČSSD, v letech 1998 až 2004 a pak 2006 až 2013 poslanec Poslanecké sněmovny, v letech 2003–2006 ministr průmyslu a obchodu. Dále byl poslancem mezi lety 2013 až 2017.\n\nVystudoval v roce 1982 Hutnickou fakultu Vysoké školy báňské v Ostravě a poté pracoval v ČKD Kutná Hora jako technik. Později přešel do funkce výrobního náměstka v ČSAO Čáslav. V letech 1991–1995 pracoval na Městském úřadu v Čáslavi jako vedoucí odboru hospodářství a investic. Do roku 1998 pak působil v soukromé sféře.\n\nV letech 1985–1989 byl členem KSČ. V roce 1995 vstoupil do ČSSD. Ve volbách v roce 1998 byl zvolen do poslanecké sněmovny za ČSSD (volební obvod Středočeský kraj). Byl členem sněmovního rozpočtového výboru a v letech 2000–2002 místopředsedou poslaneckého klubu sociální demokracie. Ve volbách v roce 2002 mandát obhájil. Zasedal opět v rozpočtovém výboru a taky v organizačním výboru sněmovny. Do července 2002 byl místopředsedou poslaneckého klubu ČSSD, potom až do března 2003 předsedou klubu.\n\nV březnu 2003 byl jmenován ministrem průmyslu a obchodu ve vládě Vladimíra Špidly. Ve funkci nahradil Jiřího Rusnoka, kterého premiér Vladimír Špidla odvolal. post ministra si udržel i v následující vládě Stanislava Grosse a vládě Jiřího Paroubka. Ve funkci ministra podporoval mimo jiné prolomení těžebních limitů hnědého uhlí v severních Čechách a stavbu nových jezů na Labi. Za svůj výrok „\"Limity jsou pozůstatkem posttotalitní doby, kdy ještě neexistovaly základní demokratické právní principy\"“ byl nominován na cenu Zelená perla roku 2004.\n\nV roce 2006 jej ve funkci ministra vystřídal Martin Říman. Ve volbách v roce 2006 byl opět zvolen do poslanecké sněmovny za ČSSD. Byl místopředsedou sněmovního hospodářského výboru a členem rozpočtového výboru. Post poslance obhájil rovněž ve volbách v roce 2010 a je předsedou hospodářského výboru sněmovny. V prosinci 2012 se stal místopředsedou poslaneckého klubu ČSSD.\n\nV březnu 2007 byl na sjezdu ČSSD zvolen místopředsedou sociální demokracie pro řízení. V středočeské ČSSD se profiloval jako kritik a rival Davida Ratha. Na jaře 2012 byl Urban odsunut na kandidátce do krajských voleb 2012 na nevolitelné místo, což označil za parodii na demokracii. Po zatčení Davida Ratha v květnu 2012 vyzval vedení strany ve středních Čechách, aby dalo své funkce k dispozici. V roce 2009 čelil kritice v rámci takzvané Toskánské aféry, kdy se objevil mezi jinými politiky a podnikateli na fotografiích z letoviska Monte Argentario, kde trávil luxusní dovolenou ve společnosti lobbisty ČEZ Vladimíra Johanese.\n\nVe volbách do Poslanecké sněmovny PČR v roce 2017 obhajoval svůj poslanecký mandát za ČSSD ve Středočeském kraji, ale neuspěl.\nJe ženatý, má tři děti. Mezi jeho zájmy patří sport, především fotbal, tenis a motorismus. Předsedá fotbalovému klubu FC Zenit Čáslav.\n\n\n"}
{"id": "135439", "url": "https://cs.wikipedia.org/wiki?curid=135439", "title": "Thurisaz", "text": "Thurisaz\n\nThurisaz je třetí runa germánského futharku prostého. Vyslovuje se jako anglické TH ve slově „thin“. Její název je překládán jako „trn“. Obecně znamená nepřízeň počasí. V sekvenci tří znaků po sobě mění význam následného textu. Dovede také vyvolat démony podsvětí. Vyvolává chaos, obecně je považována za negativní runu, byť pod pevným vedením může působit kladně. Padne-li Thurisaz při věštění, signalizuje možné konflikty, dále touhu po změně, výjimečně zásah štěstěny nebo obranu. Runa má vztah ke trollům a k Thórovu kladivu Mjöllniru.\n\n"}
{"id": "135441", "url": "https://cs.wikipedia.org/wiki?curid=135441", "title": "Ansuz", "text": "Ansuz\n\nAnsuz je čtvrtá runa germánského futharku prostého. Vyslovuje se jako otevřené anglické A ve slově „stack“. Její název je překládán jako „bůh“. Představuje boha jako takového, nejčastěji Ódina. Znak představuje božskou sílu a je spojován s věštěním a moudrostí. V moderním pojetí ho lze chápat jako symbol dorozumívání a komunikace. Padne-li Ansuz při věštění, předpovídá životní zkoušku nebo důležitou cestu. Lze ji také chápat jako doporučení, abyste o pomoc požádali někoho moudřejšího a zkušenějšího. V sousedství negativních run představuje obzvláště nepříjemný osud. Runa má vztah k Ódinovi.\n"}
{"id": "135442", "url": "https://cs.wikipedia.org/wiki?curid=135442", "title": "Raido", "text": "Raido\n\nRaido je pátá runa germánského futharku prostého. Vyslovuje se jako české R. Její název je překládán jako „jízda na koni“. Jejím hlavním významem je cesta, pohyb či přenos. Znamená také komunikaci (poslání či doručení zprávy) nebo moudrou radu. Padne-li Raido při věštění, signalizuje cestu, a to jak ve smyslu fyzickém, tak ve smyslu změny životního stylu. Může také znamenat pokyn: „Ihned jednejte!“ Runa má vztah k Thórovi.\n"}
{"id": "135443", "url": "https://cs.wikipedia.org/wiki?curid=135443", "title": "Kaunaz", "text": "Kaunaz\n\nKaunaz je šestá runa germánského futharku prostého. Vyslovuje se jako české K. Její název je překládán jako „pochodeň“. Významy zahrnují jak pozitivní jevy (pochodeň, světlo), tak negativní (bolák, vřed). Většina zdrojů se ale přiklání spíše k pozitivnímu ladění této runy. Kaunaz proto zlepšuje zdraví a svítí na duchovní cestu. Symbolizuje také vyjasnění životních postojů, náhlé porozumění problému a jasnozření. V negativním slova smyslu může znamenat smrt (kremace), nebo pálivou bolest či horečku. Padne-li Kaunaz při věštění, signalizuje možnost zdravotních komplikací nebo naopak uzdravení.\n"}
{"id": "135445", "url": "https://cs.wikipedia.org/wiki?curid=135445", "title": "Gebo", "text": "Gebo\n\nGebo je sedmá runa germánského futharku prostého. Vyslovuje se jako G, ale s jazykem opřeným vzadu o patro, takže vzniká jakési měkčí Gh. Její název je překládán jako „dar“. Darem může být cokoliv, dar mezi přáteli, oběť bohům či štěstí seslané bohy. Dar vytváří jisté pouto mezi dárce a obdarovaným, runa má proto moc spojovat dvě nesourodé části společnosti (chudí a bohatí, lidé a bozi). Padne-li Gebo při věštění, signalizuje možnost získání mimořádně cenné informace či rady. Předpovídá uzavření obchodního či osobního vztahu. Občas také odhaluje sklony a nadání, které byly dlouho skryty. Obecně se jedná o pozitivní runu.\n"}
{"id": "135449", "url": "https://cs.wikipedia.org/wiki?curid=135449", "title": "Wunjo", "text": "Wunjo\n\nWunjo je osmá runa germánského futharku prostého. Vyslovuje se jako anglické W. Její název je překládán jako „dokonalost“. Označuje štěstí, pohodlí a slávu. Zmiňována je i tvořivost a otevřenost novým myšlenkám. Je také runou přátelství, sdílených cílů a všeobecného blahobytu. Některé zdroje uvádějí, že runa reprezentuje šťastné období, které byste si měli užívat, jak jen to půjde. Všeobecně se jedná o šťastnou runu, ať už v obchodě nebo v soukromí. Padne-li Wunjo při věštění, signalizuje radost a rozkoš. Varuje však také před rizikem z neznalosti míry. Je-li tazatel schopen sebekontroly, runa pro něj znamená celkový úspěch a uznání ze strany bližních. Runa má vztah k Ullovi.\n"}
{"id": "135456", "url": "https://cs.wikipedia.org/wiki?curid=135456", "title": "Sága (rozcestník)", "text": "Sága (rozcestník)\n\nSlovo sága má více významů:\n\n\n"}
{"id": "135458", "url": "https://cs.wikipedia.org/wiki?curid=135458", "title": "Seznam prezidentů Slovenska", "text": "Seznam prezidentů Slovenska\n\nToto je seznam prezidentů Slovenské republiky a dalších osob vykonávajících prezidentské pravomoci.\n\n\n\n\n"}
{"id": "135460", "url": "https://cs.wikipedia.org/wiki?curid=135460", "title": "Aphrodite Terra", "text": "Aphrodite Terra\n\nAphrodite Terra (latinsky \"Afroditina země\") je tektonická vyvýšenina v oblasti Venušina rovníku. Rozlohou je podobná Africe, ale na rozdíl od tohoto pozemského kontinentu zřejmě není výsledkem deskové tektoniky, přestože jeví mnohé kompresní útvary. Člení se na Ovda Regio na západě a Thetis Regio na východě – na jihu k ní přiléhá obrovská oblouková struktura Artemis Chasma.\n\n"}
{"id": "135473", "url": "https://cs.wikipedia.org/wiki?curid=135473", "title": "547 př. n. l.", "text": "547 př. n. l.\n\nStoletí: 7. století př. n. l. – 6. století př. n. l. – 5. století př. n. l.\n\nRoky: 552 551 550 549 548 – 547 př. n. l. – 546 545 544 543 542 \n\n\nPerská říše:\n\nEgypt:\n\nNovobabylonská říše:\n"}
{"id": "135474", "url": "https://cs.wikipedia.org/wiki?curid=135474", "title": "Jindřich Duchoslav Krajíček", "text": "Jindřich Duchoslav Krajíček\n\nJindřich Duchoslav Krajíček (9. května 1867 Praha – 20. října 1944 Plzeň) byl český malíř a ilustrátor. Dvacet pět let působil ve vedení plzeňské malířské školy, spolupracoval s Mikolášem Alšem.\n\n\n"}
{"id": "135482", "url": "https://cs.wikipedia.org/wiki?curid=135482", "title": "Horní Štěpanice", "text": "Horní Štěpanice\n\nHorní Štěpanice jsou částí obce Benecko v Krkonoších v okrese Semily v Libereckém kraji.\n\nHorní Štěpanice je též název katastrálního území o výměře 5,52 km. V katastrálním území Horní Štěpanice leží i Rychlov, Štěpanická Lhota a Zákoutí. Zástavba vsi je od roku 1995 chráněna jako vesnická památková rezervace.\n\nOsada (spolu s Dolními Štěpanicemi) byla založena pravděpodobně v rámci markvartické kolonizace Podkrkonoší, věrohodné historické prameny ale chybí. Za historické datum založení se pokládá rok 1304, kdy byl 28. července předán do užívání štěpanický hrad Janovi z Valdštejna. Jméno osady je odvozeno od jména vůdce kolonizační družiny, vladyky Štěpána (Ščepána).\n\nŠtěpanický hrad byl postaven Zdeňkem Markvartem z Hruštice brzy po dokončení hradu Waldenstein v Českém ráji (1280). Štěpanický hrad byl budován jako sídlo Zdeňkova syna Jana (již z Valdštejna). Na Jana též král Václav II. převedl Zdeňkovy výsady a práva. Hrad sloužil jako jedno z hlavních středisek osídlení Podkrkonoší, za druhé středisko lze považovat oblast Vysocka, kde Valdštejnové na skalním ostrohu na Jizerou vybudovali sesterský hrad Vysoký (přejmenovaný později na Nístějka). Na místě štěpanického hradu se v současné době nacházejí pouze rozvaliny, částečně rekonstruované z prostředků obce Benecko, která za tímto účelem založila nadaci.\n\nHorní Štěpanice jsou zajímavé i zachovalou lidovou architekturou s roubenými chalupami z krčků (zdivo je tvořeno krátkými kuláči, nikoliv typickými dlouhými trámy) a farním kostelem Nejsvětější Trojice.\n\n\n"}
{"id": "135486", "url": "https://cs.wikipedia.org/wiki?curid=135486", "title": "Pražský groš", "text": "Pražský groš\n\nPražský groš (, , ) byla stříbrná mince, kterou nechal na základě mincovní reformy, zpracované italskými právníky a bankéři, razit od roku 1300 český král Václav II. Mince byla ve své době ve střední Evropě široce užívaným platidlem. Její název pochází z latinského výrazu \"denarius grossus\" – tlustý denár.\n\nPražský groš byl na svoji dobu poměrně těžká a velká stříbrná mince. Hmotnost mince se pohybovala mezi 3,5–3,7 g s velkou ryzostí 933/1000 stříbra. Pražský groš se dělil na 12 menších peněz, tzv. parvů (lat. = \"malý\"). Po celou dobu své ražby měla mince v podstatě stále stejný obraz líce i rubu. Lícní strana nesla obraz české královské koruny a v dvojitém opisu jméno panovníka a text \"DEI GRATIA REX BOEMIE\" (\"Z Boží milosti král český\"). Rub mince nesl obraz českého heraldického lva a opis \"GROSSI PRAGENSES\" (\"Groše pražské\").\n\nRažbu mince podnítil nález bohatých stříbrných ložisek v Kutné Hoře a hospodářský rozvoj země, která tehdy patřila k nejvyspělejším v Evropě. Václav II. si proto pozval do Čech italské právní a finanční rádce. Mezi nimi sem roku 1292 přišel také právník Gozzius z Orvieta (také známý jako Gozzo z Orvieta), aby králi pomáhal se zákonodárnou činností. Na Václavův příkaz sestavil nový horní zákoník \"Ius regale montanorum\", jehož součástí byla také mincovní reforma. Tou se zaváděla ražba pražského groše a zakazoval se oběh neraženého stříbra.\n\nMince se razila ve Vlašském dvoře v Kutné Hoře. Za její vzor sloužil francouzský groš Ludvíka IX. z roku 1266, nazývaný \"gros tournois\" – tourský groš.\n\nPřestože si král Václav II. přál, aby mince byla „stálá“ a „věčná“, tak postupem doby klesala jak váha mince (až na 2,4 g), tak i ryzost mince (562/1000). Přesto byla mince velmi oblíbená a pronikla až za hranice českých zemí.\n\nV době husitských válek přechodně skončila ražba pražského groše, ovšem zůstal jako početní jednotka (kdy přesně se nerazilo není jisté, od 20. let 15. století, od r. 1433 se uvažuje o příležitostných ražbách, plně obnoveno za reformy Jiřího z Poděbrad, tedy po roce 1469). Po měnové reformě Jiřího z Poděbrad byl stanoven pevný poměr 2 míšenské groše se rovnají 1 pražskému. Ražbu groše ukončil roku 1547 Ferdinand I., kdy ji vystřídal stříbrný tolar.\n\nJako díl tolaru byl od roku 1573 ražen bílý groš (podle vzoru pražského groše raženého 1547) a od roku 1576 ještě poloviční malý groš (první mince s českým popisem znějícím MALEY GROSS). Přesto pražský groš platil dál a teprve patent Ferdinanda III. roku 1644 definitivně ukončil jeho oběh.\n\nPodle reformy Václava II. se razil pražský groš z pražské hřivny (tj. asi 253,17 g) – ovšem Josef Smolík poukázal, že se v této době používala řada dalších hřiven (zřejmě jako početní jednotka i jako mincovní jednotka). Z pražské hřivny se razilo 64 grošů, velmi rychle se prosadila početní jednotka kopa grošů (tj. 60 grošů). Přepočet na starší brakteátovou měnu byl stanoven 6 brakteátů = 1 groš.\n\nPůvodně se pro vnitřní trh počítalo se jedním druhem drobné mince, s parvem (12 do groše), v roce 1384 byly zavedeny další dva druhy drobných peněz, jejich nominální hodnota byla 1 groš = 7 penízů (nummi) = 14 haléřů = 28 obolů (oboli). Za husitství nastala v mnoha ohledech nouzová situace, groše se nerazily, naopak prosadily se drobné mince s malým podílem stříbra (kalíšky a flútky).\n\nMezinárodní trh si vyžádal ražbu zlatých mincí (od Jana Lucemburského raženy příležitostné zlaté), na které nebyl groš pevně navázán (poměr se pohyboval okolo půl kopy, ovšem s poklesem ryzosti groše se poměr zvyšoval). I po prosazení tolaru jako výchozí mince měnové soustavy byl poměr stanoven 1 tolar = 30 grošů (takto byl vymezen i pozdější bílý groš).\n\n"}
{"id": "135491", "url": "https://cs.wikipedia.org/wiki?curid=135491", "title": "Évariste Galois", "text": "Évariste Galois\n\nÉvariste Galois (25. října 1811, Bourg-la-Reine – 31. května 1832, Paříž) byl francouzský matematik. Formuloval Galoisovu teorii, jeden ze základních kamenů moderní algebry. Pomocí své teorie dokázal charakterizovat, kdy má obecný polynom tzv. radikálové řešení, tj. kdy je možno kořeny zapsat jen s užitím základních aritmetických operací a odmocnin. Považuje se též za zakladatele teorie grup. \n\nJeho otec byl ředitelem obecné školy a starosta, ovlivnila ho ale více vzdělaná matka, která ho vychovávala. \n\nV patnácti se nadchl pro matematiku, zhltal základní texty Adrien-Marie Legendra, Josepha-Louis Lagrangea, Augustina Louise Cauchyho, Carla Friedricha Gausse, Carla Gustava Jacoba Jacobiho ad. Přesto se mu dvakrát nepodařilo složit zkoušky na \"École Polytechnique\" (ve druhém případě prý zlostně hodil po zkoušejících hadr). Přihlásil se tedy na \"École preparatoire\", což byl de facto učitelský seminář připravující učitele pro státní střední školy. \n\nPřitom začal publikovat matematické články (\"Důkaz jedné věty o periodických řetězových zlomcích\" v \"Annales de Mathématique, Rozbor pojednání o algebraickém řešení rovnic\", \"O řešení numerických rovnic\" a \"K teorii čísel\"), avšak dobová matematika jim nevěnovala pozornost, některé jeho práce zaslané na Academie de Sciences se dokonce ztratily (patrně je hodil do koše sám Cauchy), což ho velice zraňovalo.\n\nV roce 1829 spáchal jeho otec sebevraždu, v důsledku štvavé kampaně, kterou proti němu jako republikánskému starostovi rozpoutal místní konzervativní kněz. To Galoise politicky zradikalizovalo. Roku 1830 nadšeně přivítal revoluční dění (tzv. červencová revoluce). Začal povstání podporovat, kvůli čemuž byl vyloučený ze školy. Poté vstoupil do Národní gardy, do radikální organizace Společnost přátel lidu a se zúčastnil pouličních bojů v Paříži. Byl i uvězněn, na 9 měsíců. \n\nV roce 1831 ho Siméon Denis Poisson vyzval, aby znovu předložil akademii věd své pojednání o algebraických rovnicích. Tentokrát již práci akademici posoudili pečlivě, ale stanovisko bylo zamítavé – důkazy prý byly nejasné.\n\nRok poté Galois zemřel. V důsledku milostného vzplanutí k dívce, kterou poznal ve vězení (možná však šlo i o jinou ženu), následně podstoupil souboj pistolemi se svým sokem. Byl střelen do břicha, podařilo se ho ještě převézt do nemocnice Cochin v Paříži, ale druhý den zranění podlehl. Podle některých spekulací bylo pozadí jeho zastřelení politické.\n\nTeprve s odstupem času si matematika povšimla, že jeho práce byly revoluční, neboť zcela mění pohled na algebru a otevírají brány teorie množin. On sám si revolučnosti svých prací byl dobře vědom, v jedné z předmluv bez zbytečné skromnosti napsal: \"Nebudu tvrdit jako jiní, že vše dobré v mé práci je dosaženo díky radám kohokoliv. Znamenalo by to lhát.\" Na Galoisově objevení měl zásadní podíl matematik Camille Jordan, jako první jeho dílo ocenil v roce 1843 a ve svém časopise \"Journal de Mathématiques Pures et Appliquées\" v roce 1846 publikoval matematik Joseph Liouville.\n\nOd 2. února 1999 nese jeho jméno asteroid hlavního pásu (9130) Galois.\n\n"}
{"id": "135492", "url": "https://cs.wikipedia.org/wiki?curid=135492", "title": "Otokar Walter st.", "text": "Otokar Walter st.\n\nOtokar Walter st. (15. srpna 1862 Staré Benátky – 9. června 1933 Plzeň) byl český sochař a štukatér.\n\nNarodil se ve Starých Benátkách v rodině truhlářského mistra Václava Waltra. Pocházel s osmi sourozenců. V roce 1888 se oženil s Antonií Kunešovou.. Byl otcem plzeňského sochaře Otokara Waltra ml. Je pochován na plzeňském ústředním hřbitově, oddělení 31.\n\n\n\n"}
{"id": "135494", "url": "https://cs.wikipedia.org/wiki?curid=135494", "title": "Kenneth Kunen", "text": "Kenneth Kunen\n\nKenneth Kunen je žijící americký matematik, profesor matematiky na univerzitě ve Wisconsinu.\n\nProslul především svými pracemi v oblasti pokročilé teorie množin a topologie.\n\nJe po něm pojmenována tzv. Kunenova bariéra, která stanovuje horní hranici pro bezespornost existence velkých kardinálních čísel.\n\n"}
{"id": "135495", "url": "https://cs.wikipedia.org/wiki?curid=135495", "title": "Gaussův integrál", "text": "Gaussův integrál\n\nGaussův integrál, také známý jako Eulerův-Poissonův integrál či Poissonův integrál, je integrál Gaussovy funkce \"e\" přes celou reálnou osu, tedy \n\nJména tomuto integrálu dali matematici Carl Friedrich Gauss, Leonhard Euler a Siméon Denis Poisson. \n\nIntegrál Gaussovy funkce označíme formula_2.\n\nObě strany rovnice umocníme na druhou, přičemž proměnnou ve druhém integrálu označíme formula_4.\n\nSoučin integrálů odpovídá dvojnému integrálu funkce dvou proměnných, která je součinem původních funkcí.\n\nGraf této funkce si můžeme představit jako kopec (tvarem připomíná horu Říp) nad rovinou s kartézskými souřadnicemi formula_7. Integrál představuje objem kopce. Jelikož je kopec souměrný podle svislé osy, hodí se k jeho popisu polární soustava souřadnic formula_8, do kterých funkci přepíšeme.\n\nTento integrál už lze jednoduše vyřešit metodou substituce (u = r) a jeho hodnota je formula_10. Odmocněním rovnice dostaneme výsledek.\n\n\n"}
{"id": "135496", "url": "https://cs.wikipedia.org/wiki?curid=135496", "title": "Butrus Butrus-Ghálí", "text": "Butrus Butrus-Ghálí\n\nButrus Butrus-Ghálí, : (14. listopadu 1922 Káhira – 16. února 2016 Káhira) byl šestý generální tajemník OSN v letech 1992–1996. Vystudoval práva na pařížské univerzitě a má diplom také z káhirské univerzity, kde později (do roku 1977) přednášel mezinárodní právo a mezinárodní vztahy.\n\nOd roku 1977 do roku 1991 pracoval jako státní tajemník na egyptském ministerstvu zahraničních věcí, později byl několik měsíců zástupce ministra zahraničních věcí. V té době sehrál významnou roli v mírových vyjednáváních mezi egyptským prezidentem Anwarem Sadatem a izraelským předsedou vlády Menachem Beginem.\n\nV roce 1992 byl zvolen do čela OSN. Na jeho působení ve funkci generálního tajemníka se nehledí jednoznačně. Byl kritizován za selhání OSN během genocidy ve Rwandě v roce 1994, kdy zemřelo nejméně 937 tisíc lidí. V červnu 1992 vyhlásil Agendu pro mír – jednání o preventivní diplomacii Peacekeeping.\n\nV roce 1996 skončilo Butrus-Ghálímu první funkční období. Tři africké země v Radě bezpečnosti navrhly rezoluci, která by mu zajistila zvolení ještě na druhé funkční období. USA však tento návrh vetovaly. Byl tak jediným generálním tajemníkem OSN, který nebyl zvolen do úřadu pro své druhé funkční období.\n\nRozdílné názory na mezinárodní politiku, než prosazují USA, nezapřel Butrus-Ghálí ani později. V září 2004 označil v rozhovoru pro egyptskou televizi USA jako „totalitní režim“.\n\nButrus Butrus-Ghálí publikoval dva memoáry:\n"}
{"id": "135497", "url": "https://cs.wikipedia.org/wiki?curid=135497", "title": "Parmenidés", "text": "Parmenidés\n\nParmenidés z Eleje (asi 510 př. n. l. - 450 př. n. l.) byl řecký předsokratovský filosof, narozen v řecké kolonii Elea (dnes Velia, součást obce Ascea u Salerna na jihu Itálie).\n\nParmenidés patří mezi nejvýznačnější řecké filosofy a Platón jej pokládal za „otce filosofie“, patrně proto, že jako první soustavně pochyboval o smyslovém poznání a věnoval se otázce bytí. Založil Elejskou školu, k níž dále patřil i jeho žák Zenon z Eleje a Melissos. O jeho životě není mnoho známo a z jeho jediného díla se zachovaly jen zlomky.\n\nPodle tradice napsal Parmenidés jediné veršované dílo, „O přírodě“ (\"Peri fyseós\"), které prý mělo asi 3000 veršů, z nichž se zachovalo asi 150. Báseň se snad skládala ze tří částí:\nV zachovaném zlomku předmluvy (DK 28 B 1) popisuje básník, jak jej „vědoucí kobyly“ v doprovodu panen unášejí cestou bohyně ke „bráně cest noci a dne“, jejíž veřeje ovládá „neúprosná Diké“ (osud, spravedlnost). Když ji průvodkyně ale uprosí, vpustí vůz k bohyni (snad Persefoně), jež básníka přivítá a sdělí mu to hlavní: je to božský úradek, že se dostal na tuto cestu, vzdálenou od běžných cest lidí, kde se dozví neotřesitelnou pravdu, na rozdíl od pouhých mínění smrtelníků, v nichž žádná pravda není.\nDalší zachované zlomky se týkají jednak metody, pravdy a omylu, dále poznání Vesmíru, živlů a jejich původu, zárodků a plození, a konečně běžného lidského vědomí. Tak je alespoň pořádají současná vydání.\n\nVzhledem ke fragmentární povaze zachovaného Parmenidova díla, navíc psaného neobyčejně hutným a úsporným jazykem, je jeho výklad krajně nejistý. Jisté je jen to, že jak Platón, tak Aristotelés si Parmenida neobyčejně vážili a Platón jej dokonce nechává vystupovat ve stejnojmenném dialogu se Sókratem, což ale historicky není možné. Parmenidovy názory touto cestou významně ovlivnily celou tradici západního metafysického a racionálního myšlení. Obvyklý a tradiční výklad proto vychází z toho, jak Parmenida chápali právě Platón a Aristoteles.\n\nParmenidés je v tomto pojetí první „kritický“ filosof, který se nespokojuje s běžným smyslovým poznáním a naopak je považuje za nejisté. Jisté poznání se musí zakládat na rozumové kritice, na požadavku bezespornosti a na pevných pojmech. Poznat lze jen to, co je stálé a se sebou samým totožné, kdežto změna, pohyb, vznik a zánik jsou jen povrchní zdání, na něž se nelze spolehnout. Na rozdíl od svých předchůdců, kteří se snažili vysvětlovat zkušenostní svět z nějakého principu či živlu, Parmenidés hovoří o bytí, které je jedno a stojí v jasném protikladu k nejsoucímu. „Co není, nemůže být.“ Parmenida lze tedy pokládat i za prvního teoretika, který nevychází ze zkušenosti, nýbrž ji naopak poměřuje a kritizuje racionálními kategoriemi.\n\nProti tomuto výkladu ovšem stojí, že ve zlomcích o světě Parmenidés sám o vzniku a zániku hovoří, jako kdyby naproti světu pravého bytí a poznání stál svět pouhého zdání. Jiní autoři připomínají, že Parmenidova báseň má náboženské, apokalyptické pozadí, takže ji nelze vykládat jen racionálně.\n\n\n\n\n\n\n"}
{"id": "135498", "url": "https://cs.wikipedia.org/wiki?curid=135498", "title": "Ernst Zermelo", "text": "Ernst Zermelo\n\nErnst Zermelo (27. července 1871 – 21. května 1953) byl německý matematik proslulý svými pracemi v oblasti teoretických základů matematiky – teorie množin a logiky.\n\nPůsobil jako profesor matematiky postupně na univerzitách v Göttingenu, v Curychu a ve Freiburgu.\n\nProslulým se stal jeho výsledek z roku 1904, kdy dokázal tzv. princip dobrého uspořádání, který je proto také někdy označován jako Zermelova věta.\n\nV roce 1908 publikoval svůj pokus o axiomatizaci teorie množin. Jeho práce byla ve dvacátých letech dále upřesněna Adolfem Fraenkelem a Thoralfem Skolemem a je dnes nejrozšířenější axiomatikou teorie množin, označovanou jako Zermelo-Fraenkelova teorie množin.\n\n"}
{"id": "135501", "url": "https://cs.wikipedia.org/wiki?curid=135501", "title": "Newtonův integrál", "text": "Newtonův integrál\n\nNewtonův integrál představuje definici určitého integrálu, která je založena na existenci primitivní funkce. Pod pojmem Newtonův integrál se často rozumí i související pojem neurčitý integrál (primitivní funkce), zatímco pro odvozený výpočet určitého integrálu se používá pojem výpočet podle Newtonova-Leibnizova vzorce. Primitivní funkce může z definice existovat pouze pro funkci jedné proměnné, ale Newtonův vzorec lze aplikovat i ve vícerozměrných integrálech.\n\nPokud je funkce formula_1 spojitá na intervalu formula_2, a funkce formula_3 je k ní na formula_2 primitivní, pak platí.\nTento vztah bývá též označován jako \"Newton-Leibnizova formule\", popř. se o něm také hovoří jako o \"základní větě integrálního počtu\".\n\nNewtonova definice určitého integrálu požaduje spojitost funkce na daném intervalu. Pokud není funkce na intervalu spojitá v konečně mnoha bodech, lze interval v bodech nespojitosti rozdělit a hledat primitivní funkce po částech. Pro tento případ je ještě potřeba definovat takzvaný „zobecněný Newtonův integrál“, který je v případě nespojitosti primitivní funkce v krajních bodech definován jako rozdíl jednostranných krajních limit. Tedy:\n\nVzhledem k tomu, že formula_3 je primitivní funkcí k formula_1, používáme obvykle při výpočtu zápis\n\nPojem primitivní funkce, jakož i objevení Newtonova-Leibnizova vzorce je připisován Gottfriedu Wilhelmovi Leibnizovi na podzim roku 1675 a Isaacu Newtonovi roku 1666. I když se vedly o autorství objevu celého diferenciálního počtu rozepře, oba matematici objev učinili zřejmě nezávisle na sobě .\n\nJejich snaha byla zjistit obecný vzorec pro výpočet plochy pod křivkou. V případě Isaaca Newtona byla tato snaha motivována i využitím v mechanice. V 19. století se při snaze eliminovat nejasně definované pojmy infinitesimálních veličin Leibnize a Newtona rozvinula metoda založená na limitě přibližných součtů, dnes nazývaná Riemannův integrál. Na počátku dvacátého století pak vznikla teorie obecného integrálu, nazývaná integrálem Lebesgueovým.\n\n"}
{"id": "135502", "url": "https://cs.wikipedia.org/wiki?curid=135502", "title": "Příjemky", "text": "Příjemky\n\nPříjemky () jsou místní část města Chotěboře. Leží v nadmořské výšce 576 m. Ves má 180 obyvatel.\n\nObec údajně vznikla v roce 1422, kdy byl dobyt Německý Brod a část tamních obyvatel požádala město Chotěboř o ochranu. Město jim vymezilo oblast Přijemek a jméno vzniklo od pojmu \"přijatý\" obyvatel města. První dochovaná zmínka o obci pochází z roku 1713, ale zároveň se uvádí, že obec platila úrok opatství žďárskému od starodávna.\n\nV těsném sousedství se nachází Marieves, která původně náležela k Počátkám. V roce 1957 došlo k odtržení od Počátek a ke sloučení v Příjemkami. Je zde pomník věnovaný obětem první a druhé světové války. V roce 1920 byl v obci založen sbor dobrovolných hasičů.\n\nNachází se zde malá vodní nádrž, která patří místnímu sboru hasičů. Dvakrát do roka se na této nádrži pořádají rybářské závody.\n"}
{"id": "135504", "url": "https://cs.wikipedia.org/wiki?curid=135504", "title": "Marieves", "text": "Marieves\n\nMarieves () je osada, která má dnes 86 obyvatel, leží 561 metrů nad mořem a patří k Příjemkám a městu Chotěboř.\n\nPůvod osady souvisí s Marií Oldřiškou La Motte-Frintropp, druhou manželkou Josefa Jáchyma Vančury z Řehnic. Manželský pár v rok své svatby (1811) poskytl pastviny obce Počátky svým lesním dělníkům, aby zde postavili sídliště. Vlivem Josefa Jáchyma Vančury z Řehnic jsou zde uplatněny moderní urbanistické zásady - domy jsou daleko od sebe a nestejně vzdálené od cesty. Původně se jednalo asi o Němce od Německého Brodu a Jihlavy.\n\nV roce 1957 byla osada oddělena od Počátek a připojena k sousedním Příjemkám.\n\nRodák Adolf Wencbauer nechal v obci vystavět pomník obětem první a druhé světové války. Je zde zmíněna i zakladatelka vsi.\n"}
{"id": "135505", "url": "https://cs.wikipedia.org/wiki?curid=135505", "title": "Ludmila Plecháčová-Mucalíková", "text": "Ludmila Plecháčová-Mucalíková\n\nLudmila Plecháčová, \"rozená\" Mucalíková (11. ledna 1910, Holešov – 16. října 2004) byla česká historička a vlastivědná pracovnice, původním povoláním úřednice.\n\nByla spoluzakladatelkou a dlouholetou předsedkyní Vlastivědného koužku v Holešově, členkou sboru Jednoty bratrské a funkcionářkou Sokola tamtéž. Krátce byla činná i v republikovém předsednictvu Sokola a byla první ženou v Československu, která působila jako rozhodčí v házené. Během druhé světové války byla pro svou účast v odboji vězněna.\n\nV řadě svých odborných i popularizujících statí se zabývala zejména dějinami rodného Holešova a okolí a též i dějinami protestantismu a zejména Jednoty bratrské na Moravě.\n\n"}
{"id": "135509", "url": "https://cs.wikipedia.org/wiki?curid=135509", "title": "Boston Bruins", "text": "Boston Bruins\n\nBoston Bruins je profesionální americký klub ledního hokeje, který sídlí ve městě Boston v Massachusetts. Do NHL vstoupil v ročníku 1924/25 a hraje v Atlantické divizi v rámci Východní konference. Své domácí zápasy odehrává v hale TD Garden s kapacitou 17 565 diváků. Klubové barvy jsou černá, zlatá a bílá.\n\nBruins se v roce 1924 stali prvním týmem NHL ze Spojených států. Jsou také jedním z týmů \"Original Six\" (\"původní šestice\") společně s Toronto Maple Leafs, Detroit Red Wings, New York Rangers, Montreal Canadiens a Chicago Blackhawks. Bruins jsou dále druhým nejúspěšnějším týmem z USA v počtu vyhraných Stanley Cupů. Své domácí zápasy hrají Bruins na ledě bostonské TD Garden, kde hrají již od roku 1995, kdy opustili Boston Garden.\n\nV roce 1923 se bostonskému potravinářskému magnátovi Charlesi Adamsovi podařilo přesvědčit vedení NHL k rozšíření do Spojených států amerických. Adams se zamiloval do hokeje při sledování finále Stanley Cupu mezi Montreal Canadiens a Calgary Tigers. Adams přesvědčil vedení ligy aby mu udělila práva na založení týmu v Bostonu, což se stalo 1. listopadu 1924.\n\nPrvní co pro svůj tým Adams udělal, bylo že si najal bývalého hráče Arta Rosse jako generálního manažera týmu. Ross se stal tváří Bruins na třicet let a to nejen jako generální manažer, ale i jako trenér.\n\nDále Adams pověřil Rosse vymyšlením názvu pro tým. Mělo to být nezkrocené zvíře zobrazující rychlost, hbitost a mazanost. Ross tak vymyslel název Bruins. \"Bruin\" je slovo označující medvěda ve starých klasických anglických pohádkách. Původními týmovými barvami se staly hnědá a žlutá, pocházející z barev Adamsova řetězce obchodů s potravinami First National Stores.\n\n1. prosince 1924 hrál tým v bostonské Boston Areně svůj první zápas, když porazil Montréal Maroons 2:1. V první sezoně se ovšem Bruins podařilo vyhrát pouze šest zápasů a skončili tak na posledním místě. V Boston Areně hrál tým už jen další tři sezóny, než se přestěhoval do Boston Garden. Boston Arenu později převzala Northeastern University, která v roce 1979 arénu renovovala a přejmenovala. Boston Arena s novým jménem Matthews Arena je nyní nejstarší funkční hokejovou arénou na světě.\n\nVe třetí sezoně se tým značně zlepšil. Ross využil zániku Western Hockey League k pořízení některých hvězdných hráčů. Jedním z nich byl také obránce původem z Fort Qu'Appelle v Saskatchewanu Eddie Shore. Bruins se v té sezoně dostali až do finále Stanley Cupu, ale prohráli s Ottawa Senators. Vyhrát se Bruins povedlo až v roce 1929 když ve finále narazili na New York Rangers. Kromě Shora se na tomto úspěchu významně podepsali také Harry Oliver, Dit Clapper, Dutch Gainor a brankář Tiny Thompson. Tato sezona byla první kterou Bruins hráli v Boston Garden.\n\nO sezonu později stanovili Bruins rekord, který stále platí. V základní části totiž vyhráli hned 87,5 procenta zápasů. Kromě toho přepsali také hodně týmových rekordů. Ve finále Stanley Cupu ale prohráli s Montreal Canadiens.\n\nV roce 1939 tým změnil své barvy na nynější černou a zlatou a opět vyhrál Stanley Cup. V této sezoně byl brankář Tiny Thompson vyměněn za Franka Brimseka, který vyhrál také Vezina Trophy a Calder Trophy, navíc se stal prvním nováčkem, který byl nominován do prvního All-Star týmu sezony a pro své úspěchy vyfasoval přezdívku „Mr. Zero“ (Pan Nula). Kromě něj k zisku tohoto Stanley Cupu významně přispěli i Bill Cowley, Mel Hill (kterému se pro góly v prodlouženích přezdívalo „Náhlá Smrt“), Milt Schmidt, Bobby Bauer a Woody Dumart.\n\nV roce 1940 Bruins vyměnili Eddieho Shora do New York Americans, kde ve stejném roce ukončil kariéru. O rok později vyhrál Boston svůj na dlouhou dobu poslední Stanley Cup. Další vyhráli až po 29 letech.\n\n2. světová válka negativně postihla i Bruins. Brimsek, Schimdt, Bauer a Dumart ztratili ve válce svá nejproduktivnější léta. Tým ale vedly jiné hvězdy, Bill Cowley, Dit Clapper a Busher Jackson. V roce 1943 byl počet týmů v NHL snížen na šest a tak začala éra „Original Six“. O rok později, Herb Cain, hrající za Bruins stanovil nový rekord v počtu bodů v základní části – 82. Bruins se ale stejně nedostali do play-off a Cain o dva roky později ukončil kariéru.\n\nPředválečné hvězdy se do týmu vrátili v sezoně 1945–46, kdy Dit Clapper vedl tým zpět do finále Stanley Cupu jako hrající trenér. O rok později pak ukončil kariéru a stal se prvním hráčem, který hrál v NHL alespoň 20 sezón. Další dva roky zůstal s Bruins už pouze jako kouč. Brimsek už nebyl tak dobrý jako před válkou, což se projevilo v tom, že po roce 1946 vypadli Bruins třikrát za sebou v prvním kole play-off, což vyústilo v rezignaci kouče Clappera. Brimsek byl v roce 1949 vyměněn do Chicaga. Naděje Bruins Don Gallinger dostal doživotní zákaz hraní hokeje. A tak se jediným velkým talentem týmu stal Johnny Peirson, kterého si pamatují i fanoušci ze sedmsátých let, kdy byl spoluhlasatelem přímých přenosů Bruins na WSBK-TV.\n\nNa začátku padesátých let nastala velká krize. Weston Adams, syn zakladatele Charlese Adamse a prezident týmu se dostal do finančních problémů a v roce 1951 musel být vykoupen majitelem basketballových Boston Celtics a arény Boston Garden Walterem A. Brownem. Mezi lety 1947 a 1967 se povedlo pouze čtyřikrát postoupit do play-off. V letech 1953, 1957 a 1958 se Bruins podařilo postoupit až do finále Stanley Cupu, ale pokaždé vypadli s Montreal Canadiens. Navíc v letech 1960–1967 se nedostali do play-off ani jednou.\n\n1. ledna 1954, Robert Skrak, asistent Franka Zamboniho, vynálezce nejznámější rolby na světě, předvedl personálu Boston Garden novou rolbu Zamboni Model E. Bruins pak jeden model rolby objednali a stali se prvním týmem NHL, který používal rolby této značky. První rolba vyjížděla na led Boston Garden ještě v osmdesátých letech, v roce 1988 si jí pak vzala pod svou ochranu Hokejová síň slávy v Torontu.\n\n18. ledna 1958, první hráč černé pleti, Willie O'Ree nastoupil k zápasu NHL. Za Boston hrál v sezonách 1957–58 a 1960–61, nastoupil ve 45 zápasech a připsal si 6 gólů a 10 asistencí.\n\nV této části historie týmu, Bruins neměli vypracovaný systém farem v nižších ligách. Proto museli často hledat volné hráče. Bruins tak podepsali Tommyho Williamse, vítěze ZOH 1960 za USA a jediného amerického hráče v NHL v roce 1962. „Uke Line“, ofenzivní formace pojmenovaná po ukrajinském původu jejich hráčů zažívala produktivní roky, a to i přesto, že celkově se týmu vůbec nedařilo. Členové lajny byli Johnny Bucyk, Vic Stasiuk a maďarský hráč Bronco Horváth.\n\nWeston Adams koupil tým zpět v roce 1964 po Brownově smrti a začal ho přestavovat. Do týmu přivedl především nyní legendárního obránce Bobbyho Orra, který v sezoně 1966–67 vyhrál Calder Trophy pro nejlepšího nováčka sezony.\n\nPak Bruins získali tři mladé forvardy, Phila Esposita, Kena Hodge a Freda Stanfielda z Chicaga. Phil Esposito vedl Bruins v lajně s Hodgem a Waynem Cashmanem. Stal se prvním hráčem v lize se 100 bodů a zlomil i další rekordy. Esposito je navíc stale jedním ze čtyř hráčů, kteří dokázali vyhrát Art Ross Trophy pro nejproduktivnějšího hráče NHL čtyřikrát v řadě. Dalšími třemi jsou Gordie Howe, Wayne Gretzky a Jaromír Jágr. S dalšími hvězdami jako byli Johnny Bucyk, John McKenzie, Derek Sanderson, Ken Hodge, Dallas Smith a brankář Gerry Cheevers se „Velcí zlí Bruins“ stali předním týmem ligy od šedesátých do osmdesátých let.\n\nV roce 1970, Bobby Orr svým gólem v prodloužení rozhodl finále Stanley Cupu proti St. Louis Blues a ukončil tak sérii 29 let bez poháru. Ve stejné sezoně navíc Orr získal nejvíce trofejí. Získal Norris Trophy pro nejlepšího obránce, Art Ross Trophy, Hart Trophy pro nejužitečnějšího hráče ligy a Conn Smythe Trophy pro nejužitečnějšího hráče play-off. Je stále jediným hráčem, kterému se povedlo vyhrát v jedné sezoně tyto čtyři trofeje.\n\nV další sezoně se stal trenérem Bruins bývalý obránce Bostonu a Montrealu Tom Johnson a v základní části se podařilo opět překonat několik rekordů. Stále drží rekord v počtu hráčů v nejlepší desítce kanadského bodování základní části. Dostalo se tam hned sedm hráčů. Čtyři z nich navíc překonali hranici sta bodů – byli to Orr, Esposito, Bucyk a Hodge. Navíc se jim povedlo překonat rekord v počtu vítězství v základní části. Ve čtvrtfinále play-off je ale vyřadili Montreal Canadiens s nováčkem Kenem Drydenem v brance.\n\nDalší sezona sice nebyla v základní části tak vydařená, ale v play-off se Bruins dostali až do finále, kde porazili New York Rangers v šestizápasové sérii. Zadák Rangers Brad Park, pak o Orrovi prohlásil, že rozdíl nedělal, ale sám rozdílem byl.\n\nPo zbytek sedmdesátých let zůstali Bruins stále silní, i přesto, že ztratili Cheeverse, McKenzieho i Sandersona. V roce 1974 se dostali opět do finále Stanley Cupu, ale prohráli s Philadelphia Flyers.\n\nNa další sezonu si nový kouč Don Cherry přivedl do týmu pár rváčů, Bruins ale stále dokázali soutěžit na nejvyšších příčkách ligy.\n\nV roce 1976 pak odešel Bobby Orr do Chicaga, kde v roce 1979 ukončil kariéru po mnoha operacích kolene. Dále Bruins vyměnili Esposita do New York Rangers za Brada Parka, Jeana Ratella, Carola Vadnaise a Joa Zanussiho. Park pak zaplnil díru v obraně po Bobbym Orrovi. Bruins se v té sezoně dostali do semifinále, kde prohráli s Philadelphií.\n\nGerry Cheevers se po sezoně vrátil zpět a Bruins se dostali přes Flyers do finále play-off, ale prohráli s Montrealem. Příběh se opakoval v roce 1978, s tím rozdílem, že Bruins měli velmi vyrovnaný útok – 11 hráčů překonalo hranici dvaceti gólů, což je dosud platný rekord NHL. Potom se Johnny Bucyk rozhodl ukončit kariéru, což znamenalo pro Bruins další velkou ztrátu.\n\nV semifinále roku 1979 pak Bruins narazili opět na Canadiens. Ve třetí třetině sedmého zápasu vedli Bruins o gól, ale dostali se do oslabení za příliš mnoho hráčů na ledě, což pomohlo Canadiens vyrovnat a v prodloužení skóre otočit. Trenér Bruins Don Cherry pak odešel do Colorada.\n\n23. prosince 1979 v newyorské Madison Square Garden, fanoušek New York Rangers ukradl hokejku Stana Jonathana při strkanici po konci zápasu a poté ho s ní praštil. Terry O'Reilly, pozdější kapitán Bruins, poté s některými svými spoluhráči vylezl do hlediště a porval se s některými fanoušky. Dostal za to trest na osm zápasů.\n\nV roce 1979 pak přišel do týmu další skvělý obránce a opět, hvězda Bruins v dalších dekádách, Ray Bourque. S hvězdami jakými byli právě Bourque, Park a dále Rick Middleton, se Bruins každý rok v osmdesátých letech podařilo dostat do play-off, nedostávali se ale moc daleko. V základní části dosáhli největšího úspěchu v roce 1983, kdy skončili první a jejich brankář Pete Peeters vyhrál Vezina Trophy pro nejlepšího gólmana ligy.\n\nBourque, Cam Neely a Keith Crowder vedli Bruins do dalšího finále Stanley Cupu v roce 1988. S Edmonton Oilers ale vypadli již po čtyřech zápasech. Z těchto čtyř zápasů ale hráli Oilers tři doma. Čtvrtý zápas byl původně plánován v bostonské Boston Garden, ale za vyrovnaného stavu ve třetí třetině vypadl proud a zápas byl anulován. Čtvrtý zápas se tak hrál až později v edmontonské aréně Northlands Coliseum.\n\nV roce 1990 s Bourquem, Neelym, Craigem Janneym, Bobbym Carpenterem, Donem Sweeneym a bývalým brankářem Oilers Andym Moogem, se Bruins dostali opět do finále, ale opět podlehli Edmontonu, tentokrát až po pěti zápasech.\n\nV letech 1988, 1990, 1992 a 1994 vždy narazili v play-off i na Montreal Canadiens a pokaždé je vyřadili. Bostonští fanoušci to brali jako pomstu za četná vítězství Canadiens v éře „Original Six“. V letech 1991 a 1992 byli Bruins pokaždé vyřazeni ve finále konference Pittsburghem, který vedl Mario Lemieux.\n\nOd roku 1993 se Bruins až nedokázali dostat v play-off moc daleko, i přesto, že měli talentované zbraně, kterými byli Adam Oates, Jozef Stümpel a Rick Tocchet. V roce 1993 skončili Bruins druzí v základní části, ale v prvním kole play-off je vyřadili Buffalo Sabres. Při předávání ocenění hodně členů týmu skončilo na druhých místech – Bourque na Norris Trophy, Oates na Art Ross Trophy a Lady Byng Trophy, Joe Juneau na Calder Trophy, Dave Poulin na Frank J. Selke Trophy, Moog na William M. Jennings Trophy a trenér Brian Sutter na Jack Adams Award. Ray Bourque se ale dostal do prvního All-Star týmu a Juneau do týmu nejlepších nováčků.\n\nV roce 1995 se Bruins stěhovali z Boston Garden. Poslední oficiální zápas byla prohra v play-off s New Jersey Devils, v září téhož roku se zde ale hrál i exhibiční zápas s Montrealem. Bruins se na další sezonu přestěhovali do FleetCenteru, který se nyní jmenuje TD Garden.\n\nV roce 1997, Bruins se poprvé po třiceti letech nedokázali dostat do play-off. Třicetiletá šňůra účastí v play-off je tak rekordem mezi všemi profesionálními týmy hrající nejvyšší severoamerické ligy.\n\nNejvětším rivalem Bostonu jsou Montreal Canadiens, na které v play-off narazili v historii třicetkrát. Dalším velkým rivalem je tým New York Rangers. Velkými rivaly byli také Hartford Whalers, než se přestěhovali do Severní Karolíny.\n\nV roce 2001 se Bruins, pod novým koučem Mikem Keenanem opět nedokázali dostat do play-off. Nejlepším střelcem byl Jason Allison.\n\nO rok později ale noví Bruins vyhráli poprvé od roku 1993 Severovýchodní divizi. V týmu dominovali nové hvězdy Joe Thornton, Sergei Samsonov, Brian Rolston, Bill Guerin, Mike Knuble a Glen Murray. V play-off je ale hned v prvním kole vyřadili Canadiens.\n\nV sezoně 2002–03 střídali Bruins dva brankáře – Steva Shieldse a Johna Grahama. V polovině sezony se ale jedničkou týmu stal nově příchozí veterán Jeff Hackett. Tým vypadl v play-off s pozdějším šampionem New Jersey Devils.\n\nDalší sezonu začal v bráně bývalý brankář Maple Leafs Felix Potvin. V sezoně ho ale nahradil Andrew Raycroft, který dovedl tým k dalšímu vítězství divize a sebe k vítězství Calder Trophy. Bruins vypadli v play-off s Montrealem.\n\nDalší sezona se kvůli stávce nekonala a tak se Bruins snažili pracovat především na lovení volných hráčů. Do týmu přišli Alexej Žamnov a Brian Leetch. Kapitán týmu Thornton byl vyměněn do San Jose Sharks za Marca Sturma, Brada Stuarta a Wayna Primeaua. V další sezoně startoval jako první brankář Fin Hannu Toivonen, ale ten se později zranil a novou jedničkou se stal Tim Thomas. Bruins se poprvé po pěti letech nedostali do play-off. Nový generální manažer Peter Chiarelli po sezoně přivedl obránce Zdena Cháru a útočníka Marca Savarda.\n\nSezona 2006–07 dopadla bídně, Bruins skončili v divizi na posledním místě. V další sezoně vypadli Bruins v play-off s Montrealem. Po většinu sezony byl zraněn šikovný útočník Patrice Bergeron, ale mladíci David Krejčí, Milan Lucic, Vladimír Sobotka a Petteri Nokelainen ho dokázali výborně nahradit.\n\nPo této neúspěšné sezoně tak přišly změny. Trenéra Dava Lewise vystřídal značně lepší Claude Julien. Bruins dostali také nové logo, které se ale od starého příliš neliší.\n\nV sezoně 2007–08 získali Bruins zpět ztracený respekt, dostali se do play-off ale v sedmizápasové bitvě je vyřadili Canadiens. Bruins ale opět získali i zájem fanoušků Nové Anglie, kteří preferovali jiné profesionální týmy z Bostonu (nehrající hokej).\n\nV další sezoně se Bruins hodně dobře vedlo a dokonce se začalo mluvit o comebacku „Velkých zlých Bruins“. Bruins vyhráli Východní konferenci, v play-off vyřadili rychle Montreal ale poté nestačili na Carolina Hurricanes. V dovednostní soutěži o nejtvrdší střelu na All-Star víkendu překonal bek Zdeno Chára rekord. Ten stanovil na 169,7 km/h.\n\nPo sezoně opustil tým jeden z nejlepších defenzivních útočníků ligy, Per-Johan Axelsson, který odešel do švédského týmu Frölunda HC. Dalším ztraceným hráčem se stal mladý a vynikající útočník Phil Kessel, který odešel do Toronta.\n\n1. ledna 2010 hráli Bruins na baseballovém Fenway Parku Winter Classic a porazili Philadelphia Flyers 2:1. Po tomto zápase se ale Bruins přestalo dařit i díky četným zraněním.\n\n\nOd roku 1975 je vlastníkem týmu Jeremy Jacobs. Ten reprezentuje tým ve výboru ředitelů, který sám šéfuje. Jacobs bývá často označován jako jedna z nejvlivnějších osobností ve sportech prestižními sportovními magazíny.\n\nPrincipálem týmu je Charlie Jacobs, generálním manažerem Don Sweeney, viceprezidentem Cam Neely a hlavním poradcem Harry Sinden.\n\nPřímé přenosy zajišťuje už zhruba třicet let NESN, komentátory jsou Jack Edwards a Andy Brickley.\n\nZdroj: \n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "135510", "url": "https://cs.wikipedia.org/wiki?curid=135510", "title": "Germánský futhark prostý", "text": "Germánský futhark prostý\n\nGermánský futhark prostý (nebo také starší futhark) je jedním ze způsobů zápisu runových znaků. Jedná se o nejstarší runovou abecedu a jeho název je odvozen od zvuku prvních run (F, U, Th, A, R, K). Pozdější verze se nazývají futhork (F, U, Th, O, R, K) – jedná se např. o anglosaský futhork (28 znaků) a vikinský futhork (16 znaků). Na okraj je možné zmínit armanenský futhork, který vytvořili pro svou potřebu nacisté za druhé světové války. Germánský futhark prostý obsahuje 24 run, které jsou rozděleny do tří skupin po osmi znacích, tzv. aettů (psáno též ætt). Aetty se nazývají po bohu, jemuž jsou zasvěceny (první je Freyův aett, třetí je Týrův aett), nebo podle první runy (druhý je Hagalaz aett).\n\nKaždá runa má svůj název, zvolený tak, aby reprezentoval zvuk příslušné runy. Rekonstruované názvy v pragermánštině byly vytvořeny na základě jmen jednotlivých run v pozdějších runových abecedách a souvisejících jmen písmen gótského písma. U většiny názvů se jejich rekonstrukce opírá o jistotu, že se nacházejí jak u gótských písmen, tak u anglosaského futharku i u severských run. Názvy pocházejí ze slovníku každodenního života i mýtů; některé jsou neutrální, některé pozitivní a některé negativní:\n\n"}
{"id": "135511", "url": "https://cs.wikipedia.org/wiki?curid=135511", "title": "Rankov (Chotěboř)", "text": "Rankov (Chotěboř)\n\nOsada Rankov () má 142 obyvatel, leží 564 m n. m. a náleží k městu Chotěboř\n\nPrvní zmínka o obci pochází z roku 1391, kdy měla název \"Wrankow\", což znamenalo Vrankův dvůr, či sídlo Vrankovských lidí.\n\nV roce 1488 patřila obec k malečskému statku, který vlastnil dědic Jiříka z Malče – Jaroslav z Malče. Maleč patřila benediktínskému klášteru ve Vilémově, který ji pronajímal příslušníkům šlechty. Nájemce Jíra z Jeníkova využil nepřehledné situace v roce 1421, kdy byl klášter dobyt husity a prohlásil statek za svůj majetek. V roce 1515 byl Malečský statek spolu s Rankovem zapsán Heřmanem Malečským z Malče Jiříkovi Přibkovi z Otaslavic, kterému patřil alespoň do roku 1544.\n\nV polovině sedmnáctého století je Rankov součástí chotěbořského panství, které vlastnil Rudolf Sezima Rašín z Rýzemburka. Roku 1848 vzniká samosprávná obec stejného jména. Z roku 1940 je dochována kaplička se zvoničkou až dodnes. Pomník padlým první a druhé světové války je chráněn jako kulturní památka České republiky.\n"}
{"id": "135512", "url": "https://cs.wikipedia.org/wiki?curid=135512", "title": "Seznam ekologů", "text": "Seznam ekologů\n\nEkolog je vědec zabývající se na vědecké úrovni ekologií.\n\n\n\n\n\n\n"}
{"id": "135514", "url": "https://cs.wikipedia.org/wiki?curid=135514", "title": "Sol (Mars)", "text": "Sol (Mars)\n\nSol je časová jednotka, odpovídající střednímu slunečnímu dni na povrchu planety Mars. Není součástí soustavy jednotek SI.\n\nJednotka sol je přibližně o 3 % delší než střední sluneční den na Zemi a rovná se 24,6598 hodiny (24 h 39 min 35,244 s), tj. 1,0275 dne. Hvězdný den na Marsu je zhruba o 2 minuty kratší než sol a trvá 24,6229 h (24 h 37 min 22,663 s).\n\nV přeneseném významu se slovo \"sol\" používá i pro kalendářní počítání časových intervalů na povrchu této planety, např. při popisu práce sond vysazených na povrch Marsu. Plnohodnotný marsovský kalendář však dosud nebyl definován, i když první návrhy se již objevily (např. návrh R. Zubrina ).\n\nNázev jednotky je odvozen od latinského slova \"sol\", znamenajícího \"slunce\".\n\n"}
{"id": "135519", "url": "https://cs.wikipedia.org/wiki?curid=135519", "title": "Střížov (Chotěboř)", "text": "Střížov (Chotěboř)\n\nStřížov () je ves čítající 144 obyvatel, ležící 560 m nad mořem a náležející k městu Chotěboř. K obci patří osada \"Hájek\". V blízkosti se nachází \"Panský rybník\" registrovaný jako významný krajinný prvek pro vzácné druhy rostlin a zbytky rašelinných luk v jeho okolí.\n\nNěkteré prameny spojují založení Střížova se jménem Lotar ze Střížova, o kterém se píše v roce 1287, ale přesvědčivé důkazy o tom nejsou. Obec ale určitě existovala na přelomu 13. a 14. století. Listiny pojednávající o převodu pozemků mezi Jitkovem a Slavětínem klášteru v Pohledu zmiňují totiž jména Protivoj ze Střížova a Zdislav ze Střížova. Listiny psali Čeněk z Borové a Albert z Borové, bratři z rodu Ronovců.\n\nRoku 1454 náležel Střížov k Malečskému statku. Po smrti Jíry z Malče jej vyprosili synové Heřman z Malče a Jiří z Malče. V následujícím půlstoletí je pak obec připojena k panství Přibyslavskému. Hynek Boček Zajímač z Kunštátu totiž Střížov uvádí v soupisu vsí, kterým daroval právo odúmrtě – poddaní mohli svobodně odkazovat svůj majetek. Roku 1515 koupil celé panství Mikuláš mladší Trčka z Lípy. Jeho dědicové pak panství se Střížovem prodali Karlu z Valdštejna a na Skále. Jeho dcera Kateřina sňatkem převedla majetek na Zachariáše z Hradce. Jáchym Oldřich z Hradce v roce 1597 prodal panství Zejdlicům z Schönfeldu. V roce 1623 byl majetek Rudolfa Zejdlice zabaven královskou komorou pro účast v protihabsburském povstání. Majetek pak koupil kardinál František, kníže z Ditrichsteina. Jeho potomci spravovali panství až do roku 1848, kdy došlo ke zrušení vrchnostenských správ.\n\nV obci stojí kaple z roku 1873, pomník připomínající oběti první a druhé světové války a kamenný křížek.\n"}
{"id": "135521", "url": "https://cs.wikipedia.org/wiki?curid=135521", "title": "Záložník (vojsko)", "text": "Záložník (vojsko)\n\nJako záložník (rezervista) bývá označován voják, který po ukončení aktivní služby v armádě (popř. základní vojenské služby) i nadále zůstává v pohotovosti pro případné nasazení ve válečném konfliktu.\n\nPojem záložník ve střední Evropě poprvé získal důležitost až po pruské porážce v bitvách u Jeny a Aerstedtu. Napoleon Bonaparte totiž Prusko donutil k drastické redukci armády, která nesměla mít více než 42 000 mužů.\n\nSystém armády byl reformován tak, že předpokládal krátký vojenský výcvik rekrutů, kteří se následně stali rezervisty a byli nasazeni až ve válce. Takto bylo možno výrazně snížit řady armády, ač se její vojenská síla nijak dramaticky nesnížila.\n\nZa Rakouska-Uherska byl vojenský záložník označován termínem \"dovolenec\" nebo \"stálý dovolenec\". Dovolenec nedostával plat a musel každou změnu bydliště ohlásit obecnímu představenému. Dále musel plnit řadu dalších povinností.\n\n\n"}
{"id": "135522", "url": "https://cs.wikipedia.org/wiki?curid=135522", "title": "Kniha přísloví", "text": "Kniha přísloví\n\nKniha přísloví nebo též Přísloví Šalomounova (hebrejsky ספר משלי nebo משלי שלמה) je jedna z knih Starého zákona, v hebrejském kánonu řazená do třetí skupiny biblických knih, mezi tzv. Spisy. Obsahem knihy jsou moudrá ponaučení, jejichž autorství je tradičně připisováno povětšinou králi Šalomounovi. Kniha pravděpodobně vznikla pod vlivem staroegyptského písemnictví, v němž měl tento druh literatury velmi dlouhou tradici v podobě literárního žánru Knih moudrých rad do života; český egyptolog Zbyněk Žába se domnívá, že obsahuje přímé překlady textu Amenemopova naučení.\nJedná se o nejstarší památku izraelského mudrosloví. Obsahově je pro tuto knihu příznačný její optimismus, který jako by nebral zřetel na životní skutečnosti: dobro bude odměněno, zlo bude potrestáno. Bohatství a blahobyt neminou člověka spravedlivého a zbožného.\n\n"}
{"id": "135523", "url": "https://cs.wikipedia.org/wiki?curid=135523", "title": "James Lovelock", "text": "James Lovelock\n\nSir James Ephraim Lovelock (* 26. července 1919, Letchworth, Anglie) je nezávislý vědec, autor, environmentalista a futurolog žijící v Cornwallu. Veřejnosti je znám zejména jako autor a popularizátor teorie Gaia, jako silný zastánce jaderné energetiky i jako autorita v oblasti výzkumu globálního oteplování.\n\nLovelock se narodil v Letchworth Garden City v hrabství Hertfordshire a Anglii. Získal nejdřív titul bakaláře chemie na University of Manchester (1941), v roce 1948 získal titul Ph.D. v medicíně na London School of Hygiene and Tropical Medicine, a v roce 1959 titul D.Sc. v oboru biofyzika.\n\nV roce 1961 se v NASA účastnil programu výzkumu Marsu (sondy Viking 1 a Viking 2 – pracoval na vývoji některých přístrojů). Právě srovnání mezi podmínkami na Marsu a na Zemi ho přivedlo k formulování nejprve hypotézy, později teorie Gaia. Tuto teorii rozpracoval především v 70. letech, řadu publikací o ní uveřejni i později.\n\nTeorie Gaia chápe planetu Zemi a život na ní jako jeden sám sebe regulující superorganismus. Tato teorie se stala inspiračním zdrojem hnutí New Age a řadě ekologických organizací. Často však byla používána způsobem a mírou, jakou jím původně nebyla myšlena. Lovelock interakci mezi Zemí a živou přírodou chápal jako seberegulující mechanismus, ale nikdy si nemyslel, že veškerý život na Zemi společně tvoří jedinou bytost (a už vůbec ne s vlastním vědomím).\n\nLovelock patří mezi vědce, kteří už dlouhou dobu varují před globálním oteplováním; oproti jiným vědcům je značně pesimistický. Domnívá se, že systém (pozitivních) zpětných vazeb způsobí masivní urychlení globálního oteplování, které může do konce 21. století způsobit smrt miliard lidí. Jednou z možností, jak toto oteplování zpomalit, je podle Lovelocka masivní expanze jaderné energetiky.\n\nMediální senzaci článkem způsobil preferencí jaderné energetiky už v roce 2004 (pro se však ve skutečnosti vyslovoval už dřív).\n\nSpolu s Chrisem Replayem taky navrhl jiný, netradiční způsob boje s globálním oteplováním: systém rour by pumpoval „výživnější“ vodu z dolních vrstev oceánu do vyšších, čímž by mohlo být stimulováno pohlcování uhlíku mořskými organismy. Tento návrh se však nedočkal příliš vlídného přijetí.\n\nLovelock je rovněž vynálezcem řady přístrojů a technických zlepšení např. detektoru elektronového záchytu (electron capture detector, ECD).\n\n\n"}
{"id": "135527", "url": "https://cs.wikipedia.org/wiki?curid=135527", "title": "Anglosaský futhork", "text": "Anglosaský futhork\n\nAnglosaský futhork je jedním ze způsobů zápisu runových znaků. Jedná se o mladší runovou abecedu než je germánský futhark prostý a jeho název je odvozen od zvuku prvních run (F, U, Th, O, R, K). Vznikl okolo roku 800 n. l. Počet run vzrostl z původních 24 nejprve na 26, posléze až na 33. Znaky jsou rozděleny do tří skupin, tzv. aettů (psáno též ætt).\n\n\n"}
{"id": "135529", "url": "https://cs.wikipedia.org/wiki?curid=135529", "title": "Vikinský futhork", "text": "Vikinský futhork\n\nVikinský futhork je jedním ze způsobů zápisu runových znaků. Jedná se o mladší runovou abecedu než je germánský futhark prostý a jeho název je odvozen od zvuku prvních run (F, U, Th, O, R, K). Vznikl okolo roku 800 n. l. Počet run byl zredukován na 16. Znaky jsou rozděleny do tří skupin, tzv. aettů (psáno též ætt), po šesti, pěti a pěti symbolech. Existují dvě verze - dánská a švédsko-norská, jak je vidět na obrázku.\n\n"}
{"id": "135533", "url": "https://cs.wikipedia.org/wiki?curid=135533", "title": "Control Myself", "text": "Control Myself\n\nControl Myself (Kontrola sebe) je píseň amerického rappera LL Cool J a zpěvačky Jennifer López. Píseň produkoval Jermaine Dupri, který do písně použil pár samplů známých písní.\nPíseň debutovala v Americe na čísle 84, postupně se, ale propracovala až do Top 5.\n"}
{"id": "135538", "url": "https://cs.wikipedia.org/wiki?curid=135538", "title": "Zdeněk Zapletal", "text": "Zdeněk Zapletal\n\nZdeněk Zapletal (* 3. září 1951 Kyjov) je český spisovatel a scenárista.\n\nNarodil se v Kyjově, do pěti let vyrůstal v Bzenci, potom ve Zlíně. Jeho otec v roce 1968 emigroval do Kanady. Po maturitě na SVVŠ v Otrokovicích studoval na Farmaceutické fakultě Univerzity Komenského v Bratislavě, kterou absolvoval v roce 1975. Během studií hrál v bratislavské folkové skupině Tunel a psal texty i hudbu k vlastním písničkám. Po studiích pracoval v letech 1975 - 1982 jako lékárník v Holešově. Poprvé publikoval básně v Mladém světě a kratší prózy v regionálním tisku. Po úspěchu románu \"Půlnoční běžci\", který se v té době stal bestsellerem (prodalo se přes 100 000 výtisků), odešel na volnou nohu a živil se jako spisovatel. V devadesátých letech vystřídal několik zaměstnání, byl prodavačem v butiku, stavebním dělníkem, řidičem, moderátorem zlínského Rádia Publikum (pořad o knihách a kultuře). Dva roky byl vedoucím knihkupectví Votobia v Kroměříži a Přerově. Později byl redaktorem a šéfredaktorem dalšího zlínského rádia – AZ Rádia. V roce 2004 byl „duchovním otcem“ tvůrčích dílen časopisu Reflex pořádaných v Hotelu Ogar v Pozlovicích. Má tři děti. Žije na Vysočině u Žďáru nad Sázavou.\n\nNa rok 2005 připravoval vydání románu \"Popík\" u brněnského nakladatelství Petrov. Kniha však vyšla až v roce 2013 v nakladatelství NOVELA BOHEMICA.\n\n\n\n\n\n\n"}
{"id": "135543", "url": "https://cs.wikipedia.org/wiki?curid=135543", "title": "Svinný", "text": "Svinný\n\nSvinný () je vesnice s 223 obyvateli náležející k městu Chotěboř. Leží v nadmořské výšce 545 metrů.\n\nNázev vznikl z místa výskytu divokých prasat, nebo z místa, kde se tato zvířata chovala. Poprvé je obec zmiňována v roce 1384, kdy se řešil spor chotěbořských měšťanů s majitelem vsi – klášterem benediktinů ve Vilémově. Soudce Jaroslav z Dobrušky rozhodl v roce 1398 ve prospěch kláštera a Chotěbořští museli platit mnichům úrok, jako ostatní poddaní. Poddaní se ještě snažili řešit spor přes chotěbořské panství a nakonec roku 1406 připadly pozemky definitivně ke klášteru.\n\nV roce 1488 patřila obec k malečskému statku, který vlastnil dědic Jiříka z Malče – Jaroslav z Malče. Maleč patřila benediktínskému klášteru ve Vilémově, který ji pronajímal příslušníkům šlechty. Nájemce Jíra z Jeníkova využil nepřehledné situace v roce 1421, kdy byl klášter dobyt husity a prohlásil statek za svůj majetek. Roku 1466 se pokusili chotěbořští o získání pozemků, ale opět neuspěli. V roce 1515 byl Malečský statek spolu se Svinným zapsán Heřmanem Malečským z Malče Jiříkovi Přibkovi z Otaslavic, kterému patřil alespoň do roku 1544. V roce 1591 byl Svinný součástí světelského panství, které vlastnili Trčkové z Lípy. Roku 1604 vyhověl Jan Rudolf Trčka z Lípy poddaným z Chotěboře a vyměnil Kojetín za ves Svinný. Výtěžek financoval chod kostela, fary a špitálu. Majetek Jana Rudolfa Trčky z Lípy byl konfiskován za účast na protihabsburském spiknutí Albrechta z Valdštejna. Císař Ferdinand II. daroval tento majetek Jaroslavu Sezimovi Rašínovi z Rýzmburka. Pánům z Chotěboře patřila obec až do zrušení poddanství a roku 1848 vznikla samospráva obce.\n\nVe vesnici se nachází kaplička z přelomu 19. a 20. století a pomník padlým ve světových válkách. Nachází se zde také památný strom: více než 200 let stará lípa zvaná „U Klepetků“.\n"}
{"id": "135559", "url": "https://cs.wikipedia.org/wiki?curid=135559", "title": "Rumunská armáda", "text": "Rumunská armáda\n\nRumunská armáda ( ) je jméno ozbrojených sil Rumunska. Rumunsko je od roku 2004 v NATO. Od roku 2007 je armáda plně profesionální. Dělí se na: pozemní síly, letectvo a námořnictvo.\n\nRumunská armáda se účastnila první světové války na straně Dohody, vstoupila do války 28. srpna 1916 vyhlášením války Rakousko–Uhersku. V té době byl náčelníkem generálního štábu Constantin Prezan. Rumuni měli početnou armádu, ale její výcvik nebyl dostatečný a materiální vybavení bylo zastaralé. Po vyhlášení války se Rumuni pokusili obsadit Sedmihradsko, ale byli odraženi, protože Spojenci neotevřeli balkánskou frontu tak, jak se zavázali spojeneckou smlouvou, a jih země (Valašsko) byl okupován vojsky Ústředních mocností. Král a vláda se přemístili do Jasů (Moldavsko). Po únorové revoluci v Rusku rumunská armáda zůstala jediným bojujícím spojencem Dohody na východní frontě a po reorganizaci během zimy 1916–17 odrazila ofenzivu vojsk Centrálních mocností a porazila německá a rakousko-uherská vojska vedena maršálem Mackensenem v srpnu 1917. Na konci války v roce 1918 Rumunsko provedlo mobilizaci a účastnilo se po boku Spojenců posledních bojů.\n\nRumunsko mělo uzavřenou obrannou alianci s Polskem proti SSSR. Rumuni také byli od roku 1921 součástí Malé dohody spolu s Československem a Jugoslávií namířené proti Maďarsku. V rámci unifikace armád Malé dohody odebíralo Rumunsko zbraně z Československa. To se netýkalo letadel, Rumuni odmítli čs. typy a nakoupili letadla z jiných zemí. Ve 30. letech se Rumunsko stalo členem Balkánské dohody.\n\nRumunsko bojovalo spolu s nacistickým Německem proti Sovětskému svazu, po boku Němců bojovaly na východní frontě dvě rumunské armády. V roce 1944 bylo území Rumunska obsazeno Rudou armádou.\n\nPo změně režimu se Rumunsko přidalo na stranu Spojenců a bojovalo po zbytek války spolu s Rudou armádou. Po jejím boku se jeho vojska probila přes Maďarsko a následně se dvě rumunské armády o síle téměř čtvrt milionu vojáků podílely na osvobození Československa, přičemž se ztrátami 66 495 mužů (z toho polovina padlých a nezvěstných) jim mezi osvobozovacími vojsky patří 2. místo, za Sověty. Rumuni se například zúčastnili bojů o Hodonín a okolí v roce 1945.\n\nOd roku 1955 bylo Rumunsko součástí Varšavského paktu. Během invaze vojsk Varšavské smlouvy v roce 1968 se nezúčastnila útoku na ČSSR.\n\nRumunská armáda má v současnosti 90 000 profesionálně vycvičených vojáků, z nichž 75 000 je vojenský personál a 15 000 jsou civilisté. Z 90 000 vojáků je 60 000 aktivních, zatímco zbytek vojáků patří do armádních záloh. Rozpočet armády je asi 1,8 miliard eur (tj. asi 1,33 % rumunského HDP).\n\nOd roku 2004 se Rumunsko účastní mise NATO v Afghánistánu.\n"}
{"id": "135563", "url": "https://cs.wikipedia.org/wiki?curid=135563", "title": "Pražský přebor", "text": "Pražský přebor\n\nPražský přebor oficiálně Pražská teplárenská přebor mužů patří společně s ostatními krajskými přebory mezi páté nejvyšší fotbalové soutěže v Česku. Je řízen Pražským fotbalovým svazem. Účastní se ho 16 týmů z oblasti hlavního města Prahy.\n\nHraje se od roku 1952. Vítěz postupuje do některé z Divizí (A, B nebo C).\n\nHraje se každý rok systémem podzim-jaro se zimní přestávkou. Každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do Divize. Od roku 2018 sestupují 4 poslední týmy a postupují 2 týmy z každé skupiny Pražské I. A třídy.\n\n\nPoznámka: do sezóny 1993/94 se za vítězství udělovaly 2 body\n\nZdroje: \n\n\nZdroje: \n\n"}
{"id": "135576", "url": "https://cs.wikipedia.org/wiki?curid=135576", "title": "Krajské přebory", "text": "Krajské přebory\n\nKrajské přebory patří společně s pražským přeborem mezi páté nejvyšší fotbalové soutěže v Česku. Jsou řízeny krajskými fotbalovými svazy. Hraje se každý rok od léta do jara se zimní přestávkou. Vítězem přeboru se stává tým s nejvyšším počtem bodů v tabulce a postupuje do příslušné divize. Nižší soutěží jsou Fotbalové I. A třídy.\n"}
{"id": "135578", "url": "https://cs.wikipedia.org/wiki?curid=135578", "title": "Přebor Středočeského kraje", "text": "Přebor Středočeského kraje\n\nPřebor Středočeského kraje patří společně s ostatními krajskými přebory mezi páté nejvyšší fotbalové soutěže v Česku. Je řízen Středočeským krajským fotbalovým svazem. Hraje se každý rok od léta do jara se zimní přestávkou. Účastní se ho 16 týmů – ze Středočeského kraje, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do Divize A. Poslední dva týmy sestupují. Jeden do I.A třídy – skupina A, jeden do I.A třídy – skupina B. Do Přeboru Středočeského kraje vždy postupuje vítěz I.A třídy – skupina A a vítěz I.A třídy – skupina B.\n\npostupující z 1.A třídy v sezoně 09/10\nHradištko – vítěz (jen o skóre)\nŠtěchovice – 2. tým 1.A třídy\n\n"}
{"id": "135583", "url": "https://cs.wikipedia.org/wiki?curid=135583", "title": "Sweet Freedom", "text": "Sweet Freedom\n\nSweet Freedom je šesté studiové album britské rockové skupiny Uriah Heep; první u Warner Bros.\n\nSpolečnost Warner Bros album podporovala dost nepřiměřeně a tak v USA i Británii vzniklo pouze 10 000 kopií. Toto album je také považováno za jedno nejznámějších alb skupiny. Nejznámější skladba z alba je Stealin'. V Billboard žebříčku album Sweet Freedom dosáhlo #33 pozice v USA a #18 v Británii.\n\n"}
{"id": "135584", "url": "https://cs.wikipedia.org/wiki?curid=135584", "title": "Václav Fortunát Durych", "text": "Václav Fortunát Durych\n\nVáclav Fortunát Durych (28. září 1735 Turnov – 31. srpna 1802 Turnov) byl český katolický kněz, buditel, člen řádu paulánů, latinsky píšící filolog, slavista, orientalista, biblista, překladatel, stoupenec ideje slovanské sounáležitosti, učitel orientálních jazyků, zakladatel a průkopník českého odborného slavistického studia.\n\nPo středoškolských studiích na piaristických gymnáziích v Kosmonosích a ve Slaném vstoupil do paulánského řádu v Tachově (1751), na kněze byl vysvěcen v roce 1758. Následně působil jako učitel teologie, aramejštiny, hebrejštiny a řečtinyv paulánských klášterních školách (Vídeň, Mnichov), v letech 1767–1784 v pražském konviktu svého řádu, kde byl examinátorem u doktorátů z řečtiny a hebrejštiny, několikrát zastával pozici spolurektora a tři roky funkci provinciálního vikáře. Jako suplující profesor přednášel na pražské univerzitě hebrejštinu.\n\nJiž v době svého mnichovského pobytu se vedle orientalistiky začal systematicky věnovat slavistice, v těchto studiích pokračoval i v Praze, kde navázal odborné i přátelské kontakty zejména s obrozenci F. M. Pelclem, M. A. Voigtem, G. Dobnerem a K. R. Ungarem. K jeho žákům, ale zároveň i přátelům a blízkým spolupracovníkům patřili především Josef Dobrovský a František Faustin Procházka, které pro slavistická studia získal.\nV roce 1776 byl z podnětu císařovny Marie Terezie spolu s F. F. Procházkou pověřen přípravou nové verze Bible svatováclavské, její revidovaný překlad (nazývaný též \"Bible císařská\") vyšel v letech 1778 (Nový zákon) a 1780 (Starý zákon). Ve své době byla pro svou ryzí češtinu považována za vzor jazykové i pravopisné dokonalosti.\n\nPo zrušení pražského paulánského kláštera (1784) mu byla přiznána malá penze, od července 1785 do roku 1796 žil v řádovém konventu ve Vídni, kde se souhlasem Josefa II. studoval slavika v tamní císařské (dvorní) knihovně a připravoval k vydání své vrcholné životní dílo \"Bibliotheca slavica\" (Knihovna slovanská). Z původně ohlášených pěti svazků však vydal v roce 1795 jen první díl (rukopis druhé části díla se po roce 1800 ztratil v tiskárně v Pešti).\n\nKdyž byl v roce 1796 zrušen i vídeňský paulánský klášter, V. F. Durych se vrátil do rodného Turnova, kde prožil poslední léta svého života poznamenaná soustavně se zhoršujícím zdravotním stavem a vážnými existenčními starostmi.\n\n\nV centru jeho slavistického bádání byly především církevněslovanský jazyk a literatura, staročeské biblické překlady, etymologie, značnou pozornost věnoval hlaholskému a cyrilskému písmu i otázkám slovanské liturgie.\nJe právem považován za prvního českého slavistu,spis \"De-slavo bohemica…\" představuje filologický počátek rozvoje vědecké paleoslovenistiky na české půdě, na nějž navázali zejména Josef Dobrovský a Pavel Josef Šafařík, následně pak další generace nejen českých slavistů.\n\nVedle pojednání o hebrejských hláskách \"Dissertatio philologica…\" (1767), historicky zaměřené práce \"De originibus…\" (1777) a spolupráce na novém překladu Bible, představuje vrchol jeho vědeckého díla nedokončená \"Bibliotheca slavica…\"\nJejím cílem bylo přinést podrobné informace o nejstarších dějinách slovanských národů se zaměřením na význam, jednotnost a starobylost jejich kultury a jazyků. V době svého vídeňského pobytu objevil a popsal rukopisy staročeské literatury (\"Evangeliář vídeňský\", zlomek \"Legendy o dvanácti apoštolích\"), v posledních letech života se také zabýval regionálními historickými studiemi o rodném Turnovsku.\n\n\n\n\n\n"}
{"id": "135587", "url": "https://cs.wikipedia.org/wiki?curid=135587", "title": "Josef Hrabák", "text": "Josef Hrabák\n\nJosef Hrabák (3. prosince 1912 Brno – 6. srpna 1987 Brno) byl český literární historik, teoretik a kritik, komparatista a univerzitní profesor české literatury. Jeho dcerou je jazykovědkyně Marie Krčmová.\n\nPo maturitě v roce 1931 studoval v letech 1931-1934 češtinu a francouzštinu na Filozofické fakultě Masarykovy univerzity (FF MU) v Brně. Doktorát filozofie získal v roce 1937 prací \"Staropolský verš ve srovnání se staročeským\", habilitační práci \"Smilova škola\" obhájil roku 1946, v roce 1948 byl jmenován profesorem. Titul doktora filologických věd získal v roce 1956 prací \"Studie ze starší české literatury\".\n\nV letech 1935-1945 učil na středních školách v Lipníku nad Bečvou a v Brně. Od roku 1945 přednášel na Filozofické fakultě MU v Brně, kam v roce 1953 přešel natrvalo, současně v letech 1946-1952 působil na brněnské pedagogické fakultě. V letech 1950-1952 byl proděkanem pedagogické fakulty, v letech 1954-1960 děkanem filozofické fakulty. V letech 1953-1970 vedoucím katedry České literatury a literární vědy.\n\nRoku 1937 byl přijat do Pražského lingvistického kroužku. Byl předsedou Literárněvědné společnosti při Československé akademie věd (ČSAV), od roku 1952 byl členem vědecké rady Ústavu české a světové literatury ČSAV a vědeckým vedoucím brněnského pracoviště, které bylo zřízeno 1961 z jeho podnětu.  Byl členem uměnovědného kolegia ČSAV a hlavním redaktorem Památek staré literatury české (1953-1987). V roce 1965 by zvolen členem korespondentem ČSAV. Od roku 1970 byl členem redakční rady České literatury, v letech 1970-1972 hlavním redaktorem.  Byl také redaktorem Hosta do domu, Časopisu Matice Moravské (1952-1962), Literatury ve škole (1955-1958), redigoval List Sdružení moravských spisovatelů (1947-1948), Listy filologické (1961-1987) a Českou literaturu (1970-1972). Podílel se na vzniku a činnosti Památníku Petra Bezruče v Opavě, pracoval v Socialistické akademii (byl předsedou městské sekce Jazyk a literatura), ve Svazu československých spisovatelů, později ve Svazu českých spisovatelů.  \n\nPodnikal studijní a přednáškové cesty do tehdejšího SSSR, do Polska, tehdejší Jugoslávie, do Německa, Anglie, Francie, Bulharska.\n\nJiž od prvních knižních publikací je patrný jeho zájem o teoretické a morfologické problémy literatury,  postupně směřuje ke komplexnímu studiu literatury, k odhalování smyslu formových složek slovesného díla a jejich těsného sepětí s ideovou myšlenkovou dominantou literárního výtvoru.\n\nTěžiště jeho páce byla teorie literatury, zvláště versologie, a metodologie. Publikace z této oblasti tvoří nejvýznamnější část jeho díla \"Úvod do teorie verše,\" 1956; \"Z problémů českého verše\", 1964; \"Studie o českém verši,\" 1959 a \"O charakter českého verše,\" 1970. Napsal učební texty \"Literární komparatistika,\" 1971 a \"Poetika,\" 1973. S Vladimírem Štěpánkem spolupracoval na publikaci \"Úvod do teorie literatury\", 1987. Populárněvědně jsou pojata díla \"Umíte číst poezii?,\" 1963, v přepracované a rozšířené verzi s názvem \"Umíte číst poezii a prózu?,\" 1971. Genologicky orientované jsou \"Čtení o románu,\"1981;  \"Napínavá četba pod lupou,\" 1986 a \"Od laciného optimismu k hororu,\"1988.\n\nVedle teorie literatury se věnoval i dějinám české literatury, zvláště literatury starší, především ze století 14., 17. a 18.  Syntetické zobrazení českého literárního vývoje je zachyceno v akademických \"Dějinách české literatury I,\" 1959, které redigoval a na kterém se podílel z velké části i jako autor. Pro studijní potřeby vydal spis \"Starší česká literatura,\" 1964.\n\nKoncepci dějin starší české literatury propracoval v knize \"Studie ze starší české literatury,\" 1956. Byl také tvůrcem 1. svazku třídílné antologie \"Tisíc let české poezie\", 1974 a vedoucím autorského kolektivu \"Průvodce po dějinách české literatury,\" 1976.\n\nVěnoval se také nové literatuře, například \"Petr Bezruč a jeho doba\", 1946; \"Šest studií o nové české literatuře\",1961, monografie \"Rudolf Těsnohlídek\", 1982, \"Karel Nový\",1983; \"Miloš V. Kratochvíl\",1979; \"František Kožík\",1984 a \"Jiří Křenek\",1988.\n\nVydal svou autobiografii \"Život s literaturou,\" 1982.\n\n\n\n\n\n"}
{"id": "135597", "url": "https://cs.wikipedia.org/wiki?curid=135597", "title": "Přebor Královéhradeckého kraje", "text": "Přebor Královéhradeckého kraje\n\nPřebor Královéhradeckého kraje patří společně s ostatními krajskými přebory mezi páté nejvyšší fotbalové soutěže v Česku. Je řízen Královéhradeckým krajským fotbalovým svazem. Hraje se každý rok od léta do jara se zimní přestávkou. Účastní se ho 16 týmů - z Královéhradeckého kraje, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do Divize C. Poslední tým sestupuje do I.A třídy. Do Přeboru Královéhradeckého kraje vždy postupuje vítěz I.A třídy. Pokud do přeboru nesestoupí tým z divize, tak je postupující tým z přeboru automaticky nahrazen druhým týmem I.A třídy.\n"}
{"id": "135602", "url": "https://cs.wikipedia.org/wiki?curid=135602", "title": "Alfred Sisley", "text": "Alfred Sisley\n\nAlfred Sisley (30. října 1839, Paříž, Francie – 29. ledna 1899, Moret-sur-Loing, Francie) byl francouzský impresionistický malíř anglického původu.\n\nV Gleyrově ateliéru se seznámil s Claudem Monetem a Frédérikem Bazillem. Stal se členem batignollské skupiny a později přesvědčeným impresionistou, jímž zůstal až do smrti. Zprvu zámožný amatér se stal roku 1870 po finančním úpadku rodiny malířem z povolání. S Camillem Pissarrem pobýval v Louveciennes, kde maloval v plenéru náladové krajiny. Od 1879 se usadil v Moret-sur-Loing. Zemřel, aniž se dočkal úspěchu; teprve po smrti dosáhly jeho obrazy vysokých cen.\n\nSisley nejvěrněji sledoval zásady Monetova impresionismu; začal malovat pod vlivem G. Courbeta a J. B. C. Corota, ale po první výstavě impresionistů, jíž se účastnil, přejal impresionistickou techniku čistých barev a děleného rukopisu. Na rozdíl od Moneta však nikdy neztratil smysl pro soudržný tvar. Věnoval se výlučně krajinomalbě, vybíraje si své motivy z povodí Seiny, z Ile-de-France, z okolí Fontainebleau a Moreta.\n"}
{"id": "135606", "url": "https://cs.wikipedia.org/wiki?curid=135606", "title": "Ósumi (poloostrov)", "text": "Ósumi (poloostrov)\n\nPoloostrov Ósumi (大隅半島, \"Ósumi-hantó\") vybíhá na jih z japonského ostrova Kjúšú. Na jeho jižním cípu se nachází nejjižnější bod ostrova mys Sata. Z východu jsou břehy poloostrova omývány vodami Tichého oceánu a směrem na západ leží za Kagošimským zálivem poloostrov Sacuma. Administrativně je součástí prefektury Kagošima.\n\nV roce 1914 sopečný výbuch spojil bývalý ostrov Sakuradžima se severozápadní částí poloostrova.\n"}
{"id": "135614", "url": "https://cs.wikipedia.org/wiki?curid=135614", "title": "Přebor Jihočeského kraje", "text": "Přebor Jihočeského kraje\n\nPřebor Jihočeského kraje (Ondrášovka Krajský přebor mužů) patří společně s ostatními krajskými přebory mezi páté nejvyšší fotbalové soutěže v Česku. Je řízen Jihočeským krajským fotbalovým svazem. Hraje se každý rok od léta do jara se zimní přestávkou. Účastní se ho 16 týmů - z Jihočeského kraje, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do Divize A. Poslední dva týmy sestupují. Jeden do I.A třídy - skupina A, jeden do I.A třídy - skupina B. Do Přeboru Jihočeského kraje vždy postupuje vítěz I.A třídy - skupina A a vítěz I.A třídy - skupina B.\n"}
{"id": "135616", "url": "https://cs.wikipedia.org/wiki?curid=135616", "title": "MDN Web Docs", "text": "MDN Web Docs\n\nMDN Web Docs (dříve Mozilla Developer Network a Mozilla Developer Center) jsou webové stránky provozované Mozilla Foundation, které obsahují dokumentaci k projektům založených na Mozille jako Firefox či Thunderbird a webových standardům a technologiím (např. HTML5 nebo JavaScript). Používá vlastní platformu s názvem Kuma napsanou v jazyce Python, která umožňuje každému uživateli obsah upravovat nebo překládat do vlastního jazyka. Server byl založen v roce 2005 pod názvem Mozilla Developer Center a část jeho obsahu pocházela z dnes již zrušeného serveru Netscape DevEdge.\n\n\n"}
{"id": "135620", "url": "https://cs.wikipedia.org/wiki?curid=135620", "title": "Miroslav Bázlik", "text": "Miroslav Bázlik\n\nMiroslav Bázlik (* 12. dubna 1931 Partizánska Ľupča) je slovenský hudební skladatel a klavírista.\n\nOd roku 1990 působí jako pedagog na VŠMU v Bratislavě. Je autorem opery \"Peter a Lucia\", oratórií (\"Canticum Jeremiae\"), orchestrálních i komorních děl, elektroakustických skladeb (balet \"Búrka\") i vokální tvorby.\n\nPodává taktéž filosofický rozbor a výklad děl zejména Johanna Sebastiana Bacha, Ludwiga van Beethovena a skladatelů z období romantismu.\n"}
{"id": "135621", "url": "https://cs.wikipedia.org/wiki?curid=135621", "title": "Dolní Štěpanice", "text": "Dolní Štěpanice\n\nDolní Štěpanice jsou část obce Benecko v Krkonoších v okrese Semily v Libereckém kraji. Osada je nachází v údolí ve tvaru Y, tvořeného soutokem potoka Cedronu a říčky Jizerky.\n\nDolní Štěpanice je též název katastrálního území o výměře 2,43 km².\n\nOsada (spolu s Horními Štěpanicemi) byla založena pravděpodobně v rámci markvartické kolonizace Podkrkonoší, věrohodné historické prameny ale chybí. Za historické datum založení se pokládá rok 1304, kdy byl 28. července předán do užívání štěpanický hrad Janovi z Valdštejna. Jméno osady je odvozeno od jména vůdce kolonizační družiny, vladyky Štěpána (Ščepána).\n\nOba vodní toky u osady sloužily k pohonu mlýnů a podél obou toků vedou i cesty. Podél Jizerky vede silnice vybudovaná ve 30. letech 20. století spojující Jilemnici s hřebenovými partiemi Západních Krkonoš (tzv. Masarykova horská silnice, sloužící k výstavbě opevnění) a podél Cedronu vede silnice č. 28624 na Benecko.\n\n\n\n\n"}
{"id": "135623", "url": "https://cs.wikipedia.org/wiki?curid=135623", "title": "Přebor Plzeňského kraje", "text": "Přebor Plzeňského kraje\n\nPřebor Plzeňského kraje patří společně s ostatními krajskými přebory mezi páté nejvyšší fotbalové soutěže v Česku. Je řízen Plzeňským krajským fotbalovým svazem. Hraje se každý rok od léta do jara se zimní přestávkou. Účastní se ho 16 týmů – z Plzeňského kraje, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do Divize A. Poslední tři týmy sestupují do I.A třídy. Do Přeboru Plzeňského kraje vždy postupuje vítěz, druhý tým a třetí tým I.A třídy.\n\n"}
{"id": "135624", "url": "https://cs.wikipedia.org/wiki?curid=135624", "title": "Ishtar Terra", "text": "Ishtar Terra\n\nIshtar Terra (latinsky \"Ištařina země\") je druhá největší tektonická vyvýšenina na planetě Venuši po rovníkové Aphrodite Terra. Nachází se v blízkosti severního pólu planety a svou velikostí se podobá pozemské Austrálii. Ishtar Terra obsahuje čtyři hlavní pohoří Venuše – na východě Maxwell Montes (nejvyšší bod na planetě s výškou přes 11 km), na severu Frejya Montes, na západě Akna Montes a Danu Montes na jihu. Tato pohoří obklopují jakousi náhorní planinu pojmenovanou Lakshmi Planum. V oblasti se také nachází mnoho terénů typu tessera, které svědčí o intenzivní tektonické činnosti.\n\n"}
{"id": "135625", "url": "https://cs.wikipedia.org/wiki?curid=135625", "title": "Stanley Cup", "text": "Stanley Cup\n\nStanley Cup (česky též Stanleyův pohár) je hokejová trofej udělovaná každoročně vítěznému týmu playoff NHL. Bývá též nazývaný The Cup (Ten Pohár), The Holy Grail (Svatý grál) nebo Lord Stanley's Mug (Džbánek Lorda Stanleyho) a Lord Stanley's Cup (Pohár Lorda Stanleyho). V ostatních třech hlavních severoamerických soutěžích (NBA, MLB a NFL) se pohár vyrábí každý rok nový, ale Stanley Cup koluje mezi týmy. Tým si ho může ponechat do té doby, než ho vyhraje jiný tým. Na podstavec poháru jsou vyrývána jména trenérů, managementu a hráčů, kteří se zasloužili o získání poháru pro jednotlivé týmy. Původní pohár je vyroben ze stříbra a má výšku 18,5 centimetru a průměr 29 centimetrů. Celá současná trofej, podstavec osazený kopií originálního poháru, je vyrobena ze stříbra a slitiny niklu, měří 89,54 centimetrů na výšku a váží 15,5 kilogramu. \n\nPůvodní název zněl \"Dominion Hockey Challenge Cup\", trofej byla věnována roku 1892 kanadským generálním guvernérem Lordem Stanleym z Prestonu jako trofej pro nejlépe umístěný hokejový amatérský klub v Kanadě. V roce 1915 se dvě profesionální ligy, NHA a PCHA dohodly, že budou bojovat o Stanley Cup. Po době slučování a odstupování týmů se Stanley Cup v roce 1926 stal trofejí pro vítěze NHL.\n\nPo svém jmenování kanadským guvernérem královnou Viktorií 11. června 1888 se Lord Stanley se svou rodinou přímo zamiloval do ledního hokeje. V roce 1889 na Zimním karnevalu v Montréalu viděl poprvé hokejový zápas mezi Montreal Victorias a Montreal Hockey Club. V té době byl ještě ligový hokej v Kanadě na počátku a pouze Montreal a hlavní město Ottawa měly něco podobajícího se ligám. \n\nCelá rodina Lorda Stanleyho začala hrát hokej. Jeho synové Arthur a Algernon založili nový tým zvaný \"Ottawa Rideau Rebels\" a Arthur navíc hrál jednu z klíčových rolí na počátku Ontario Hockey Association a také přinesl hokej do Velké Británie. Oba synové pak přesvědčili svého otce, aby věnoval trofej pro nejlepší tým Kanady, a ten tak učinil.\n\nZanedlouho si Lord Stanley koupil punčovou mísu vyrobenou v Sheffieldu od londýnského stříbrníka G. R. Collise za sumu, která v přepočtu odpovídala padesáti americkým dolarům. Na jedné straně vyryl jméno \"Dominion Hockey Challenge Cup\" a na druhé nápis \"Od Stanleyho z Prestonu\".\n\nLord Stanley nikdy neviděl zápas o Stanley Cup a nikdy pohár nepředával vítězi. Jeho působení ve funkci guvernéra skončilo v září 1893, 15. července se musel vrátit do Anglie. V dubnu téhož roku totiž jeho starší bratr Edward, 15. hrabě Derby, zemřel, a Lord Stanley se stal jeho nástupcem.\n\nV této éře všechny ligy, ve kterých se soutěžilo o Stanley Cup, neměly playoff, a tak pohár připadl vítězi základní části. V roce 1894 ale čtyři z pěti týmů AHAC podaly stejný výkon, měly stejně bodů, jenže liga neměla žádný rozhodovací systém. Po dlouhých jednáních a odstoupení Quebecu ze soutěže se rozhodlo, že se zbývající tři týmy utkají na turnaji v Montrealu a Ottawa bude automaticky posunuta do finále, protože byla jediným týmem, který hrál nejméně zápasů na domácí půdě. 17. března se konal první zápas playoff o Stanley Cup, Montreal Hockey Club porazil Montreal Victorias 3:2. V prvním finálovém zápase o pět dní později, Montreal Hockey Club porazil Ottawa Generals 3:1. \n\nV roce 1895, Queen's University byl první tým, který se pokoušel přebrat Stanley Cup, přestože to bylo trochu kontroverzní. Montreal Victorias vyhráli základní část sezony a komisaři rozhodli, že o pohár budou hrát bývalí vítězové Montreal Hockey Club proti Queen's University a že když Montreal zápas vyhraje, Victorias pohár získají. Montreal Hockey Club vyhrál a jejich městští rivalové získali pohár. Prvním úspěšným týmem, který vyhrál zápas s minulým vítězem, byli Winnipeg Victorias o rok později. 14. února 1896 se tak stali prvním týmem, který vyhrál Stanley Cup a nepocházel z AHAC. \n\nS rostoucí prestiží Stanley Cupu rostla potřeba vrcholových hráčů. Komisaři přijali nabídku ECAHA na vstup do soutěže, protože byla nejkvalitnější hokejovou ligou světa.\n\nNejmenším městem, které kdy vyhrálo pohár, byla Kenora. Obec čítala v době výhry čtyři tisíce obyvatel. Stanley Cup vyhráli Kenora Thistles v lednu 1907 a pomohli jí k tomu i pozdější členové Hokejové síně slávy Art Ross a Joe Hall. Thistles získali pohár od Montreal Wanderers. Poté se jim podařilo Stanley Cup ubránit proti Brandon Elks. Wanderers je v březnu 1907 vyzvali na odvetu, a i přesto, že Thistles posílili kádr, Wanderers jim pohár sebrali.\n\nV roce 1908 se Allan Cup stal trofejí pro amatérské týmy a Stanley Cup trofejí pro profesionály. Ve stejném roce začal bojovat o Stanley Cup první tým vytvořený pouze z profesionálů, Toronto Trolley Leaguers z OPHL (Ontario Professional Hockey League). O rok později poslední amatérské týmy Montreal Hockey Club a Montreal Victorias odstoupily z ECAHA a ta se stala také profesionální ligou. V roce 1910 byla vytvořena NHA (National Hockey Association), která se rychle stala tou nejlepší a udržela Stanley Cup ve své moci po čtyři roky.\n\nDo roku 1912 se mohly zápasy o přebrání konat v jakýkoli čas v roce, komisaři ale v tomto roce zavedli pravidlo, že pohár se může přebrat pouze po skončení sezony týmu, který ho nyní drží.\n\nV roce 1915 se NHA a PCHA dohodly, že jejich šampioni se po sezoně utkají o Stanley Cup. Komisaři souhlasili, protože poté, co se Allan Cup stal trofejí pro amatérské týmy, byli závislí na těchto dvou ligách. První finále vyhrál tým PCHA Vancouver Millionaires. \n\nPoté, co se v roce 1914 stali částí PCHA Portland Rosebuds z USA, komisaři rozhodli, že pohár už nebude pro nejlepší tým Kanady, ale pro nejlepší tým na světě. V roce 1916 se Rosebuds poprvé dostali do finále Stanley Cupu. V roce 1917 vyhrál Stanleyův pohár první americký tým Seattle Metropolitans. Po této sezoně byla NHA rozpuštěna a místo ní vznikla nová NHL.\n\nV roce 1919 epidemie španělské chřipky donutila zrušit finále mezi Montreal Canadiens a Seattle Metropolitans. Série byla vyrovnaná za stavu 2:2, ale poslední, pátý zápas se nehrál, protože manažer Canadiens George Kennedy a hráči Joe Hall, Billy Coutu, Jack McDonald a Newsy Lalonde byli s chřipkou v nemocnici. Čtyři dny po zrušeném zápase Hall zemřel a série byla zrušena úplně. \n\nFormát finále Stanley Cupu se změnil v roce 1922, kdy na scénu nastoupila nová Western Canada Hockey League (WCHL). Tak se o pohár utkávaly týmy ze tří lig. Dva šampioni se střetli v jakési kvalifikaci do zápasu o Stanley Cup. To trvalo tři sezony, než se PCHA a WCHL spojily ve Western Hockey League. V roce 1925 se tým Victoria Cougars stal posledním vítězem poháru, který nehrál NHL.\n\nRoku 1926, Western Hockey League zanikla (nyní existuje stejnojmenná, ale juniorská liga WHL) a NHL tak zůstala jako jediná srovnatelná soutěž. Týmy z ostatních soutěží se pokoušely přebrat Stanley Cup z držení nyní nejslavnější ligy světa, ale už se jim to nikdy nepovedlo. V roce 1947 tak komisaři stanovili nové pravidlo, umožňující týmům NHL nepřijmout výzvy od týmů z ostatních lig, které by chtěly pohár přebrat. V sedmdesátých letech se o možnost soutěžení o Stanleyův pohár ucházela kvalitní World Hockey Association, asi jediný vážný konkurent NHL od dvacátých let. Komisaři ale zamítli její žádost a WHA brzo zkrachovala.\n\nPohár byl udělován šampionům každý rok až do pracovního sporu mezi NHL a NHLPA, organizace slučující hráče hrající NHL v sezoně 2004-05. Tehdy nebyl pohár udělen poprvé od pandemie v roce 1919. Část fanoušků pak začala zpochybňovat exkluzivní právo NHL na pohár, generální guvernérka Kanady, Adrienne Clarksonová dokonce navrhovala změnu poháru na pohár pro nejlepší ženský tým. Tento návrh ale nebyl moc populární a místo něj vznikl nový Clarkson Cup. Mezitím, ontarijská skupina \"Wednesday Nighters\" podala žádost na Ontarijský hlavní soud s tím, že komisaři překročili svá práva, když v roce 1947 podepsali smlouvu s NHL, a že trofej musí být udělena i přesto, že NHL se v tu sezonu nehrála. 7. února 2006 se NHL a navrhovatelé dohodli, že když se NHL jakoukoli sezonu hrát nebude, může vedení NHL předat pohár i týmu z jiné soutěže.\n\nStejně jako na Grey Cup, určený pro vítěze CFL (kanadská liga amerického fotbalu), i na Stanley Cup se vyrývají jména hráčů, trenérů, managementu a personálu vítězného týmu. Jedno z původních pravidel Lorda Stanleyho znělo, že každý tým může na své vlastní náklady přidat kruhový prstenec na dolní část poháru k připomenutí vítězství. Nejprve zde byl jen jeden prstenec připojen k poháru ze spodu týmem Montreal Hockey Club. Týmy doplňovaly svoje vítězství, obvykle ve formě \"NÁZEV TÝMU\" \"VÍTĚZNÁ SEZONA\" na tento jeden prstenec než se stal v roce 1902 plným. S žádným prostorem k vyrývání a neochotou k zaplacení dalšího prstence začaly týmy vyrývat svá jména na mísu. Prvním týmem, který se \"podepsal\" zevnitř do misky byli Montreal Wanderers v roce 1907. Byli i prvními, kteří vyryli jména všech osob v týmu. \n\nV roce 1908 Wanderers z neznámých důvodu, i když o něj museli čtyřikrát bojovat, nevyryli na pohár své jméno. Další rok, Ottawa Senators přidali na Stanley Cup druhý prstenec. I přesto v roce 1910 Wanderers ani Senators v roce 1911 nezapsali svá vítězství. V roce 1915 se Vancouver Millionaires stali druhým týmem který zapsal i jména hráčů, opět do vnitřní části mísy. \n\nV roce 1918 právě Millionaires zaplnili poslední volné místo na devět let starý prstenec a nový byl koupen až v roce 1924 týmem Montreal Canadiens. Od této doby je vyrývání hráčů týmu na pohár tradicí. Původně každý rok vítězové přidali nový prstenec což způsobilo růst Stanley Cupu. Začalo se mu tak říkat \"Stovepipe Cup\" (stovepipe je česky kouřová roura) protože začínal připomínat výfukovou trubku u kamen. Tento design se jevil jako nepraktický a tak byl pohár roku 1948 předělán na dvoudílnou trofej doutníkovitého tvaru s odstranitelnou mísou a límečkem. Komisaři také připsali týmy, které se na pohár \"nepodepsaly\". \n\nOd roku 1958 pohár podstoupil několik menších úprav. Původní mísa a límeček byly moc křehké a byly odstraněny v letech 1963 a 1969. V roce 1958 byl představen nový jednodílný pohár. Starý válec byl odstraněn a nahradil ho nový s pěti prstenci, každý z nich měl kapacitu třináct týmů. Ačkoli byl pohár navržen aby prstence byly plné ve stém roce poháru, v roce 1965 byl špatně vyryt tým Canadiens a byl přepsán, proto je na jednom z prstenců pouze 12 týmů. Když se všechny prstence v roce 1991 naplnily, Hokejová síň slávy si ten vrchní vzala a na spodek připevnila nový, prázdný prstenec, takže pohár už dál růst nebude.\n\nDalší nový prstenec měl být přidán po skončení sezony 2004-05 ale kvůli stávce se tak nestalo. Stalo se tak po následující sezoně, kterou vyhráli Carolina Hurricanes. Zrušená sezona byla zapsána jako nehraná. Momentálně je Stanley Cup 89,5 centimetru vysoký a 15 a půl kilogramu těžký. \n\nNa Stanleyův pohár mohou být vyryta pouze jména hráčů, kteří za tým odehráli 41 zápasů v základní části a nepřestoupili pryč nebo hráli alespoň jeden zápas ve finále. I přesto, Vladimir Konstantinov, jehož kariéra byla ukončena při autonehodě 13. června 1997 byl zapsán i v roce 1998 když se jeho týmu Detroit Red Wings podařilo pohár ubránit. \n\nJean Beliveau je zapsán nejvícekrát ze všech osobností, 10krát jako hráč a 7krát jako manažer, to je celkem 17krát. To Henri Richard drží rekord v počtu hráčských zápisů na SC, vyhrál jej 11krát se svým týmem Montreal Canadiens. Dvanáct žen je zaznamenáno na poháru. První z nich se stala jako prezident Red Wings Marguerite Norris v letech 1954 a 1955. Jedinou Kanaďankou je Sonia Scurfield, která byla spoluvlastníkem Calgary Flames v roce 1989. \n\nNa poháru je mnoho chyb a některé z nich nebyly opraveny, pár příkladů:\n\nS vítězstvím Stanley Cup je spojeno mnoho tradic. Jedna z těch nejstarších, vymyšlená týmem Winnipeg Victorias roku 1896, je pití šampaňského z mísy poháru. Další z tradic je předávání poháru kapitánovi vítězného týmu po skončení vítězného zápasu. Ten ho po obkroužení ledové plochy předá dalšímu a pohár pak koluje mezi všemi, kteří s ním krouží po ledě. Poprvé byl pohár předán už na ledě v roce 1932 týmu Toronto Maple Leafs. To se stalo tradicí až v padesátých letech, kdy Ted Lindsay, kapitán Detroit Red Wings tak učinil, řekl, že to udělal pro lepší pohled fanoušků na pohár. Tradici porušil až v roce 2001 kapitán Colorado Avalanche Joe Sakic. Jeho spoluhráč z té sezony, Ray Bourque, hrál celou kariéru za Boston Bruins, ale vyhrát Stanley Cup se mu s nimi nepodařilo. To se mu povedlo v jeho poslední sezoně, kdy byl vyměněn do týmu Avs. Bourque dostal pohár od Sakica hned a sám led obkroužil. Byl to poslední zápas v jeho kariéře. Stalo se to už i dříve, v roce 1998, kdy Detroit Red Wings zdolali Washington Capitals, kapitán Steve Yzerman předal trofej nejprve Vladimiru Konstantinovovi, kterému ukončila kariéru autonehoda. Z úcty ke Stanley Cupu, hráči se ho nesmějí dotknout dříve než při jejich oslavném kroužení na ledě. \n\nV roce 1995 spatřila světlo světa nová tradice, hráči vítězného týmu si mohli od tohoto roku vypůjčit pohár, každý na jeden den. Pohár ale musí být také pod dohledem jednoho ze zástupců Hokejové síně slávy. Někteří vítězové použili pohár k pokřtění svých dětí. Dva hráči, Clark Gillies z New York Islanders a Sean O'Donnell z Anaheim Ducks dokonce dali svým psům do poháru žrádlo. \n\nMomentálně jsou na světě tři Stanley Cupy - původní mísa, ověřený pohár a replika v Hokejové síni slávy. Původní mísa koupená Lordem Stanleym byla předávána vítězům po prvních 71 let v historii, nyní se nachází také v Hokejové síni slávy. \n\nSoučasná verze byla vytvořena v roce 1963 montrealským stříbrníkem Carlem Petersenem. Ověřena je znakem Hokejové síně slávy na spodku poháru, který lze vidět, když hráč zvedne pohár nad hlavu. Tato verze trofeje byla vyrobena v utajení a byla odhalena až o tři roky později. Replika byla vyrobena roku 1993 jiným montrealským stříbrníkem, Louisem St. Jacquesem a je používána k vystavení v Hokejové síni slávy, když zrovna není současná oficiální verze k dispozici. Mezi těmito dvěma verzemi je jen málo rozdílů. Nejrychlejší cestou jak je rozeznat, je pohled na kádr vítězných Edmonton Oilers z roku 1984. Na oficiální verzi je jméno výše zmiňovaného Basila Pocklingtona vymazáno písmeny X, na replice není jeho jméno vůbec.\n\nStanleyův pohár byl také použit jako významná podpora morálky kanadských vojáků a jejich spojenců z NATO na MacDillově letecké základně nedaleko Tampy na Floridě v roce 2004. V roce 2006 byl pohár na Základně námořní pěchoty Lejeune v Severní Karolíně. Zranění příslušníci námořní pěchoty měli příležitost se vyfotit s pohárem. \n\nV roce 2007 si pohár udělal první výlet do bojové zóny, konkrétně do Afghánistánu. Zde přebýval od druhého do šestého května. Akce byla organizována NHL, Hokejovou síní slávy a kanadským ministerstvem obrany. 3. května se pohár dostal pod raketový útok, ale vyvázl bez poškození. Do Afghánistánu se vrátil ještě v březnu 2008.\n\n"}
{"id": "135632", "url": "https://cs.wikipedia.org/wiki?curid=135632", "title": "Liliovité", "text": "Liliovité\n\nLiliovité (\"Liliaceae\" Juss. s. str.) je čeleď jednoděložných rostlin z řádu liliotvaré (\"Liliales\").\n\nTento článek pojednává o čeledi liliovité v užším pojetí (\"Liliaceae\" s. str. [\"sensu stricto\"]). Některé starší taxonomické systémy prezentovaly čeleď v mnohem širším pojetí (\"Liliaceae\" s. l. [\"sensu lato\"]) a řadily do nich druhy mnoha dalších menších čeledí, z nichž některé systém APG II řadí do jiných skupin, hlavně \"Asparagales\". Jsou to např. tyto čeledi: \"Alliaceae\" J. G. Agard (česnekovité), \"Alstroemeriaceae\" Dum, \"Amaryllidaceae\" Jaume St.-Hil (amarylkovité), \"Anthericaceae\" J. G. Agard (bělozářkovité), \"Aphyllanthaceae\" G. T. Burnet, \"Asparagaceae\" Juss (chřestovité), \"Asphodelaceae\" Juss (asfodelovité), \"Asteliaceae\" Dum, \"Blandfordiaceae\" Dahlgren and Cliffor, \"Colchicaceae\" DC (ocúnovité), \"Convallariaceae\" Horan (konvalinkovité), \"Eriospermaceae\" Endl, \"Hemerocallidaceae\" R. Br (denivkovité), \"Herreriaceae\", \"Hostaceae\" B. Mathe (bohyškovité), \"Hyacinthaceae\" J. G. Agard (hyacintovité), \"Hypoxidaceae\" R. Br, \"Melanthiaceae\" Batsc (kýchavicovité), \"Ruscaceae\" Spreng (listnatcovité), \"Tecophilaeaceae\" Leybol, \"Trilliaceae\" Lindl (triliovité).\nZ tohoto důvodu se mohou popisy, rozšíření a výčty zástupců čeledi liliovité v závislosti na pojetí v publikacích značně lišit.\n\nJedná se zpravidla o vytrvalé pozemní byliny, převážně s cibulemi, jsou jednodomé s oboupohlavnými květy. Listy mohou být nahloučeny na bázi, jsou jednoduché, přisedlé nebo řapíkaté, střídavé (jen výjimečně vstřícné nebo v přeslenech), uspořádané nejčastěji střechatě, s listovými pochvami nebo bez nich. Listy zpravidla dobře vyvinuté, vzácně jsou redukované. Čepele listů jsou celokrajné, ploché, žlábkovité, svinuté nebo oblé, čárkovité, žilnatina je souběžná. Jazýček chybí. Květy jsou oboupohlavné, jsou jednotlivé nebo v květenstvích, zpravidla v hroznech, latách nebo okolících. Květy jsou pravidelné nebo vzácněji souměrné (zygomorfní). Okvětí je vyvinuto, zpravidla 6 okvětních lístků ve 2 přeslenech, vzácně jsou květní obaly rozlišeny na kalich a korunu, lístky jsou volné, různých barev. Tyčinek je 6, ve 2 přeslenech, nejsou srostlé s okvětím ani navzájem. Gyneceum je složeno ze 3 plodolistů, je synkarpní, čnělka je 1, blizna 1 nebo 3, semeník je svrchní. Plod je suchý, pukavý, převážně tobolka.\n\nJe známo asi 15 rodů a asi 610 druhů, které jsou rozšířeny na severní polokouli, v Evropě s přesahem do Severní Afriky, v Asii a v Severní Americe. V případě širšího pojetí čeledi je však počet zástupců i rozšíření nesrovnatelně větší.\n\nV ČR rostou ve volné přírodě a jako původní pouze zástupci čtyř rodů z čeledi liliovitých v užším pojetí (\"Liliaceae\" s. str.), celkem asi 11 druhů. Rod křivatec (\"Gagea\") je zastoupen 7 druhy, všechny jsou žlutě kvetoucí, časně jarní rostliny. Rod lilie (\"Lilium\") je zastoupen 2 druhy: lilie zlatohlavá (\"Lilium martagon\") a lilie cibulkonosná (\"Lilium bulbiferum\"), další se pěstuji jako okrasné rostliny. Kandík psí zub (\"Erythronium dens-canis\") roste na kopci Medník u obce Pikovice v Posázaví. Jeho původnost je zde sporná. Čípek objímavý (\"Streptopus amplexifolius\") je rostlina horských lesů. Zástupci rodů tulipán (\"Tulipa\") a řebčík (\"Fritillaria\") jsou v ČR pouze pěstovány jako okrasné rostliny a občas zplaňují.\n\n\"Amana\", \"Calochortus\", \"Cardiocrinum\", \"Clintonia\", \"Erythronium\", \"Fritillaria\" (včetně \"Korolkowia\", \"Rhinopetalum\"), \"Gagea\" (vč. \"Lloyida\"), \"Lilium\" (vč. \"Nomocharis\"), \"Medeola\", \"Notholirion\", \"Prosartes\", \"Scoliopus\", \"Streptopus\", \"Tricyrtis\", \"Tulipa\"\n\n\n"}
{"id": "135634", "url": "https://cs.wikipedia.org/wiki?curid=135634", "title": "Netscape 6", "text": "Netscape 6\n\nNetscape 6 bylo jméno pro proprietární multiplatformní balík webových aplikací společnosti Netscape Communications Corporation. Ve verzích 6.0 – 6.2.3 nahradil balík Netscape Communicator a později byl nahrazen Netscape 7. Byl založen na tehdy vyvíjeném balíku Mozilla (později přejmenovaném na Mozilla Suite). \n\nObsahoval následující komponenty:\n\nV březnu 1998 byl uvolněn zdrojový kód balíku Netscape Communicator pod open-source licencí a byl založen projekt Mozilla. Na něm měl být postaven připravovaný prohlížeč verze 5.0, který měl vzniknout úpravou stávajícího zdrojového kódu. Jádro na vykreslování webových stránek, jeden z hlavních prohlémů webového prohlížeče balíku, mělo být upraveno. Úprava jádra nesla kódové označení Mariner.\n\nÚprava existujícího kódu se však po čase ukázala jako neperspektivní a bylo ještě tentýž rok rozhodnuto začít nanovo. Projekt měl pracovní označení Mozilla a v rámci něj se vyvíjelo i nové renderovací jádro Gecko. Původní plány na vydání Netscape Communicatoru 5.0 byly společností Netscape zrušeny, což vedlo k velké nelibosti programátorů Netscape, kteří půl roku pracovali „zbytečně“.\n\nVzhledem k tomu, že vývoj začínal od začátku, trval dlouho a neustále se zpožďoval. Společnost AOL, v té době již vlastnící Netscape Communications Corporation, vydala 14. listopadu 2000 Netscape 6, který byl založen na vývojové verzí projektu Mozilla. Vydání se setkalo s velkou kritikou uživatelů, protože produkt byl vzhledem ke stádiu vývoje pomalý a plný chyb. V roce 2001 byly vydány verze 6.1 a 6.2, které opravovaly velkou část problémů, ale nesetkaly se s velkým ohlasem uživatelů.\n\n\n"}
{"id": "135639", "url": "https://cs.wikipedia.org/wiki?curid=135639", "title": "Arvernové", "text": "Arvernové\n\nArvernové byl keltský kmen obývající území Galie v oblasti kolem dnešního Lyonu. Jejich jméno dalo název francouzské oblasti a departementu Auvergne.\n\nArvernové byli významným kmenem, jehož sídla se nacházela ve střední Francii. Jejich nejdůležitější pevností byla Gergovie, kde se v bitvě u Gergovie utkali římské legie Julia Caesara s avernským vůdcem Vercingetorikem. V průběhu 3. a 2. století př. n. l. se za vlády krále Luerniose stali nejmocnějším kmenem v Galii. Když však byl jeho syn Bituitus v roce 123 př. n. l. poražen Římany a v jižní Galii byla zřízena římská \"Provincia\" (odtud pochází francouzský název tohoto kraje, Provence), jejich moc přešla na kmeny Aeduů a Sequanů.\n\nNejslavnějších osobnost v dějinách Keltů byl arvenský vůdce Vercingetorix, který vedl poslední významné povstání namířené proti římské okupaci Galie, ale v roce 52 př. n. l. byl poražen Gaiem Juliem Caesarem během obléhání Alesie.\n"}
{"id": "135642", "url": "https://cs.wikipedia.org/wiki?curid=135642", "title": "Vasilij Slesarjev", "text": "Vasilij Slesarjev\n\nVasilij Andrianovič Slesarjev (; – 23. července 1921) byl ruským leteckým konstruktérem. Své vzdělání započal v Rusku a dokončil v Německu v roce 1909 na technické škole v Darmstadtu, o rok později rozšířil o studium v Carském technickém učilišti v Moskvě (Императорское техническое училище). Po ukončení studií byl pozván do Petrohradského polytechnického institutu (Петербургский политехнический институт), kde se stal spoluzakladatelem aerodynamické laboratoře. Byl také průkopníkem nauky o materiálu v letectví. V roce 1913 započal práce na vývoji letounu Slesarjev Svjatogor, který měl být dosud největším ruským létajícím strojem. Tento megalomanský projekt však nebyl, alespoň do malosériové výroby, nikdy dokončen. V. A. Slesarjev byl zabit v ulicích Petrohradu v roce 1921.\n"}
{"id": "135650", "url": "https://cs.wikipedia.org/wiki?curid=135650", "title": "Hlahol pražský", "text": "Hlahol pražský\n\nZpěvácký spolek Hlahol v Praze je pražský smíšený pěvecký sbor. Byl založen v roce 1861 jako mužský pěvecký sbor, ženský sbor vznikl v roce 1879. Sídlí ve vlastní budově čp. 248 s předním průčelím na Masarykově nábřeží čo. 16 a zadním ve Vojtěšské ulici čo. 5, budova je chráněnou kulturní památkou.\n\nZakladatelem byl pražský sládek, zpěvák a sbormistr Jan Ludvík Lukes. V roce 1861 ustavil veřejný spolek – mužský sbor o 120 členech, který poprvé pod názvem „Hlahol“ vystoupil na pohřbu Václava Hanky na Vyšehradě v lednu 1861. V roce 1862 vytvořil Josef Mánes pro Hlahol spolkový prapor s heslem „\"Zpěvem k srdci, srdcem k vlasti\"“. Vedle koncertní činnosti Hlahol v 19. století také vypisoval ceny na skladby, aby inspiroval české autory k původní tvorbě. Podporoval také vzájemné vztahy s pěveckými spolky, které vznikaly v Čechách a na Moravě podle jeho vzoru. Udržoval čilé kontakty i se sbory v jiných zemích a často koncertoval v zahraničí. Sbor často účinkoval při slavnostních příležitostech, např. odhalování pomníků, kladení základního kamene Národního divadla, pohřby význačných osobností atd.\n\nPůvodně mužský sbor poprvé zpíval ve smíšené sestavě 9. března 1873. Stálý ženský sbor, tzv. \"dámský odbor\", byl zřízen za působení sbormistra Karla Knittla na podzim r. 1879. V té době měl Hlahol 143 členek a 200 členů. V roce 1925 počet členů přesáhl tisícovku. V roce 1905 se sbor nastěhoval do vlastní budovy na vltavském nábřeží v Praze. V 1936 bylo těleso rozšířeno o dětský sbor.\n\nZa druhé světové války činnost sboru téměř ustala. Po válce se Hlahol dále rozvíjel po umělecké stránce, avšak ustaly styky se zahraničím a budova Hlaholu chátrala. V letech 1954–1958 byl Hlahol pěveckým sborem Městského domu osvěty. V roce 1957 byl ustaven vlastní orchestr Hlaholu jako samostatný odbor spolku, aby mohl sbor doprovázet při vystoupeních. Z finančních důvodů se však v roce 1978 rozpadl. V roce 1984 byl založen smyčcový orchestr.\n\nV polistopadové době se zvýšil počet členů sboru a rozvíjela se koncertní činnost v tuzemsku i zahraničí. Rovněž byla obnovena práce s komorním orchestrem. Sbor je členem Unie českých pěveckých sborů. V současnosti má pražský Hlahol asi šedesát členů.\n\nPražský Hlahol sídlí v památkově chráněné secesní budově na Masarykově nábřeží č. p. 248. Průčelí nad pravými domovními dveřmi zdobí mozaika ptáka Fénixe. Mezi oběma vchody jsou umístěny pamětní desky připomínající tři sbormistry Hlaholu: Bedřicha Smetanu, Karla Bendla a Karla Knittla. V úrovni prvního poschodí je zlatý nápis HLAHOL. Secesní štuková výzdoba fasády je dílem sochaře Josefa Pekárka. Průčelí je nahoře zakončeno štítem s obrazem alegorie Hudby na keramice od Karla Klusáčka. Na secesním průčelí zadního traktu do Vojtěšské ulice je neorenesanční štít a sgrafito s hudebními motivy od Karla Kuláčka. V úrovni prvního poschodí zdobí fasádu nápis HLAHOL doplněný spolkovým heslem. Ve dvoře mezi oběma domy byl vybudován Velký sál se sedlovou prosklenou střechou. Nachází se v něm luneta \"Píseň\" od Alfonse Muchy z roku 1921, instalovaná v roce 1934. Nad dřevěným obložením stěn jsou umístěny busty význačných sbormistrů a činovníků Hlaholu. V Malém sále, který se využívá ke zkouškám, jsou vystaveny fotografie sboru. V prvním patře se nachází spolkové muzeum, kde jsou vystaveny pamětní předměty a ocenění, např. originál spolkového praporu od Josefa Mánesa i jeho skici či kladívko a lopatka použité při pokládání základního kamene.\n\nV roce 1902 se spolek rozhodl zakoupit pozemek pro výstavbu vlastního domu. Díky darům členů a příznivců byla v roce 1903 zakoupena parcela mezi nábřežím a Vojtěšskou ulicí. Práce byly zahájeny v témže roce pod vedením stavitele Čeňka Gregora. Architekt František Schlaffer, člen sboru, i projektant Josef Fanta pracovali bez nároku na mzdu. Budova byla otevřena 18. září 1905, kdy proběhla první zkouška sboru. V roce 1944 byly Hlaholu zabaveny sál, šatna s příslušenstvím, galerie, kancelář a zasedací síň a přiděleny organizaci Todt-Einsatzgruppe VII, Oberbauleitung v Praze IV. Hlahol se dočasně usídlil v domě ve Štěpánské ulici. V lednu roku 1945 začal znovu zkoušet ve vlastní budově, avšak opět v dubnu zabral referát branné moci magistrátu hl. m. Prahy sál a šatnu pro sklad mouky.\n\n\nČestnými členy spolku byli například Bedřich Smetana, Pavel Křížkovský, Josef Bohuslav Foerster, Leoš Janáček, Vítězslav Novák a Josef Suk.\n\n\n"}
{"id": "135651", "url": "https://cs.wikipedia.org/wiki?curid=135651", "title": "Netscape 7", "text": "Netscape 7\n\nNetscape 7 byl proprietární multiplatformní balík webových aplikací vytvářený společností Netscape Communications Corporation a jejím majitelem, společností AOL. Byl pokračovatelem série webových prohlížečů Netscape po Netscape 6.\n\nBalík obsahoval následující komponenty:\n\n\nBalík byl později nahrazen prohlížečem Netscape Browser.\n\nNetscape 7.0 byl vydán 29. srpna 2002 a byl založen na balíku Mozilla Suite 1.0. Navíc obsahoval AOL Instant Messenger, ICQ klienta a Radio@Netscape. Mělo se jednat o balík pro koncové uživatele (na rozdíl od balíku Mozilla Suite, který měl být pouze pro testovací účely). Reálně se ale nesetkal s velkým ohlasem a uživatelé dávali přednost právě Mozilla Suite. Pozdější verze, 7.1, který byla založena na Mozilla Suite 1.4, se setkala se stejným (ne)zájmem.\n\nAOL se v projektu Mozilla přestala angažovat 15. července 2003, kdy ukončila svou podporu projektu Mozilla a převedla jej na nově vzniklou nadaci Mozilla Foundation. 17. srpna 2004 byl uvolněn Netscape 7.2, který obsahoval prakticky tytéž funkce jako Netscape 7.1 a byl obohacen o lištu Netscape.\n\nAčkoliv se dlouho mělo za to, že Netscape 7.2 bude poslední produkt v sérii webových prohlížečů (balíku) Netscape, nakonec tomu tak není. V květnu 2005 byl uvolněn Netscape Browser 8.0, což je webový prohlížeč založený na Firefoxu.\n\n\n"}
{"id": "135652", "url": "https://cs.wikipedia.org/wiki?curid=135652", "title": "Diana (jméno)", "text": "Diana (jméno)\n\nDiana je ženské křestní jméno. U nás nepříliš užívané, ale ve světě velmi oblíbené. Jméno vzniklo z latinského \"dium\" znamenající \"jasné nebe\". Diana byla původně staroitalskou panenskou bohyní světla a života. Římané uctívali Dianu jako panenskou bohyni světla, přírody, měsíce, lesů a lovu. Ztotožnili ji s řeckou Artemidou, sestrou Apollónovou.\n\nPodle českého občanského kalendáře má svátek 4. ledna.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je +6,3%, což svědčí o poměrně značném nárůstu obliby tohoto jména.\n\n\n\nObměnou jména Diana je Deana. Příkladem nositelky této varianty je Deana Horváthová, slovenská herečka.\n"}
{"id": "135653", "url": "https://cs.wikipedia.org/wiki?curid=135653", "title": "Baškirové", "text": "Baškirové\n\nBaškirové, Baškorti či Baškiři ( \"Башҡорттар → Başqorttar\", \"Башкиры → Baškiry\") jsou turkický národ žijící v Ruské federaci, především v Baškirské republice a oblasti jižního Uralu. Hovoří zpravidla baškirštinou, patřící mezi turkické jazyky; ovládají též ruštinu či tatarštinu. Vyznávají sunnitský islám.\n\nV roce 2002 se v Rusku k baškirské národnosti přihlásilo 1 673 389 osob, z toho tři čtvrtiny v Baškortostánu, kde však tvoří pouze 29,5 % populace (vedle Rusů a Tatarů), tedy zhruba 1,2 milionu obyvatel. Dále žijí zejména v Orenburské, Čeljabinské a Sverdlovské oblasti a v Permském kraji. Zatímco však podíl Rusů v Baškortostánu klesá, Baškirská populace poměrně výrazně roste, jak dokládá tabulka:\n\nMimo Rusko se s Baškiry setkáme v Uzbekistánu a Kazachstánu a dalších státech bývalého SSSR. Celkový počet příslušníků tak tvoří přibližně 1,8 milionu – jsou tedy podobně velkým národem jako např. Makedonci.\n\nS názvem \"Baškirové\" se setkáváme poprvé v 10. století u arabského diplomata Ibn Fadlána, který navštívil s chalífovým poselstvím Volžské Bulharsko, s nímž tehdy nomádští Baškirové sousedili. V dalších stoletích prošli Baškirové mnoha boji s okolními národy. Od 16. století jsou (s malými přestávkami) pod nadvládou Ruska, v jehož rámci však požívají jistého stupně autonomie.\n\n"}
{"id": "135654", "url": "https://cs.wikipedia.org/wiki?curid=135654", "title": "Ulice Ankh-Morporku", "text": "Ulice Ankh-Morporku\n\nUlice Ankh-Morporku (anglicky \"The Streets of Ankh-Morpork\") je první ze série čtyř map \"Zeměplochy\". Namalována byla Stephenem Briggsem za vydatné podpory Terryho Pratchetta, který také napsal komentář. Do češtiny ji v roce 1996 přeložil Jan Kantůrek.\n"}
{"id": "135655", "url": "https://cs.wikipedia.org/wiki?curid=135655", "title": "20 eurocentů", "text": "20 eurocentů\n\nMince 20 eurocentů je hodnotou čtvrtá nejmenší mince (z celkem 8 mincí) měny euro.\n\nMince jsou vyrobeny ze severského zlata. Mají průměr 22,25 mm, sílu 2,14 mm a hmotnost 5,74 g. Hrana mince je hladká se sedmi drážkami (tvar „španělského květu“). Všechny mince mají společnou lícovou stranu a rozdílnou národní rubovou stranu. Mince ražené mezi lety 1999 - 2006 měly na lícové straně vyobrazeny pouze státy Evropské unie před rozšířením v roce 2004. Nové mince ražené od roku 2007 reagují na rozšíření Evropské unie a zobrazují celou Evropu - nejenom 15 původních států EU.\n\n\n\n"}
{"id": "135657", "url": "https://cs.wikipedia.org/wiki?curid=135657", "title": "Richard Rorty", "text": "Richard Rorty\n\nRichard McKay Rorty (4. října 1931 New York City – 8. června 2007) byl americký filozof. Působil jako profesor komparatistiky, filozofie a humanitních věd na řadě amerických univerzit.\n\nDíky komplexnímu intelektuálnímu zázemí chápal analytickou filozofii v širokých souvislostech a později ji odmítl, čímž si vysloužil velkou pozornost. Je významným představitelem postanalytické filozofie a patrně jedním z nejvlivnějších zástupců syntézy kontinentální a analytické filozofie, na níž pracoval zejména ve svém pozdějším díle. Často je považován za postmoderního filozofa, především kvůli myšlence, kterou šířil – a totiž, že člověk má ke všemu zaujmout ironický postoj.\n\nRichard Rorty se narodil 4. října 1931 v New Yorku Jamesi a Winifred Rortyovým. Winifred byla dcerou Waltera Rauschenbusche, teologa hnutí Social Gospel. Krátce před patnáctými narozeninami se Rorty zapsal na studia na Chicagské univerzitě, získal zde bakalářský a magisterský titul v oboru filozofie a pokračoval v doktorském studiu filozofie (PhD) na Yale . Dva roky sloužil v americké armádě a poté tři roky, až do r. 1961, učil na Wellesley College.\n\nNato 21 let působil na Princetonu jako profesor filozofie.. Roku 1982 získal Kenanovu profesuru humanitních věd (Kenan professor in Humanities) na Virginské univerzitě. V roce 1997 se Rorty stal emeritním profesorem komparatistiky (a filozofie, s laskavým svolením) na Stanfordově univerzitě. Bylo to období jeho největší popularity, jednou dokonce žertoval, že mu byla svěřena funkce „přechodného profesora v převelice módních studiích“.\n\nVe své dizertaci, „Pojem potenciality“ (The Concept of Potentiality) i v první knize „Obrat k jazyku“ (The Linguistic Turn), na níž se podílel jako editor, zastával východiska v anglosaském prostředí dominantní analytické filozofie. Postupně se však stále více zabýval pragmatismem, typicky americkým filozofickým směrem, zejména pracemi Johna Deweye. Významné práce dalších analytických filozofů jako W. V. O. Quinea a Wilfrida Sellarse podstatně změnily Rortyho myšlení. Tyto změny se odrazily v jeho další knize „Filozofie a zrcadlo přírody“ (Philosophy and the Mirror of Nature. 1979).\n\nPodle pragmaticé filozofie jsou propozice (věty) užitečné (smysluplné), pokud nám umožňují řešit nějaký problém. Rorty spojil pragmatický postoj k pravdě a dalším otázkám s filozofií jazyka pozdního Ludwiga Wittgensteina prezentované ve Filozofických zkoumáních. Podle této filozofie je (lingvistický) význam produktem společenské praxe a vztah vět (jazyka) vůči světu tak není vztahem korespondence; věty nejsou se světem „spojeny“. Ve knize Nahodilost, ironie a solidarita (Contingency, Irony and Solidarity, 1989, česky 1996) Rorty napsal:\n\nTakovéto názory přivedly Rortyho k pochybnostem o mnoha základních předpokladech filozofie a vysloužily mu nálepku postmoderního dekonstruktivisty. V osmdesátých a devadesátých letech se Rorty skutečně zaměřil na kontinentální filozofii a zabýval se dílem Friedricha Nietzscheho, Michela Foucaulta a Jacquese Derridy. K jeho pracím z této doby patří Nahodilost, ironie, solidarita (Contingency, irony, and solidarity), (Essays on Heidegger and Others: Philosophical Papers. 1991) a (Truth and Progress: Philosophical Papers. 1998). V posledních dvou knihách se Rorty snaží překonat dichotomii mezi analytickou a kontinentální filozofií; podle něj se tyto dvě tradice spíše doplňují než vylučují.\n\nRorty soudí, že analytická filozofie nedosáhla svých cílů a nevyřešila problémy, které si stanovila. Přesto si podle něj tato filozofie, v procesu hledání důvodů, proč tyto cíle a problémy opustit, vysloužila důležité místo v dějinách idejí. Hledání nezpochybnitelného a konečného bylo společné Edmund Husserlovi, Rudolfu Carnapovi i Bertrandu Russellovi. Analytická filozofie se jej vzdala a našla nové argumenty pro tezi, že toto hledání nikdy nemůže být úspěšné. Otevřela tím cestu, jak se vyhnout scientismu, podobně jako německý idealismus otevřel cestu, jíž se lze vyhnout empirismu.\n\nV posledních patnácti letech života Rorty intenzivně publikoval. K vydaným pracím patří čtyři svazky filozofických studií, kniha „Kudy do naší země“ (Achieving Our Country, 1998), politický manifest, částečně postavený na četbě Johna Deweyho a Walta Whitmana, v němž Rorty brání americkou pragmatickou levici (v českém kontextu spíše liberální střed) proti názorům, které považuje za defétistické, neliberální a nehumanistické a které ztělesňují myslitelé jako Friedrich Nietzsche, Martin Heidegger a Michel Foucault. Tito filozofové jsou podle Rortyho vinni „platonismem naruby“, jenž je svedl na cestu „velkolepé“, všeobjímající metafyzické filozofie, která byla ve skutečnosti v rozporu s jejich základním požadavkem ironičnosti a nahodilosti. Rortyho pozdní práce se věnují místu náboženství v současném světě, liberálním společenstvím a filozofii jako „kulturní politice“.\n\nKrátce před svou smrtí napsal Rorty text „Oheň života“ (The Fire of Life, vydán v listopadovém čísle časopisu Poetry Magazine). V něm přemýšlí o své diagnóze a útěše z poezie a dochází k závěru: „Rád bych se byl býval ve svém životě trochu více zabýval poezií. Ne ze strachu, že mi unikly pravdy, které nelze vyjádřit prózou. Takové pravdy nejsou; neexistuje nic, co by o smrti věděli Swinburne a Lanor, ale Epikúros a Heidegger ne. Spíš proto, že bych býval svůj život žil plněji, kdybych se dokázal více vyhýbat starým klišé – stejně jako kdybych byl býval měl více blízkých přátel.“\n\nDne 8. června 2007 Richard Rorty zemřel na rakovinu slinivky břišní.\n\nRorty vyčítá tradiční metafyzice to, že klade přílišný důraz na esenci. Své pojetí skutečnosti proto nazývá \"antiesencialismem\". Říká, že jsoucna nejsou určena nějakou hotovou povahou, souhrnem substanciálních vlastností, ale nepřeberným množstvím vztahů a funkcí. Jako příklad uvádí jsoucnost čísla. Číslo je jsoucno, u něhož je nemožné stanovit nějakou esenci.\n\nPodobně jako číslo chce Rorty pojímat všechny ostatní věci. Ty podle něj rovněž neurčuje nic jiného než nekonečně obsáhlá a stále se rozšiřující síť vztahů k jiným věcem.\n\nRorty také mluví o \"egoismu čísla\" (figure of selfishness and terror,) což je: „vztah, kdy je číslo zaměřeno pouze zcela samo na sebe a nerozlišuje kategorii mezi okolím a sebou...“\n\nUvažovat o poznání jako o představení problému, o kterém bychom mohli vést nějakou teorii, je zásadní omyl. Samotný výklad poznání\nje nesmysl.\n"}
{"id": "135658", "url": "https://cs.wikipedia.org/wiki?curid=135658", "title": "Čuvaši", "text": "Čuvaši\n\nČuvaši nebo Bulgaři (plurál) jsou turkický národ žijící v Ruské federaci, zejména v Čuvašsku, kde tvoří 70 % obyvatel, dále v Tatarstánu a Baškortostánu a zemích bývalého SSSR. Jazykově jsou potomky či příbuznými volžských Bulharů.\n\nČuvaština patří do západoturkických jazyků, do ogurské neboli bulgarské skupiny . Čuvaštinou hovoří celkem 1,5--2 miliony lidí. Obsahuje tři nářečí: anatri, bulgar a viryal.\n\nČuvaši vyznávají křesťanství a své původní náboženství, typově zařaditelné k animismu.\n\n\n"}
{"id": "135659", "url": "https://cs.wikipedia.org/wiki?curid=135659", "title": "Libická stezka", "text": "Libická stezka\n\nLibická stezka byla jednou z hlavních středověkých obchodních cest spojujících Čechy a Moravu. Podle některých pramenů souvisí název se jménem Ljubjata, který prý se svojí čeledí stezku v 11. století vysekal. Jiní soudí, že dříve existovala Libice nad Doubravou a stezka se jmenuje podle ní. Asi ve 13. století už ale stezka Libici obchází a prochází Chotěboří.\n\nCesta spojovala Čáslavský a Brněnský župní hrad a vedla z Čáslavi jako odbočka z Trstenické stezky přes Kněžice, Vilémov, Libici nad Doubravou, Ždírec nad Doubravou, Vojnův Městec, Žďár nad Sázavou, Velké Meziříčí, Náměšť nad Oslavou, Oslavany, Ivančice a končila někde pod Brnem, kde se spojovala se stezkou Jantarovou.\n\nV 13. a 14. století ztrácela na významu a postupně její funkci převzala stezka Haberská, která vedla z Čáslavi na Habry, Havlíčkův Brod, Jihlavu a Znojmo, kde se spojovala se znojemskou částí Jantarové stezky.\n\n\n\n"}
{"id": "135671", "url": "https://cs.wikipedia.org/wiki?curid=135671", "title": "10 eurocentů", "text": "10 eurocentů\n\nMince 10 centů jsou vyrobeny ze severského zlata. Mají průměr 19,75 mm, sílu 1,93 mm a hmotnost 4,10 g. Hrana mince je profilovaná s jemnými zoubky. Všechny mince mají společnou lícovou stranu a rozdílnou národní rubovou stranu. Mince ražené mezi lety 1999 - 2006 měly na lícové straně vyobrazeny pouze státy Evropské unie před rozšířením v roce 2004. Nové mince ražené od roku 2007 reagují na rozšíření Evropské unie a zobrazují celou Evropu - nejenom 15 původních států EU.\n\n\n\n"}
{"id": "135672", "url": "https://cs.wikipedia.org/wiki?curid=135672", "title": "Škoda 10T", "text": "Škoda 10T\n\nŠkoda 10T (obchodní název Elektra) je česká tříčlánková nízkopodlažní tramvaj, která vychází z typu 03T.\n\n10T je obousměrný čtyřnápravový motorový částečně nízkopodlažní tramvajový vůz. Skládá se ze tří článků, které jsou spojeny klouby a krycími měchy. Na obou stranách vozové skříně se nachází troje předsuvné dveře (dvoje dvoukřídlé, jedny jednokřídlé).\n\nObousměrná tramvaj 10T konstrukčně i designově vychází z typu jednosměrné tramvaje 03T, která jezdí v několika českých městech. Byly provedeny určité úpravy (např. vypuštění dveří v posledních článcích). Nízkopodlažní je střední článek (350 mm nad temenem kolejnice), který je zavěšen mezi krajní podvozky. Ty jsou usazeny na pevných podvozcích, proto mají podlahu ve výšce 780 mm nad temenem kolejnice. Podíl nízké podlahy dosahuje 50 %. Celý vůz, tedy kabina řidiče i prostor pro cestující, je klimatizován. Přímo ve vozech (pouze pro Portland) je nainstalován automat na jízdenky. Elektrická výzbroj pochází od rakouské firmy Elin.\n\nV letech 2001 až 2009 bylo vyrobeno celkem 11 vozů ve třech sériích.\n\nV letech 2001 a 2002 bylo vyrobeno celkem 10 vozů. Tramvaje byly vyrobeny v závodě Škoda v Plzni a hotové byly po lodi přepraveny do USA, přičemž jeden z portlandských vozů byl v březnu 2001 testován na plzeňské tramvajové síti s číslem 111.\n\nV roce 2006 získala na stavbu tramvají 10T licenci firma Oregon Iron Works (OIW) sídlící na předměstí Portlandu. Projektovou dokumentaci obdržela OIW zdarma, podmínkou však bylo použití pohonu, výzbroje a dalších součástek vyrobených Škodou. Oproti ostatním tramvají 10T byla pozměněna přední maska. Rozpracovaný prototyp, označený sérií 10T3 a evidenčním číslem 015, byl z OIW do Portlandu přepraven v květnu 2009, kde byl v prostorách dopravce dokončen a následně 1. července 2009 slavnostně předán do provozu. Nicméně se jednalo o spíše symbolický akt, neboť tramvaj ještě v polovině srpna 2009 vykonávala pouze zkušební jízdy bez cestujících. Pohon Škoda, který nahradil pohon Elin použitý ve starších vozech z let 2001 a 2002, se ale neosvědčil a musel být nahrazen. Dodavatelem nového pohonu se stala firma Rockwell Automation, přičemž začátek nových zkoušek se očekával v červenci 2011. Samotný vůz se dostal do běžného provozu až v září 2012. V plánu také bylo vyrábět sérii 10T4, která měla být určena pro oblasti s horkým podnebím (Texas, Arizona apod.). Takové vozy měly být vybaveny výkonnější klimatizací, skly s odraznou vrstvou či silnější izolační vrstvou.\n\nUnited Streetcar, dceřiná firma OIW, vyráběla na základě licence Škody další vozy. Ty již byly vybaveny elektrickou výzbrojí Rockwell a byly označeny jako typ USC 100, neboť Škoda se již na nich nijak nepodílela. Do Portlandu bylo dodáno šest vozů USC 100 (2013–2014), do Tucsonu osm vozů USC 200 (lišících se především vylepšenou klimatizací; 2013–2014) a do Washingtonu tři vozy USC 100 (2014). V roce 2015 ukončila firma United Streetcar svoji činnost.\n\n"}
{"id": "135680", "url": "https://cs.wikipedia.org/wiki?curid=135680", "title": "Treveři", "text": "Treveři\n\nTreveři nebo též Treverové byl keltský kmen obývající oblast dolního toku řeky Mosely v jižních pásech rozlehlého Ardenského lesa (\"Arduenna Silva\"). Na severu, na západě a na jihu sousedili s belgickými kmeny: Tungry, Remy a Mediomatriky, kteří byli spojenci Říma, zatímco na východě hraničili s germánskými Vangiony. Jejich hlavním sídlem byla pozdější římská kolonie a hlavní město provincie Belgica, Augusta Treverorum (dnešní Trevír v západním Německu).\n\nTreveři se pyšnili svým částečným germánským původem. Samotné jejich jméno se zdá být smíšeného původu (keltské, germánské, atd.) a může znamenat „překročitelé řeky“. Přítomnost síňových domů shodného typu, jaké se vyskytují na germánském území v severním Německu, společně s keltskými typy síňových domů potvrzují teorii, že se jednalo o Keltogermány. Germánského původu je pouze jen pár osobních jmen, což bylo ale patrně způsobeno tím, že Germáni byli absorbováni zdejší, dříve příchozí keltskou a předkeltskou populací. Germánský element se mezi Trevery rozšířil pravděpodobně někdy během 3. nebo 2. století př. n. l.\n\nTreveři poskytovali Juliu Caesarovi jeho nejlepší jízdu. Po Caesarově úspěšném tažení v Galii byli Treveři násilně začleněni do římské říše, čímž kromě své politické nezávislosti pozbyli také svou kulturní identitu. Po neúspěšném povstání v letech 54-53 př. n. l. překročily vůdčí treverské rody řeku Rýn, aby se usadily po boku germánských kmenů.\n\nCAESAR, Gaius Julius, \"Zápisky o válce galské\", Praha, Naše vojsko, 1986\n"}
{"id": "135681", "url": "https://cs.wikipedia.org/wiki?curid=135681", "title": "Sata (mys)", "text": "Sata (mys)\n\nSata (佐多岬; \"Sata misaki\") je mys, nejjižnější cíp poloostrova Ósumi na japonském ostrově Kjúšú a zároveň nejjižnější bod ležící na čtyřech hlavních japonských ostrovech (leží na 31° severní šířky).\n\nNa mysu stojí od roku 1871 maják projektovaný Skotem Richardem Henrym Bruntonem. \n\nKniha Alana Boothe \"The Roads to Sata\" (Cesty do Saty) z roku 1986 popisuje jeho putování z mysu Sója na severu Hokkaidó až na mys Sata na jihu Kjúšú.\n"}
{"id": "135685", "url": "https://cs.wikipedia.org/wiki?curid=135685", "title": "Symbolický interakcionismus", "text": "Symbolický interakcionismus\n\nSymbolický interakcionismus je směr v sociálních vědách, který myšlenkově navazuje na interakcionismus. Svým obsahem spadá pod jedno ze základních paradigmat sociologického myšlení, interpretativní sociologii. Symbolický interakcionismus zkoumá společnost skrze interakci jedinců a její následnou interpretaci. Jedinec přiřazuje sociálním interakcím významy, které pak následným sdílením přecházejí v symboly určující chování a jednání jedince. Vzájemná interakce jedinců je zprostředkovávána především řečí (včetně neverbálních projevů, gest a mimiky), která je postavená na základě už existujícího společenského systému symbolů. Komunikace mezi jednotlivci je založena na vzájemné výměně signifikantních symbolů, které vycházejí z určitého úmyslu jednoho a vyvolávají vzájemnou interakcí odpovídající záměr u druhého.\n\nMezi nejvýznamnější předchůdce symbolického interakcionismu bývá řazen Charles Horton Cooley a George Herbert Mead.  Samotný pojem symbolický interakcionismus je poprvé použit až v roce 1937 Meadovým žákem Herbertem Blumerem v časopise Men and Society.\n\nPozice symbolického interakcionismu v sociologii je poněkud problematická, vzhledem k tomu, že se svým zaměřením podobá sociální psychologii. Protože je tento směr zaměřen jen na jedince, je některými autory označován za jakousi „anti-sociologii“. Symbolický interakcionismus byl rozpracován do dalších směrů, například Erwingem Goffmanem - dramaturgická sociologie nebo Haroldem Garfinklem -entometodologie\n\nZdroje symbolického interakcionismu jako přístupu ke zkoumání lidské přirozenosti můžeme najít již v 17.a 18. století, a to především ve filosofickém hnutí známém jako skotské osvícenství. Adam Smith, jeden z členů hnutí, který se ve své práci zabýval vzájemným posuzováním jednání jednotlivců, zjistil, že se samotný jedinec při jednání posuzuje skrze představu někoho jiného konajícího stejnou činnost.\n\nDomněnku, že se lidská přirozenost vytváří během interakce vyslovili i John Locke a David Hume, který se taktéž řadí mezi skotské osvícence.\n\nV symbolickém interakcionismu se myšlenkou, že jedinec vnímá účinky objektů a podle toho jedná, promítá i pragmatismus. Např. Mead sám sebe označoval za pragmatistu a behavioristu.  \n\nAmerický sociolog Charles Cooley navázal na myšlenky Adama Smitha týkající se hodnocení sebe sama v závislosti na představě reakce ostatních, tzv. Looking-glass self. Cooley v rámci problematiky rozlišil primární skupinu od zbytku společnosti. Určitá primární skupina obsahuje nejbližší okolí jedince (rodina, přátelé, sousedi), které si jedinec přednostně představuje při hodnocení svého jednání.\n\nGeorge Herbert Mead, jedna z klíčových postav symbolického interakcionismu, došel ve svém výzkumu k závěru, že se jednání člověka zakládá na symbolech. Pomocí socializace a učení rolí jedinec poznává význam těchto symbolů a rozvíjí pojímání sebe sama (tzv. bytostné já z anglického Self). Podle Meada se Self skládá z dvou částí: I a Me.\n\n1.    I: činná, spontánně impulzivní, jednající část Self\n\n2.    Me: má vjemový charakter, jedinec díky ní vidí sebe sama v očích společnosti, odráží se v ní společenské normy.\n\nMead formuloval složky Self skrze termíny Play a Game.\n\n1.    Play: fáze, kdy si člověk v dětství hraje sám se sebou, představuje I\n\n2.    Game: hra, jejíž součástí jsou vztahy, pravidla a role, představuje Me\n\nHerbert Blumer, žák George Herberta Meada a představitel tzv. druhé Chicagské školy, myšlenky svého učitele přejal a doplnil. Zformuloval 3 základní pilíře symbolického interakcionismu:\n\n\nH. Blumer dále rozdělil interakci na symbolickou (regulace jednání v závislosti na symbolech) a nesymbolickou (automatické jednání) a zpochybňoval předpoklady kvantitativní metodologie. Snažil se vytvořit metodologii alternativní – kvalitativní.\n\nDefinice situace je klíčový proces při interpretaci světa. Každou situaci si definujeme, tedy přidělíme ji význam. Ve vzájemné interakci porovnáváme své definice a tím vytváříme společné intersubjektivní definice situace. Pro příklad: vidím předmět, který si pro sebe definuje jako malý stůl. Partner v interakci si stejný předmět definuje jako lavici. V průběhu interakce vyjednáváme své definice a hledáme společnou definici. Příště, až budeme vnímat stejný předmět, budeme ho znovu definovat, ale do této definice bude již zasahovat definice, kterou jsme si již dříve vyjednali. Tak je zajištěno určité porozumění mezi lidmi.\n\nSchopnost člověka vytvářet a používat symbolické systémy určuje lidské bytí. Je tedy nutné zkoumat a vysvětlovat lidské jednání v kontextu významů a symbolických systémů.\n\nSymbolický interakcionismus ovlivňuje sociologii dodnes, jeho stopy lze nalézt zejména v díle E. Goffmana, R. Collinse anebo A. Hochschilodvé. E. Goffman ve svém díle vychází z předpokladu, že osobitost jedince se formuje v průběhu sociálních interakcí. Jedinci jsou schopní získat pocit osobní identity pouze pomocí vzájemné komunikace s ostatními a řízením způsobů, jakými prezentují sebe sama před svým okolím. A. Hochschildová tuto ideu doplňuje tvrzením, že emoce, které jsou současně něčím vnějším (tzn. že spočívají v interakcích mezi jedinci a skupinami) taktéž podléhají sebeovládání. Emoce a pocity jsou tedy přímo spojeny s chováním a jedinci je zažívají v momentech, které předcházejí interakci s ostatními.\n\n\n"}
{"id": "135697", "url": "https://cs.wikipedia.org/wiki?curid=135697", "title": "Netscape Communicator", "text": "Netscape Communicator\n\nNetscape Communicator byl proprietární balík webových aplikací vyvíjený společností Netscape Communications Corporation. První vydání bylo v červnu 1997 a jednalo se o nástupce webového prohlížeče Netscape Navigator, který byl doplněn o groupwarové funkce. Byl k dispozici v několika edicích jako „Personal“ či „Complete“.\n\nSoučásti balíku byly:\n\n\nPoznámka: Jednotlivé edice balíku měly rozdílné počty komponent.\n\nV roce 1998 vyšla verze 4.5, která přinesla řadu vylepšení. Ve stejný čas Netscape odstartovat projekt Mozilla. Poslední verzí je 4.8, která byla uvolněna v srpnu 2002. Nástupcem je balík Netscape, který byl založen na balíku Mozilla Suite.\n\n\n"}
{"id": "135698", "url": "https://cs.wikipedia.org/wiki?curid=135698", "title": "Věta o střední hodnotě diferenciálního počtu", "text": "Věta o střední hodnotě diferenciálního počtu\n\nVěta o střední hodnotě diferenciálního počtu (také Lagrangeova věta o střední hodnotě, Lagrangeova věta o přírůstku funkce) je matematická věta z oblasti diferenciálního počtu, která říká, že se při „hladké“ změně nějaké veličiny dosahuje v nějakém okamžiku průměrné rychlosti dané změny.\n\nSpeciálním jednodušším případem Lagrangeovy věty je Rolleova věta, ze které již věta Lagrangeova snadno plyne:\n\nRolleova věta říká, že za uvedených předpokladů existuje v intervalu formula_3 bod, v němž je tečna ke grafu funkce formula_1 rovnoběžná s osou x.\n\nFyzikálně lze Rolleovu větu interpretovat takto:\n\nLagrangeovu větu lze vyslovit následovně:\n\nProtože je derivace formula_14 v bodě směrnice tečny, můžeme tvrdit že pro formula_15 platí:\n\nLagrangeova věta tvrdí, že za uvedených předpokladů v intervalu formula_3 existuje bod formula_19, v němž je tečna k funkci formula_1 rovnoběžná s přímkou vedenou body formula_21 a formula_22.\n\nLagrangeovu větu lze fyzikálně interpretovat následovně:\n\nZobecněním Lagrangeovy věty je Cauchyova věta o střední hodnotě: \n\nDokážeme Cauchyovu větu o střední hodnotě, Lagrangeova věta pak plyne z Cauchyovy věty volbou formula_31. Protože formula_32 pro všechna formula_27, je podle obměněné implikace Rolleovy věty (důkaz) nutně formula_34 (ostatní předpoklady Rolleovy věty jsou splněny díky předpokladům Cauchyovy věty). Můžeme tak definovat funkci\n\nformula_35.\n\nFunkce formula_36 je zřejmě spojitá na intervalu formula_2, má derivaci na intervalu formula_3 a formula_39. formula_36 splňuje předpoklady Rolleovy věty a existuje tedy formula_5 takové, že\n\nformula_42\n\nDle předpokladu je formula_43 a tedy\n\nformula_44.\n\n"}
{"id": "135699", "url": "https://cs.wikipedia.org/wiki?curid=135699", "title": "Miss České republiky", "text": "Miss České republiky\n\nMiss České republiky je soutěž krásy pořádaná od roku 1989. Původní název soutěže zněl Miss Československo, dalšími názvy byly Miss České a Slovenské republiky a Miss České republiky. Zakladatelem a dlouholetým prezidentem soutěže byl Miloslav Zapletal. Od roku 1989 byla soutěž jednou z nejsledovanějších kulturních událostí v celé zemi a popularita se rok od roku zvyšovala. Zlatou érou soutěže byly ročníky 1995–1998, kdy zájem diváků a celé veřejnosti dosahoval maxima.\n\nNejvýraznějšími osobnostmi soutěže se staly především Ivana Christová (1989), Pavlína Baburková (1992), Silvia Lakatošová (1993), Monika Žídková (1995), Iva Kubelková (1996), Terezie Dobrovolná (1997), Alena Šeredová (1998), Helena Houdová (1999) či Taťána Kuchařová (2006).\n\nV květnu 2010 byla sloučena se soutěží Česká Miss, která byla nejdříve pořádána jako konkurenční událost. Soutěž Miss České republiky byla opět uspořádána až v druhé polovině roku 2018 při příležitosti 100. výročí vzniku Československa. Na Václavském náměstí byly zvoleny vítězky ročníku 2018.\n\nPořádající agenturou byla Art Production K./2. Od roku 1989 až do roku 2004 soutěž vlastnila práva na vysílání českých reprezentantek na největší světové soutěže Miss World a Miss Universe. V roce 2004 byla zahájena jednání na odprodej soutěže Michaele Maláčové, která o ni projevila zájem. Nakonec v roce 2004 založila vlastní soutěž Česká Miss.\n\nMiss ČR byla v roce 2008 prodána novému majiteli Janu Moťovskému. V roce 2010 Maláčová získala licenci i na Miss World, čímž soutěž Miss České republiky v podstatě zanikla. V květnu 2010 došlo k dohodě o převzetí této soutěže konkurenční Českou Miss a ředitelkou se stala Michaela Maláčová. Z původní Miss ČR využila logo a spolupráci s vítězkami.\n\nV srpnu 2017 požádali pořadatelé soutěže Miss Léta o registraci názvu a ochranné známky Miss České republiky, kterou v roce 2018 získali. Obnovená soutěž Miss České republiky od roku 2018 má zcela charitativní charakter, celý výtěžek soutěže se věnuje dobročinným nadacím a charitativním organizacím. První vítězkou obnovené soutěže se stala Iveta Maurerová.\n\nMiss Československo 1989\n\nPrvní ročník se uskutečnil 8. 4. 1989 v Paláci kultury a sportu v Ostravě. Finále bylo vysíláno na druhém programu televize, na prvním programu šlo až závěrečné půlhodinové superfinále. Moderátory večera byli Josef Dvořák a Magdalena Dietlová. Na začátku přenosu bylo z 24 finalistek vybráno 12 postoupivších, které vedly s moderátory minutový rozhovor, zatančily valčík a absolvovaly promenádu v plavkách. Do závěrečného superfinále postoupilo pět nejúspěšnějších soutěžících: Radka Polášková, Vlasta Peterová, Michaela Polívková, Jana Hronková a Ivana Christová. Vyhlášení výsledků probíhalo od pátého do prvního místa, takže už při vyhlášení první vicemiss Jany Hronkové byla zřejmá vítězka. Publikum ale Ivanu Christovou nepřijalo a svůj nesouhlas vyjádřilo jednotným pískotem. Hlavní investor soutěže si budoucí vítězku zasmluvnil pouze pro sebe a odmítl ji vyslat na světové soutěže. Československo tehdy velmi úspěšně reprezentovala na Miss World i Miss Universe Jana Hronková.\n\nMiss Československo 1990\n\nDruhý ročník se nesl v duchu sametové revoluce a jeho finále se odehrálo 31. 3. 1990 znovu v ostravské víceúčelové hale. Generální zkoušky byly ve znamení dvojí evakuace areny kvůli anonymním telefonátům hrozícím uložením bomby. Moderátory zůstali Josef Dvořák a Magdalena Dietlová. V porotě usedlo 12 známých mužů z nejrůznějších odvětví. Mezi nimi byli kromě prezidenta soutěže Miloše Zapletala také např. Jan Čenský, Karel Gott, Peter Dvorský, Richard Muller, Bolek Polívka, Rudolf Křesťan, Miroslav Ondříček nebo Václav Klaus. Při úvodním představování jednotlivých dvanácti finalistek každá absolvovala promenádu napříč halou a v závěru si vždy připila šampaňským s jedním z porotců. Tento symbolický akt se ovšem nelíbil minimálně jednomu divákovi, který pořadatele žaloval za nabádání mladistvých k alkoholu, neboť některé finalistky ještě nebyly plnoleté. Každá dále absolvovala minirozhovor s některým z porotců, kterého si vylosovala. Valčík tentokrát nahradila polka a nakonec nechyběla promenáda v plavkách. Během večera se průběžně zveřejňovaly výsledky, takže vyhlášení šesti nejúspěšnějších dívek nebylo pro diváky až takovým překvapením. Byly to Kamila Zenáhlíková (6.), Denisa Ferancová (5.), Jana Havrdová (4.), Ingrid Ondrovičová (3.), Andrea Rozkovcová (2.), vítězkou se nakonec stala Renata Gorecká.\n\nMiss Československo 1991\n\nDvanáct finalistek do finále postoupilo z prvních čtyř míst tří národních kol - českého, moravského a slovenského. Celá soutěž prošla proti předešlým ročníkům modernizací. Místo společného soutěžního tance předvedly módní přehlídku ve večerních toaletách. Dále byla tentokrát poprvé zavedena tzv. \"volná disciplína\", ve které si soutěžící zvolily libovolnou činnost (byl to nejčastěji tanec, méně často zpěv, přednes, divadelní scénka, gymnastika apod.). Tato disciplína měla u diváků velkou oblibu a stala se součástí soutěže Miss až do roku 2009. Na vítězku Michaelu Maláčovou se dlouhá léta vzpomínalo jako na jednu z nejméně podařených Miss. Spíše než krásou titul získala důvtipem, pohotovostí a všeobecnou sečtělostí, což ale diváci neměli možnost do detailu posoudit a ocenit. Mezi největší favoritky na vítězství patřila krátkovlasá Miss Morava Romana Štrynclová. Její nezdravé sebevědomí, které dávala najevo na každém kroku a při každé příležitosti včetně přímého přenosu jí ale nakonec připravilo nejen o samotný titul Miss, ale skončila až na čtvrtém místě. Novináři jí ale, zřejmě jako cenu útěchy, udělili titul Miss Sympatie, což při jejím chování působilo spíše ironicky. Druhé místo si s velkým překvapením odnesla Andrea Tatarková, která na sebe v předešlých kolem nijak výrazně neupozornila. Markéta Silná z Otrokovic se umístila jako třetí.\n\nMiss Československo 1992\n\n25. 4. 1992 se finále Miss ČSFR uskutečnilo poprvé v prostorách karlovarského Grandhotelu Pupp, kam se poté s oblibou opakovaně vracelo. Předcházely mu opět tři národní kola, z každého z nichž postoupila první čtveřice mezi dvanáct finalistek. O vtipné extempore se postaral manažer slovenské vítězky Adriany Šimkové, který za její účast ve finále požadoval po pořadatelích nemalý honorář. Tato aféra se probírala v tisku a možná i díky ní si Šimkovou zvolili diváci a čtenáři jako vítězku v anketě Tip na Miss. Mezi finalistkami ale tento rok až křiklavě vyčnívala nejen výškou ale i osobností Pavlína Baburková z Nového Boru. Kromě titulu poslední federální Miss získala také cenu Miss Sympatie, kterou jí udělila novinářská obec. Baburková se ve stejném roce stala Vicemiss Europe a o rok později skončila na sedmém místě na Miss Universe, což jí toho času pasovalo na nejúspěšnější dívku od založení soutěže. Druhé místo obsadila Gabriela Haršányová, která se do finále kvalifikovala až ze třetího místa slovenského semifinále a posléze se objevila v epizodní roli prodavačky oděvů ve filmu \"Dědictví aneb Kurvahošigutntag\". Třetí byla Štěpánka Týcová ze Sulejovic.\n\nMiss České a Slovenské republiky 1993\n\nSoutěž byla vyhlášena na podzim předešlého roku ještě ve federální zemi. Po rozpadu Československa se tedy uskutečnila poprvé a naposledy Miss \"dvou států\". První dubnovou sobotu se finále po roce vrátilo do Puppu v Karlových Varech a co do úrovně finalistek patřilo k nejsilnějším v historii soutěže. Mezi favoritkami na úplné vítězství se objevilo hned několik soutěžících. V porotě zasedli rovnoměrně vybraní zástupci obou zemí, předsedou se stal nezávislý prezident soutěže Miss Europe. Přes velké nabádání k objektivitě ale podle prezidenta soutěže Zapletala slovenská část poroty nespravedlivě podpořila slovenské dívky. Silvia Lakatošová ze Svatého Jura u Bratislavy by pravděpodobně vyhrála tak jako tak, ale na dalších místech by to při zachování objektivity vypadalo jinak. Druhá totiž skončila k velké nevoli české části poroty další Slovenka Karin Majtánová. Třetí místo nečekaně obsadila nenápadná Pražačka Simona Smejkalová a stala se tak první Miss České republiky. Největší dvě česká želízka v ohni (Alice Karpíšková a Jana Rybská) skončily v poli poražených. Silvia Lakatošová reprezentovala Slovenskou republiku na Miss Universe 1994, odkud si odvezla 4. místo a stala se tak v tomto klání nejúspěšnější česko-slovenskou reprezentantkou. Její rekord zatím do dnešního dne (2015) nebyl překonán. Kromě nádherné a divácky atraktivní přehlídky svatebních šatů a vynikající úrovně volných disciplín, kde bylo k vidění fakýrské řemeslo Gabriely Ondráčkové, kabaretní stepařské číslo Alice Karpíškové, profesionální folklórní vystoupení Silvie Lakatošové či latinskoamerický tanec Ivany Hložkové se o největší poprask postarala studentka právnické fakulty Magdalena Babická, která na otázku, co by chtěla v Česku změnit po dokončení studií odpověděla, že vyčistit ulice od obyvatel tmavší pleti. Tento nešťastný výrok měl pak pochopitelně nepříjemnou a dlouhou mediální dohru.\n\nMiss České republiky 1994\n\nNa začátku bylo šest krajských kol. Z každého postoupily první tři dívky do celostátního finále, které se tentokrát uskutečnilo 9. dubna 1994 v brněnské hale Rondo a poprvé bylo vysíláno na nově vzniklé televizi Nova. Finalistek tak bylo poprvé 18. Přenos byl rozdělen na dvě hodinové části se zhruba půlhodinovou přestávkou. Tento dramaturgicky napínavý vysílací model se poté zachoval až do roku 1998. Večerem provázel Jan Rosák. Po prvních dvou disciplínách, módní přehlídce a společné polce, postoupilo do dalších kol 12 soutěžících. Následovala volná disciplína a promenáda v plavkách. Do závěrečného superfinále, kterým bylo defilé ve velkých večerních róbách a rozhovor s porotci, postoupilo 6 nejúspěšnějších dívek. V dalších ročnících se od tohoto postupového způsobu volby upustilo, znovu byl zopakován až v letech 1999, 2000, 2001 a 2002. O titulu Miss Sympatie, který tento rok změnil název na Miss Press, aby se k původnímu názvu o dva roky později vrátil, tentokrát nerozhodovali novináři, ale poprvé čtenáři periodik, kde byly zveřejněny fotografie finalistek. Nejvíce hlasů získala Dagmar Vránová ze Zlína. Samotnou vítězkou celé soutěže se nakonec stala domácí Eva Kotulánová následovaná Kateřinou Vondrovou a Lenkou Beličkovou. Nutno dodat, že ani jedna nepatřila k favoritkám, protože všechny tři do finále postoupily až z druhého místa v krajských kolech.\n\nMiss České republiky 1995\n\nPro postup do finále byl zvolen nový výběrový klíč. Konalo se české a moravské oblastní semifinále Miss Bohemia a Miss Moravia. České kolo mělo sedm postupových míst, z moravského postoupilo dívek pět. Poprvé byly natočeny TV spoty představující finalistky, které TV Nova intenzivně vysílala dva měsíce před soutěží několikrát denně v mezerách mezi jednotlivými pořady a při své tehdejší obrovské sledovanosti tímto vyvolala celonárodní společenské téma a enormní zájem diváků. Samotné finále konané 22. dubna v Grandhotelu Pupp v Karlových Varech bylo nejočekávanější a nejsledovanější společenskou událostí roku. Ony spoty se poté staly součástí také dalších ročníků 1996, 1997 a 1998. V České republice snad neexistoval člověk, který by neměl o finalistkách dokonalý přehled a neměl mezi nimi svoji favoritku. Miláčkem veřejnosti se stala Michaela Burgetová z Brna, které diváci s obrovskou převahou udělili titul Miss Sympatie. V první části večera se dívky představily, absolvovaly krátký rozhovor s moderátorem Markem Ebenem a nechyběla ani módní přehlídka. Ve druhé části byly k vidění atraktivní volné disciplíny a promenáda v plavkách. Hlavními favoritkami poroty byly podle předpokladu vítězky semifinálových kol. Nakonec dali porotci přednost bezprostřední Monice Žídkové (Miss Moravia) před za každých okolností dokonalou Kateřinou Kasalovou (Miss Bohemia). Vítěznou trojici poté doplnila na třetím místě charismatická a elegantní Renata Hornofová. Vysoká úroveň tohoto ročníku se projevila také na světových soutěžích. Monika Žídková se stala nejkrásnější Evropankou, když v tureckém Istanbulu získala titul Miss Europe 1995. Úspěšná byla také Renata Hornofová, která se na celosvětové soutěži Miss International stala v konkurenci osmdesáti slečen 2.Vicemiss. Žídková opakovaně obsazuje první místo v anketách o nejoblíbenější Miss historie.\n\nMiss České republiky 1996\n\nOpět Miss Moravia s pěti postupovými místy a Miss Bohemia se sedmi, opět TV spoty a opět obrovský zájem české veřejnosti. Finále se uskutečnilo 20. dubna 1996 v Kulturním domě v Plzni a byl to první ročník z dlouhé řady uváděné Janem Čenským. Favoritkou diváků se znovu poměrně jednoznačně stala a titul Miss Sympatie vyhrála Zdeňka Zadražilová. Kromě toho se líbila také porotě, která ji jmenovala druhou vicemiss. Na prvních dvou místech stanuly, stejně jako rok předtím a rok potom, vítězky semifinálových kol. První místo Petry Minářové z Olomouce (Miss Moravia) označil Miloslav Zapletal jako naprosto jednohlasný názor poroty. Vnadná Iva Kubelková (Miss Bohemia) ale druhé místo až tak jisté neměla, nakonec ho ale obhájila. V pozdějších letech se ovšem právě ona zařadila mezi nejpopulárnější modelky a vyhledávané tváře televizní obrazovky.\n\nMiss České republiky 1997\n\nTerezie Dobrovolná byla první vítězkou, která získala současně titul Miss ČR a Miss Sympatie, tedy došlo ke shodě mezi odbornou porotou a hlasující veřejností. Stejná situace se poté zopakovala pouze jednou a to v případě Taťány Kuchařové v roce 2006. Dobrovolná vyhrála za každý titul jeden automobil značky Mercedes Benz A. Jeden z nich dala do dražby a výtěžek věnovala na dobročinné účely. Její jedinou vyrovnanou soupeřkou byla v plzeňském finále dne 19. dubna Miss Bohemia '97 Kristina Fridvalská, která ji sice šlapala na paty, ale nakonec nedošlápla a skončila na druhém místě. Větším překvapením pak bylo umístění Gabriely Justinové na třetím místě, v semifinále se totiž neumístila mezi vítězkami. K titulu II.Vicemiss jí pomohla bezchybná postava, za kterou navíc získala titul Miss Silueta.\n\nMiss České republiky 1998\n\nJubilejního ročníku se zúčastnili všichni moderátoři, kteří soutěž od jejího počátku uváděli a také vítězky nebo jejich zástupkyně všech předešlých ročníků. Konkrétně to byly: Ivana Christová (1989), Renata Gorecká (1990), Markéta Silná (1991), Pavlína Baburková (1992), Silvia Lakatošová (1993), Lenka Beličková (1994), Monika Žídková (1995), Petra Minářová (1996) a Terezie Dobrovolná (1997). Finále se uskutečnilo 25. dubna 1998 tam, kde se konal první a druhý ročník, tedy v ostravském Paláci kultury a sportu. Úroveň finalistek byla po dvou letech opět velmi vysoká. Už od semifinálových kol ale byly jasnými favoritkami na titul dvě Pražačky, Alena Šeredová a Petra Faltýnová. Zatímco první jmenovaná měla větší uznání u odborné veřejnosti, diváky přesvědčila spíše Faltýnová a získala tak titul Miss Sympatie. Jejich souboj byl o to zajímavější, že v krajském kole Miss Praha vyhrála Faltýnová a Šeredová byla druhá, zatímco v celočeském si umístění prohodily. Očekávalo se tedy, že v celostátním finále svedou právě ony lítý boj o první dvě místa. V porotě to skutečně vřelo. Rozdělena byla na dva nesmiřitelné tábory, z nichž každý prosazoval jednu z nich. Po nekonečných přesvědčováních, zazněl návrh, kterému nikdo nevěnoval moc pozornosti, a sice zvolit pravý opak těchto profesionálních modelek, obyčejnou a jednoduchou dívku a největší outsiderku soutěže Katku Stočesovou (Stočesová používala v celé soutěži křestní jméno Katka, nikoli Kateřina. Jako Katka Stočesová byla uvedena v televizních spotech, v periodikách i při vyhlášení výsledků.). Stočesová soutěž nakonec k velkému překvapení poroty i diváků skutečně vyhrála a její vítězství se dá označit jako největší šok v celé historii soutěží Miss v České republice. Pro jazykovou nezpůsobilost ji ale pořadatel odmítl vyslat na světové soutěže, na čemž vydělala Vicemiss Alena Šeredová, která na Miss World v roce 1998 ukořistila do té doby nevídané čtvrté místo. Na třetím místě nakonec tedy skončila Petra Faltýnová.\n\nMiss České republiky 1999\n\nPo čtyřech letech pořadatelé chtěli soutěž lehce obměnit a proto se vrátili k modelu z roku 1994, tedy k 18 finalistkám a napínavé dramaturgii, kdy během večera docházelo k postupu nejdříve dvanácti, nakonec šesti dívek do superfinále. Po delší době se jednalo o ročník bez masivní podpory televize, takže i její popularita byla podstatně nižší než v předchozích letech. Vítězkou tohoto ročníku se stala Helena Houdová, jejíž cíl byl vyhrát z toho důvodu, aby se mohla vyjadřovat k věcem, které považovala za důležité a aby se naplno mohla věnovat charitativní činnosti. Houdová sice na světových soutěžích neuspěla, ale stala se vyhledávanou modelkou na světové úrovni. Založila nadační fond Sunflower, který každoročně pomáhá tisícům potřebných v rozvojových zemích.Jitka Kocurová se stala druhou Vicemiss, ale své umístění považovala spíše za neúspěch, protože si věřila na víc.\n\nMiss České republiky 2000\n\nS příchodem nového milénia si soutěž našla nový oblíbený prostor pro konání a tím bylo brněnské Boby Centrum. Jana Čenského na několik ročníků vystřídal v roli moderátora Martin Dejdar. Diváky si na svou stranu získala dlouhovláska Markéta Svobodná, která v prvních kolech vůbec nepatřila mezi favoritky, ve finále to ale kromě titulu Miss Sympatie dotáhla až na II. Vicemiss a úspěch slavila i na mezinárodní soutěži Miss International. Na druhé místo porota dosadila Kateřinu Elgerovou, která se v semifinálových kolech objevila už o rok dříve, ale ze zdravotních důvodů tehdy musela odstoupit. Vítězkou se stala nejmladší finalistka Michaela Salačová z Moravských Budějovic. Na Miss World byla oceněna titulem Miss Photo. Účast v první trojici nakonec o vlásek unikla Petře Kocarové. Patřila k favoritkám a Českou republiku nakonec překvapivě reprezentovala na Miss Universe místo Elgerové.\n\nMiss České republiky 2001\n\nNa pozadí nádherné scény Michaela Klanga postavené v brněnském Boby centru se 7. dubna 2001 odehrál další ročník Miss České republiky, jehož výsledky byly přinejmenším diskutabilní. Vítězství Diany Kobzanové většina veřejnosti nechápala, neboť nepatřila k typickým krasavicím. Porota její vítězství ospravedlňovala především jejím důvtipem, intelektem a pohotovostí, kterou po letech zužitkovala jako velmi schopná a žádaná moderátorka. O to hůř se chápe fakt, že právě ona se propůjčila nabídce pózovat v pornografickém časopisu, byť pár měsíců poté, co korunku předala své nástupkyni. Podle pořadatelů ale přesto hrubě porušila smlouvu a poškodila dobré jméno soutěže a proto jí byl v roce 2003 titul symbolicky odebrán. Sice podstatně střízlivější, ale přesto erotické, fotografie nafotila také II.Vicemiss 2001 Andrea Vránová. Její případ pořadatelé řešili pouze uložením pokuty. Titul Vicemiss a Miss Sympatie získala Andrea Fišerová, která byla po odebrání titulu Kobzanové dodatečně jmenována Miss České republiky 2001.\n\nMiss České republiky 2002\n\nFinále uváděné Alenou Šeredovou a Martinem Dejdarem se opět odehrálo za přítomnosti osmnácti finalistek v Boby centru v Brně. Dlouhé hnědé lokny a milý úsměv zaručily titul Miss Sympatie Lence Taussigové. Porota se přikláněla spíše k charismatické Kateřině Smržové, nakonec ji však o vlásek přeskočila a Miss ČR 2002 se stala Kateřina Průšová, toho času se zlomenou rukou v sádře. Před odletem na Miss World ale nesložila jazykové zkoušky a byla nahrazena právě Smržovou. Ta nakonec zabodovala až na Miss Universe a nejen díky své dokonalé postavě postoupila do Top 10. Třetí místo porota přidělila Radce Kocurové. Jednou z nepříliš úspěšných finalistek tohoto ročníku byla také Zuzana Štěpanovská, která to poté v slabé konkurenci prvního ročníku soutěže Česká Miss dotáhla až na druhé místo.\n\nMiss České republiky 2003\n\nFinále sice zůstalo v brněnském Boby centru, finalistek ale bylo pouze 12 a přímý přenos byl zkrácen na 90 minut. Vítězkou se stala Lucie Váchová z Příbrami a byla poslední dívkou, kterou pořadatelé Miss ČR vyslali na Miss Universe. Klára Medková skončila na druhém místě a získala také titul Miss Sympatie. Zajímavostí je, že jednou z horkých favoritek tohoto ročníku byla také Iveta Lutovská, která o celých šest let později vyhrála konkurenční Českou Miss a poměrně úspěšně reprezentovala ČR také na Miss Universe. Třetí místo tohoto ročníku se řadí k těm překvapivým a získala ho Markéta Divišová. Celý tento ročník provázela pachuť po mediální kauze Diany Kobzanové. Dívky byly ještě důrazněji upozorňovány, že nic podobného nebude v soutěži Miss ČR tolerováno. Několik měsíců po soutěži se přesto objevily na veřejnosti pornografické fotografie jedné z finalistek Aleny Bohdálkové, které byly pořízeny v době před soutěží. Bohdálková však naštěstí žádný z hlavních titulů nezískala.\n\nMiss České republiky 2004\n\nPouhých pár dnů před karlovarským finálovým večerem musela z tragických osobních důvodů ze soutěže odstoupit jedna z favoritek na vítězství Lucie Králová. V dalším roce se do soutěže přihlásila znovu a dokonce ji vyhrála, ale o tom níže. Její odstoupení bylo na poslední chvíli, takže se v tomto roce utkalo o titul pouze 11 dívek. Finále v Karlových Varech vyhrála Jana Doleželová. Jako II.Vicemiss byla Zapletalem vyhlášena Michaela Wostlová, aby později prohlásil, že si spletl obálky a že Wostlová skončila na místě druhém. Na třetí místo porota dosadila Editu Hortovou. Diváky nejvíce zaujala a titul Miss Sympatie získala Pavla Sudová. Několik měsíců po soutěži bojovala s těžkou formou mentální anorexie.\n\nMiss České republiky 2005\n\nFinále se opět uskutečnilo v karlovarském Grandhotelu Pupp a poprvé mu předcházelo týdenní soustředění konané mimo republiku, konkrétně v Chorvatsku. Jednalo se o první a zároveň poslední ročník, ve kterém byla odborná porota nahrazena hlasujícími diváky prostřednictvím sms zpráv. Pozoruhodné totiž bylo to, že všechny tři vítězky zvolené diváky byly před soutěží předmětem více či méně skandálních bulvárních článků. Pořadatelé sice připustili náhodu, v dalších ročnících však od tohoto způsobu volby upustili. Vítězkou se stala předchozí rok odstoupivší Lucie Králová. Druhá Petra Macháčková byla do soutěže doplněna coby náhradnice za jinou finalistku, která zatajila focení snímků pro erotický časopisu. Na třetí místo diváci dosadili Agátu Hanychovou, dceru herečky Veroniky Žilkové. 2005 byl prvním rokem, kdy Česká republika zvolila hned dvě Miss, navíc na stejném televizním programu a zhruba dva měsíce po sobě.\n\nMiss České republiky 2006\n\nPo soustředění finalistek v Tunisu se finále vrátilo zpět do brněnského Boby centra a celé patřilo Taťáně Kuchařové, která kromě hlavního titulu posbírala také téměř všechny tituly vedlejší. Na dalších místech ji pak doplnila herečka Kateřina Pospíšilová z Prahy a ostravská rodačka, dnes moderátorka Televizních novin na Nově, Renáta Czadernová. Taťána Kuchařová byla v srpnu 2006 vyslána do Varšavy na Miss World, jehož finále se konalo potom v září. Přestože od samotného začátku měsíčního soustředění ji zahraniční média i sázkové kanceláře pasovaly do role jednoznačné favoritky na vítězství, česká média nevěnovala prognózám téměř žádnou pozornost. Finále Miss World, které Kuchařová jako první Češka v historii nakonec skutečně vyhrála, mohli v sobotu 30. září sledovat diváci ve více než 200 zemích světa. Ani jedna z českých televizí však přímý přenos z Varšavy nevysílala.\n\nMiss České republiky 2007\n\nDevatenáctý ročník se konal v dubnu 2007 opět v Brně a vyhrála ho Kateřina Sokolová, za kterou zůstala Veronika Pompeová coby Miss Sympatie a I.Vicemiss. Třetí místo porota přiřkla Veronice Chmelířové.\n\nMiss České republiky 2008\n\nJubilejní dvacátý ročník se konal opět v brněnském Boby centru a coby hosté se ho zúčastnily vítězky (nebo jejich zástupkyně) ze všech předešlých ročníků. Konkrétně to byly tyto: Ivana Christová (1989), Renata Gorecká (1990), Markéta Silná (1991), Štěpánka Týcová (1992), Silvia Lakatošová (1993), Eva Kotulánová (1994), Monika Žídková (1995), Petra Minářová (1996), Terezie Dobrovolná (1997), Petra Faltýnová (1998), Helena Houdová (1999), Petra Kocarová (2000), Andrea Fišerová (2001), Kateřina Průšová (2002), Lucie Váchová (2003), Jana Doleželová (2004), Lucie Králová (2005), Taťána Kuchařová (2006) a Kateřina Sokolová (2007). Mezi finalistkami byla horkou favoritkou na vítězství lehce afektovaná a s výhrou počítající Zuzana Putnářová. Té ale porážku ze semifinále oplatila její jmenovkyně Zuzana Jandová a stala se tak v pořadí dvacátou Miss České republiky. Na finálovém večeru byl Zapletalem představen nový majitel a prezident soutěže, podnikatel Jan Moťovský. Ve stejném roce za záhadných okolnosti zmizel na zahraniční cestě a po několika letech byl prohlášen za mrtvého.\n\nMiss České republiky 2009\n\nPo zmizení nového majitele soutěže Jana Moťovského bylo konání dalšího ročníku velmi nejisté. Přesto se ho podařilo vyhlásit a přesunout z tradičního jara na podzim roku 2009. Poslední Miss České republiky se po těsném souboji s I.Vicemiss Lucií Smatanovou nakonec stala Aneta Vignerová. Na třetím místě je doplnila Hana Věrná.\n\nMiss České republiky 2018\n\nOd roku 2018 je držitelem ochranné známky společnost Miss České republiky s.r.o. Ta od roku 2018 poskytla výhradní práva k provozování soutěže Miss České republiky nadačnímu fondu IT People, který v letech 2013–2018 pořádal soutěž Miss Léta. Vítězkami ročníku 2018 se staly Iveta Maurerová, Tereza Bohuslavová a Kristýna Malířová.\n\nMiss České republiky 2019\n\nV roce 2019 se soutěžící Miss České republiky kromě soutěže samotné účastnily také několika charitativních událostí. Organizátoři soutěže rovněž v rámci výstavy Křehká krása podpořili české výrobce skla a bižuterie. Finálový večer v Divadle Broadway ovládla Nikola Kokyová. Druhé místo obsadila Sára Lyčková, třetí se umístila Dominika Benáková.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "135708", "url": "https://cs.wikipedia.org/wiki?curid=135708", "title": "Altap Salamander", "text": "Altap Salamander\n\nAltap Salamander (dříve Servant Salamander) je rychlý dvoupanelový správce souborů pro Windows, který je inspirovaný Norton Commanderem.\n\nJeho vývoj započal v roce 1996 Petrem Šolínem během jeho studií na vysoké škole a byl vydán jako freeware v roce 1997. Původně byl napsán v Watcom C++, později v Microsoft Visual C++. Řada ve verzi 1.x byla šířena jako freeware.\n\nOd verze 2.0 byl Altap Salamander šířen jako shareware. Tato verze byla vydána v roce 2001 nově vzniklou společností Altap. Jedná se o výrazně vylepšenou verzi, která díky pluginům obsahuje celou řadu nových funkcí. Verze 2.5 přinesla . Vrcholem řady 2 je verze 2.54 z roku 2010.\n\nAčkoli byla řada 3.x poprvé představena v roce 2012, stabilní v3.0 vyšla až o rok a půl později, v dubnu 2014. Došlo k rozdělení na 32-bitové a 64-bitové varinty. Nově byly oficiálně podporovány OS až po Windows 8, Salamander však stejně funguje i pod Windows 10. Řada 3 přetrvala až do konce roku 2016, kdy vyšla v3.08. Stále nebyla vyřešena podpora nelatinských abeced podle Unicode.\n\nV červnu 2019 oba podílníci firmy Altap, Jan Ryšavý a Petr Šolín, převedli podíly na majitele firmy FINE, která se zaměřuje na vývoj stavebního softwaru. Novými jednateli tak se stali Jiří Laurin a Miloš Vodolan. Následně byla v červnu 2019 vydána verze 4.0, znovu jako freeware, tedy .\n\nVývoj Salamandera se podle diskuse jeví odložen, uspán.\n\n"}
{"id": "135713", "url": "https://cs.wikipedia.org/wiki?curid=135713", "title": "Scorched 3D", "text": "Scorched 3D\n\nScorched 3D je tahová počítačová hra s tanky (některé však vypadají jako Kenny ze South Parku, Bender z Futuramy nebo jako linuxový tučňák Tux) které jsou na začátku každé hry rozmístěny po vygenerované krajině a poté po sobě střílejí různými nekonvenčními zbraněmi. Hráč musí nastavit úhel, směr a sílu výstřelu, musí také brát do úvahy sílu větru. Je předělávkou původní DOSové hry Scorched Earth. Oproti svému předchůdci je však zcela zdarma včetně zdrojových kódů, je multiplatformní (Microsoft Windows, Linuxu a Mac OS X, starší verze i FreeBSD a Solaris), značně se vylepšila grafika, která je nyní plně 3D a používá OpenGL. Přibyl také multiplayer po internetu. Hra měla původně sloužit jen jako generátor trojrozměrných terénů.\n\n"}
{"id": "135714", "url": "https://cs.wikipedia.org/wiki?curid=135714", "title": "Žešov", "text": "Žešov\n\nŽešov je vesnice patřící k městu Prostějov. K  15. říjnu 2006 zde žilo 325 obyvatel.\n\nVesnice se rozprostírá v nevelkém údolí asi 4 km jižně od centra Prostějova. Její dominantou je katolický kostel. Vsí protéká potůček zvaný Maliňák. V blízkém okolí vede dálnice D46.\n\nNejvětší událostí roku bývají hodové slavnosti konané na počátku léta. V obci fungoval hostinec, který byl ale 1. 12. 2016 uzavřen. V obci působí jeden spolek - místní jednota Sboru dobrovolných hasičů.\n\nNázev obce pochází od osobního jména Žech nebo Žeš a je zřejmě velmi starého původu, vesnice Žešov je ale zmiňována v pramenech až ve 14. století (první zmínka 1348). Vesnice velmi často měnila své majitele, až se roku 1527 stala součástí plumlovského panství, jehož součástí zůstala až do roku 1848. Žešov byl silně poškozen za třicetileté války. V roce 1728 byla u Žešova postavena císařská silnice, která pomohla k rozvoji obce. Místní obyvatelé si pak přivydělávali přepřaháním koní k povozům, které nemohly vyjet místní kopec, a kovářstvím. V roce 1790 byla v obci založena škola, aby místní děti nemusely docházet do školy do Určic. Na konci druhé světové války Němci přeměnili dva hostince na opravárenské dílny, ve kterých museli pracovat i místní občané. V posledních dnech války si na Žešovském kopci vybudovali Němci dělostřelecké postavení, které bylo pod neustálou palbou dělostřelectva Rudé armády a byl dokonce i bombardován. V prvních poválečných volbách zvítězila ČSL, následována ČSSD a ČSNS, komunisté v obci propadli. Od roku 1950 se komunisté pokoušeli o kolektivizaci zemědělství, k založení JZD ale došlo až v roce 1957. Poslední soukromý zemědělec hospodařil ještě v roce 1963. V roce 1973 byla zrušena dvoutřídní základní škola a děti ze Žešova začaly dojíždět do prostějovských škol. Mezi léty 1974–1986 byla na katastru obce stavěna dálnice Olomouc–Brno. V roce 1981 byl Žešov připojen k Prostějovu.\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "135716", "url": "https://cs.wikipedia.org/wiki?curid=135716", "title": "Los Fastidios", "text": "Los Fastidios\n\nLos Fastidios je italská street punková skupina hrající Oi! a hlásící se k SHARP skinheads. Založena byla ve Veroně v roce 1991, ale dnes ve skupině už působí pouze jeden ze zakládajících členů. Většina námětů textů skupiny z jejich ideologie, týká se např. sociálních problémů či boje proti diskriminaci.\n\n\n"}
{"id": "135723", "url": "https://cs.wikipedia.org/wiki?curid=135723", "title": "Ocúnovité", "text": "Ocúnovité\n\nOcúnovité (\"Colchicaceae\") je čeleď jednoděložných rostlin z řádu liliotvaré (\"Liliales\"). Některé starší taxonomické systémy zástupce řadily do čeledi liliovité v širokém pojetí (\"Liliaceae\" s.l.). \"Petermannia cirrosa\" je podle nejnovějších výzkumů řazena do monotypické čeledi \"Petermanniaceae\".\n\nJedná se zpravidla o vytrvalé pozemní byliny nebo liány, převážně s hlízami, vzácně s oddenky, jsou jednodomé s oboupohlavnými květy. Mladé stonky se v uzlinách snadno nelámou. Listy jsou nahloučeny na bázi, nebo nikoliv, jsou jednoduché, přisedlé (vzácně řapíkaté), střídavé, uspořádané nejčastěji spirálně (vzácně dvouřadě), s listovými pochvami. Listy zpravidla dobře vyvinuty, vzácně jsou redukované. Čepele listů jsou celokrajné, čárkovité až kopinaté, žilnatina je souběžná. Květy jsou oboupohlavné, jsou jednotlivé nebo v květenstvích, zpravidla v hroznech, vrcholících nebo okolících. Listen pod květenstvím ve tvaru toulce není přítomen. Květy jsou pravidelné, okvětí je vyvinuto, zpravidla 6 (výjimečně 8) okvětních lístků ve 2 přeslenech (vzácně v 1 přeslenu), okvětní lístky jsou volné, nebo srostlé a vytvářejí korunní trubku, někdy velmi dlouhou (např. ocún jesenní-\"Colchicum autumnale\"), jsou bílé, červené, purpurové, fialové nebo žluté. Tyčinek je 6, ve 2 přeslenech, vzácně v 1 přeslenu, jsou volné nebo vzácněji srostlé s okvětím či navzájem. Gyneceum je složeno ze 3 (vzácně 4) plodolistů, je synkarpní, čnělka je 1 nebo 3, někdy částečně srostlé, blizny 3, semeník je svrchní. Plod je suchý, pukavý, převážně tobolka. Čeleď je typická přítomností alkaloidů, zvláště je přítomen kolchicin a jiné příbuzné látky.\n\nJe známo asi 15 rodů a asi 245 druhů, které jsou rozšířeny v Evropě, západní, střední i východní Asii, v Africe, v Severní Americe, Austrálii na Novém Zélandu. Chybí v Jižní Americe.\n\nV ČR roste ve volné přírodě a je původní pouze jediný druh, ocún jesenní (\"Colchicum autumnale\").\n\n\n\"Androcymbium\", \"Baeometra\", \"Burchardia\", \"Camptorrhiza\", \"Colchicum\" (včetně \"Merendera\"), \"Disporum\", \"Gloriosa\" (včetně \"Littonia\"), \"Hexacyrtis\", \"Iphigenia\", \"Kuntheria\", \"Ornithoglossum\", \"Sandersonia\", \"Schelhammeria\", \"Triplandenia\", \"Uvularia\", \"Wurmbea\" (vč. \"Neodregea\", \"Onixotis\")\n\nKvětena ČR: 8 nebo 9 díl\n\n"}
{"id": "135725", "url": "https://cs.wikipedia.org/wiki?curid=135725", "title": "Stanislav (rozcestník)", "text": "Stanislav (rozcestník)\n\nStanislav může být:\n\n\n"}
{"id": "135726", "url": "https://cs.wikipedia.org/wiki?curid=135726", "title": "OpenCms", "text": "OpenCms\n\nOpenCms je open-source content management system založený na Javě a XML. Je distribuován společností Alkacon Software pod licencí LGPL. Jedná se o jednu z nejmocnějších CMS s řadou pokročilých funkcí. Historie OpenCms sahá do roku 1999, kdy byl uvolněn předchůdce MhtCms, který však nebyl šířen jako open-source. První open-source verze byla uvolněna na veletrhu CeBIT v roce 2000. OpenCms pro svou funkčnost potřebuje webový server jako například Apache Tomcat.\n\n"}
{"id": "135738", "url": "https://cs.wikipedia.org/wiki?curid=135738", "title": "Seznam držitelů literární Man Bookerovy ceny", "text": "Seznam držitelů literární Man Bookerovy ceny\n\nToto je seznam držitelů literární Man Bookerovy ceny, v němž je uveden užší výběr; držitelé jsou zlatě podbarveni a u děl, která vyšla v češtině, je uveden i český název.\n\nV roce 1993 získal Salman Rushdie za své \"Děti půlnoci\" „Booker of Booker“, speciální cenu cenu pro nejlepší román, který v předchozích 25 letech získal Booker Prize.\n\n"}
{"id": "135741", "url": "https://cs.wikipedia.org/wiki?curid=135741", "title": "Běluň", "text": "Běluň\n\nJméno Běluň nese více sídel:\n\n"}
{"id": "135745", "url": "https://cs.wikipedia.org/wiki?curid=135745", "title": "Baškovce", "text": "Baškovce\n\nJméno Baškovce nese více obcí:\n"}
{"id": "135746", "url": "https://cs.wikipedia.org/wiki?curid=135746", "title": "Belá", "text": "Belá\n\nJméno Belá nese více obcí:\n\nřek:\na přírodních zajímavostí\n"}
{"id": "135752", "url": "https://cs.wikipedia.org/wiki?curid=135752", "title": "Petr Křička", "text": "Petr Křička\n\nPetr Ladislav Křička (4. prosince 1884 Kelč – 25. července 1949 Okarec) byl český středoškolský profesor, knihovník, básník, autor literatury pro děti a překladatel z ruštiny a francouzštiny. Byl bratrem Jaroslava Křičky a Pavly Křičkové Homolkové.\n\nPetr Křička se narodil 4. prosince 1884 v Kelči u Hranic. Jeho otec byl řídícím učitelem, bratr Jaroslav se stal významným hudebním skladatelem. Ač poměrně brzy ztratil otce, vyrůstal v harmonickém prostředí v úzkém kontaktu s horskou přírodou Českomoravské vysočiny a s jejím prostým lidem; to také podstatně ovlivnilo charakter Křičkovy tvorby. Maturoval v r. 1901 na reálce v Novém Městě na Moravě a pak vystudoval chemii na pražské technice. Jako chemik působil nejdříve v cukrovaru v Hulíně, pak v laboratoři v Karlových Varech, krátce pobyl také v Pasteurově ústavu v Paříži. V l. 1907–1908 učil cizím řečem v Moskvě a po návratu žil do světové války v Praze, kde převážně vyučoval na obchodních školách. Hned v r. 1914 po vypuknutí světové války odešel na haličskou frontu, byl zraněn a pobýval několik měsíců ve vojenských lazaretech. Po válce pracoval na ministerstvu školství a po druhé světové válce byl zaměstnán v Technické knihovně pražských vysokých škol. Zemřel 25. 7. 1949 v Okarci u Náměště nad Oslavou.\n\nPodobu české poezie Křička výrazně ovlivnil především svou ranou lyrickou tvorbou, jíž předjal její poválečný vývoj. Už v prvotině \"Šípkový keř\" (1916) se neobyčejně šťastně setkaly básníkovy osobní dispozice, živý poměr k přírodě a vůbec jeho přímý, otevřený, neproblematický vztah k životu se soudobými tendencemi evropského básnictví, zejména s křesťanským humanismem francouzských básníků (G. Duhamel, Ch. Vildrac), kteří pokorou a láskou doufali obrodit a zlidštit svět. Z tohoto setkání vznikla lyrika základních citových poloh, ostře rozeznávající hierarchii životních hodnot, poezie návratů do dětství v rodném kraji, oslava prostých věcí a životních radostí. Disonanci do této harmonické atmosféry, podporované též sevřeným pravidelným veršem, vnášel jen zážitek války, jenž se naplno ozval jen v jediné básni, \"Medynia Glogowska,\" zato však s mimořádnou intenzitou. V ní totiž jinošsky důvěřivý vztah k životu ve střetnutí s mezní frontovou situací – chvíli před útokem – cele odkryl básníkovo citové zázemí: lásku k bližním, soucit s nevinně trpícími i úzkost o osud národa. Právě tímto zdůrazněním citových hodnot báseň přerostla ve velice účinný, nepatetický protest válce za cizí zájmy.\n\nV následující Křičkově básnické tvorbě se podstatně zesiluje inspirace lidovou lyrikou i epikou. Jejich prvky se objevují již v lyrickoepické sbírce \"Bílý štít\" (1919). Křička se v ní obrátil ke vzpomínkám na dětství uprostřed horácké přírody, z něhož vypráví několik idylických příběhů viděných zdůvěrňujícíma dětskýma očima. Horácký dialekt, prvky folklóru, zejména v dětských říkadlech, i humor podtrhují ještě básníkovo citové zaujetí pro zvolené téma. \n\nKřičkovo rané tvůrčí období vrcholí a novou tematickou rozlohu získává ve sbírce \"Hoch s lukem\" (1924). Harmonizující nálada předcházející knížky se v ní prudce rozpadá nejen pod nárazem citového rozrušení a bolesti vyvolané ztrátou milé, ale i pod novým přívalem válečných motivů. Zatímco milostné drama provokuje zraněný cit až k subjektivní intimní zpovědi, dozvuky války se hlásí v několika hutných tragických baladách, z nichž některé přejímají fakturu přímo z lidové tvorby. Ale i v této sbírce osobní bolest i trpkosti světa poznamenaného válkou jsou znovu vyvažovány pokorou a láskou k životu, jež nakonec přináší i novou mužnou rovnováhu.\n\nPo Hochu s lukem se Křička jako básník odmlčel. Ve 30. letech vydal jen sbírku dobových satirických a úsměvně parodujících veršů a próz \"Suchá jehla\" (1933) a různorodý soubor veršů \"Chléb a sůl\" (1933), v němž převažují příležitostné verše glosující denní události a zejména životní jubilea přátel – umělců. Vedle nich jen několik balad, rozmarných básnických hříček a lidových popěvků se příznivě odráží od reflexivních veršů, zabstraktňujících předcházející konkrétnost a mnohomluvností rozmělňujícíc dosavadní náznakovost Křičkových veršů.\n\nBásníkova poválečná poezie je cele zaujata reakcí na okupaci, válku a osvobození. Odrazilo se v ní i Křičkovo studium ruských bylin a starých srbských hrdinských zpěvů, jež za války překládal. Poéma \"Světlý oblak\" (1945) o utrpení a boji jihoslovanského lidu s okupanty je koncipována jako parafráze těchto zpěvů. Zachycuje konkrétní událost: vyvraždění 6 000 mužů v Kragujevci jako odvetu za zabití dvaceti Němců partyzány. Ohlasy ruských bylin obsahuje zase sbírka \"Píseň meče\" (1946) v skladbách věnovaných boji sovětského lidu s okupanty. I v této sbírce se však vrací jihoslovanská tematika, a to jednak ve volném zpracování tří básní v próze P. Mériméa z jeho sbírky fingovaných morlackých národních písní, jednak znovu v ohlasu hrdinských zpěvů s protifašistickou tematikou. Konečně sbírka \"Běsové\" (1946) přináší dobovou lyriku politického charakteru, komentující mnichovské události, okupaci, domácí partyzánský odboj i vzdání díků Sovětskému svazu za osvobození. Zejména mnichovské téma je ve sbírce podáno s vypjatým mravním patosem. Satirickým protějškem Běsů je pak sbírka \"Ďábel frajtrem\" (1946).\n\nSoučasně s původními verši rozvinul Křička i svou překladatelskou aktivitu. Původně soustředěna k ruským symbolistům (V. Brjusov, K. Balmont, I. Bunin) postupně se po první světové válce rozšiřuje jak na klasickou ruskou poezii (A. S. Puškin, M. J. Lermontov) a na byliny, tak na ruskou a francouzskou poezii a drama. Životním dílem Křičkovým v oblasti překladu přitom zůstalo jeho přetlumočení lyriky A. S. Puškina. \n\n\n\n\n"}
{"id": "135753", "url": "https://cs.wikipedia.org/wiki?curid=135753", "title": "Volná sobota v Polsku", "text": "Volná sobota v Polsku\n\nVolná sobota byla v Polsku zaváděna na základě dekretu Státní rady z let 1972 a 1973. Předtím platil šestidenní pracovní týden. Zpočátku byla sobota dvakrát ročně (1973), posléze 6 dní v roce (1974). Počínaje rokem 1975 jich bylo 12 ročně a později 2 až 3 měsíčně. První volnou sobotou byl 21. červenec 1973 těsně před tehdejším polským státním svátkem „Obnovení Polska“ (význam a kontext zhruba takový jako československý Vítězný únor). Zavádění volných sobot začalo později a postupovalo pomaleji než v Československu.\n\nNa začátku roku 1981 začalo fungovat pravidlo, že byla volná každá druhá sobota. Nebyly tím dodrženy dohody uzavřené mezi vládou a stávkujícími dělníky 31. srpna v Gdaňsku a 3. září 1980 v Jastrzębiu, které zaručovaly soboty všechny volné. Další dohoda z 30. ledna 1981 hovořila o tom, že tři soboty v měsíci měly být volné. Od 1. května 2001 byl v Polsku oficiálně zaveden pětidenní pracovní týden, volná je neděle a jeden vybraný den v týdnu, kterým je zpravidla sobota.\n\n"}
{"id": "135754", "url": "https://cs.wikipedia.org/wiki?curid=135754", "title": "Beša", "text": "Beša\n\nJméno Beša nese více obcí:\n"}
{"id": "135757", "url": "https://cs.wikipedia.org/wiki?curid=135757", "title": "Brestov", "text": "Brestov\n\nJméno Brestov nese více obcí:\n"}
{"id": "135759", "url": "https://cs.wikipedia.org/wiki?curid=135759", "title": "Brestovec", "text": "Brestovec\n\nJméno Brestovec nese více obcí:\n"}
{"id": "135761", "url": "https://cs.wikipedia.org/wiki?curid=135761", "title": "Breznička", "text": "Breznička\n\nJméno Breznička nese více obcí:\n\n"}
{"id": "135762", "url": "https://cs.wikipedia.org/wiki?curid=135762", "title": "Brezovica", "text": "Brezovica\n\nJméno Brezovica nese více obcí:\n"}
{"id": "135778", "url": "https://cs.wikipedia.org/wiki?curid=135778", "title": "Brod (rozcestník)", "text": "Brod (rozcestník)\n\nBrod může znamenat:\n\n\n\n\n\n\n"}
{"id": "135784", "url": "https://cs.wikipedia.org/wiki?curid=135784", "title": "Sopwith Pup", "text": "Sopwith Pup\n\nSopwith Pup byl britský stíhací letoun nasazený v 1. světové válce, vyráběný firmou Sopwith Aviation Company a jeho oficiální název byl Sopwith Scout. Dostal přezdívku \"Pup\" (Štěně), protože vypadal jako menší verze dvoumístného letounu Sopwith 1½ Strutter. Přezdívka \"Pup\" nebyla používána oficiálně, protože byla údajně považována za ponižující. V současné době je však rozšířenější než oficiální název.\n\nSopwith Pup byl velmi uznávaný letoun. Byl příjemný pro pilotáž, jednoduchý pro údržbu a spolehlivý. Jeho velká křídla byla výhodná pro stoupání i obratnost, především ve vysokých výškách. Jeho motor měl nižší výkon než motor německého Albatrosu D.III, ale podle vyjádření britského leteckého esa Jamese McCuddena byl schopen dvou otáček na prostoru, který Albatros potřeboval k jednomu otočení.\n\nSopwith Pup byl vyvinut dle návrhů Harryho Hawkera, šéfa testovacích pilotů firmy Sopwith Aviation. Bylo u něj použito několik pohonných jednotek, především rotační motor Le Rhône 9C či rotační motory Gnome Monosoupape a Clerget 7Z.\n\nLetoun byl použit s velkým úspěchem u jednotek RFC i RNAS. První stroj se dostal na západní frontu v říjnu 1916 u nově vzniklé 8. squadrony RNAS. Typ se tak zapojil do bojů právě probíhajících na Sommě. V polovině roku 1917 byl Pup u frontových jednotek nahrazován typem Sopwith Camel. Naopak od července 1917 byl nasazen v záloze (\"Home Defence\" - domobrana) k obraně proti německým těžkým bombardérům (např. Gotha G.IV) a zepelínům. Některé tyto stroje nesly kromě kulometu též osm raket Le Prieur.\n\nPupy jednotek RNAS také byly součástí hledání cesty vedoucí k operacím letadel z palub letadlových lodí. Z paluby lodi Sopwith Pup poprvé vzlétl dne 28. června 1917. Startoval přitom z šestimetrové plošiny, umístěné na lehkém křižníku HMS Yarmouth. Dne 21. srpna 1917 pak Flt.Cdr. Bernard Arthur Smart, startující s letounem Sopwith Pup z téže lodi, sestřelil německou vzducholoď L 23. Startovací plošiny pak dostaly další lodě Royal Navy a tyto letouny operovaly i z nosičů letadel HMS Campania, HMS Manxman a HMS Vindex. Problémem však bylo to, že letoun po akci neměl kde přistát a buď přistál na pozemní základně, anebo na mořské hladině. Řešením se staly operace z palub letadlových lodí.\n\nV srpnu 1917 se stal Sopwith Pup pilotovaný Edwinem Dunningem prvním letounem, který přistál na palubě pohybující se letadlové lodi (HMS \"Furious\"). Zajímavé je, že \"Furious\" tehdy měla startovací palubu pouze na přídi (na zádi byla dělová věž s kanónem ráže 457 mm, kterou od startovací paluby oddělovala nástavba, kterou pilot musel objet) a při přistání ho pouhýma rukama zachytil a brzdil palubní personál. Dunning se zabil při třetím pokusu o přistání poté, když se jeho Pup převrhl z okraje lodi.\n\nKe konci války byl tento typ pro svoji nezáludnost a příjemnou pilotáž používán u jednotek RAF jako cvičný letoun. Celkem jich bylo vyrobeno 1770 kusů\n\nŠest strojů bylo v létě 1917 dodáno do Belgie. Po válce byly čtyři Pupy, létající původně u RNAS, prodány do Řecka. Austrálie zakoupila 12 letounů, které byly dodány v roce 1919. Japonsko zakoupilo 50 kusů tohoto letounu. Jediný kus byl dodán do Ruska. Nizozemsko získalo jeden stroj, který na jeho území nouzově přistál a druhý zakoupilo.\n\n\n\n\nAustrálie (AFC, RAAF), Nizozemsko, Rusko, Řecko, Spojené království (RAF, RFC, RNAS)\n\n\n"}
{"id": "135788", "url": "https://cs.wikipedia.org/wiki?curid=135788", "title": "Kohtla-Järve", "text": "Kohtla-Järve\n\nKohtla-Järve je estonské město a samosprávná jednotka kraje Ida-Virumaa. Je významným centrem průmyslu, zejména energetického a chemického. Město je zvláštní svou územní roztříštěností, vzniklou postupným připojováním nespojitě vznikajících průmyslových zón a následným osamostatněním některých z nich; v současnosti město sestává ze sedmi územně oddělených částí.\n\nÚzemí, na němž se rozkládá současné město, bylo osídleno již v době prehistorické. První písemnou zmínkou o zdejších sídlech je Dánská kniha počtů, v níž se zmiňují vesnice \"Jeraius\" (tj. Järve), \"Kuckerus\" (Kukruse) a \"Terauscula\" (Tõrvasküla). Dnešní město však vzniklo až po otevření těžby ropných břidlic v roce 1916. Sídliště horníků a průmyslová zóna zpracovatelských závodů, které vznikly na území mezi vesnicemi Järve a Kohtla, byly od roku 1924 považovány za samostatné nové sídlo pod jménem Kohtla-Järve.\nS růstem těžby rostlo i energetické a chemické využívání ropných břidlic, které zase podněcovalo další nárůst těžby. Rychle rostoucí sídlo Kohtla-Järve získalo roku 1946 status města. Jako pracovní síla byli sovětskými úřady přiváženi ruskojazyční obyvatelé, takže Estonci se záhy stali menšinou.\n\nV následujících letech byla ke Kohtla-Järve postupně připojována další sídla spjatá s těžbou ropných břidlic, a to jak bezprostředně přiléhající, tak vzdálená. Roku 1949 tak byly k městu připojeny přilehlá Kohtla a vzdálené Kukruse, roku 1960 Jõhvi, Ahtme a Sompa, roku 1964 Kiviõli, Oru, Püssi a Viivikonna. Mezi jednotlivými vzdálenými částmi na některých místech ještě zůstávaly původní lesy, jinde se rozprostíraly povrchové doly.\n\nV roce 1991 se od města Kohtla-Järve opět oddělily Jõhvi, Kiviõli a Püssi, čímž se územní roztříštěnost města ještě zvýšila.\n\nSoučasné město se člení v šest městských částí, rozložených v sedmi oddělených územích. Byť v celém městě v současnosti žije jen přibližně 45 tisíc obyvatel, nejzápadnější a nejvýchodnější část města jsou od sebe vzdáleny přes 40 km, tedy přibližně jako nejvýchodnější a nejzápadnější část o dva řády lidnatějšího Londýna.\nPlochou i počtem obyvatel největšími městskými částmi jsou \"Ahtme\" (na plánku vpravo 1) a \"Järve\" (na plánku 2), v nichž žije přibližně po 16 tisících obyvatelích buď. Zbylých několik tisíc obývá menší městské části \"Oru\" (na plánku 3), \"Sompa\" (4) a \"Kukruse\" (5).\n\nPrůmysl Kohtla-Järve je už od jeho vzniku úzce spjat s těžbou ropné břidlice a jejím užitím v energetice či dalším zpracováním v chemickém průmyslu. Po opětném osamostatnění Estonska v roce 1991 ovšem došlo k výraznému poklesu těžby v souvislosti s poklesem vývozu do Ruska i s restrukturalizací estonské ekonomiky. Kohtla-Järve se stalo jedním z měst s nejvyšší nezaměstnaností, mnoho ruskojazyčných obyvatel se odstěhovalo do Ruska nebo do Tallinnu.\nNehledě na tento vývoj tvoří průmyslová odvětví spojená s těžbou ropné břidlice i nadále drtivou většinu kohtlajärvské průmyslové výroby. Podniky i správa města se snaží krizi čelit technologickou modernizací a důrazem na co největší zpracování suroviny přímo v místě její těžby. Těžební průmysl je stále významnou částí průmyslové produkce (těžební podniky \"Narva Karjäär\", \"Estonia\" a \"Viru\"), její těžiště se však přesouvá k chemickému průmyslu (výrobce živičného oleje \"Viru Keemia Grupp\", výrobce minerálních hnojiv \"Nitrofert\", výrobce benzoové kyseliny \"Velsicol\"). Rozvinutá je též výroba stavebnin (\"Silbet\", \"Kohtla-Järve Raudbetoontoodete Tehas\", \"Sikford\" a několik dalších firem). Významně se rozvíjí lehký průmysl, který ve městě dříve téměř nebyl zastoupen, především oděvní výroba pro export (\"Virulane\", \"Nirgi\" a další firmy).\n\nJakožto velmi mladé sídlo se Kohtla-Järve nemůže honosit architektonickými památkami, mimo několik zajímavějších budov postavených ve stylu socialistického realismu. Současný kulturní život města je však poměrně bohatý. Každý týden proběhne ve městě několik desítek kulturních pořadů v městském kulturním domě (\"Kohtla-Järve Kultuurikeskus\"), v městských klubech (\"Kukruse Klubi\", \"Sompa Klubi\", \"Ahtme Klubi\", \"Oru Klubi\") či v prostorách dalších vzdělávacích a kulturních institucí. Ve městě působí dvě umělecké školy (\"Ahtme Kunstide Kool\", \"Kohtla-Järve Kunstide Kool\") a městská knihovna o dvanácti pobočkách, která provozuje též čítárnu s bezplatným přístupem k internetu. Hlavní výstavní síní je \"Valge saal\" (\"Bílá síň\"). Město má též své sportovní centrum a zimní stadion.\n\nZ kulturních sdružení působících v Kohtla-Järve je možno jmenovat městský orchestr (\"Kohtla-Järve Linnaorkester\"), soubor estonských lidových tanců \"Virulane\", taneční soubory \"Rõõm\", \"Rütm\" a \"Antares\", dětský taneční soubor \"Vallatud\" a ženský pěvecký sbor \"Kaja\".\n\nVe městě se nachází též světově jedinečné Muzeum ropných břidlic (\"Põlevkivimuuseum\"). Vedle expozice představující dějiny i současnost těžby a zpracování ropných břidlic vystavuje muzeum též řadu dalších vlastivědných exponátů.\n\n\n"}
{"id": "135791", "url": "https://cs.wikipedia.org/wiki?curid=135791", "title": "Barovice", "text": "Barovice\n\nBarovice () jsou vesnice a část obce Libice nad Doubravou v okrese Havlíčkův Brod. Leží v nadmořské výšce 623 metrů nad prameny potoka Barovka na hřebenu Železných hor.\n\nNázev se vyvíjel od varianty Baworowicze (1556), Barowicze (1583), Barowitz (1787). Původní místní jméno Bavorovice se změnilo v Barovice, poté došlo ke zkrácení pvní slabiky. Pojmenování je rodu ženského, čísla pomnožného, genitiv zní Barovic.\n\nPrvní dochovaný zápis o vsi pochází z roku 1556, kdy se o ní hovoří jako o \"Bavorovicích.\"\n\nJe známo, že Barovice patřily kolem roku 1600 Kunatovi Dobřenskému z Dobřenic. Během 18. a 19. století patřili k panství Nový Studenec.\n\nV roce 1787 je připomínána místní pila, která byla umístěna na potoce Barovka. Z roku 1896 je ve vsi zachován křížek a vedle něho stojí asi starší zvonička.\n\nV místní pověsti je připomínán sedlák \"Kovačka,\" který za vlády Marie Terezie podnítil vzpouru nevolníků novostudeneckého panství. Snad kvůli trestu ranami holí, když málo nakládal na vůz. Na starém správci panství si vynutili přečtení patentu o zmírnění roboty a tloukli přitom drába, který snad ranám podlehl. Kovačka byl odsouzen a zemřel ve vězení v Kutné Hoře.\n\nV letech 1869–1961 byly osadou obce Chloumek a v letech 1961–1985 jeho místní částí. Od 1. července 1985 jsou částí obce Libice nad Doubravou.\n\nV katastrálním území vsi se našly žíly skalního dřeva a byl zde nalezen aktinolit.\n\nSeverovýchodně od vesnice leží přírodní rezervace Maršálka.\n"}
{"id": "135797", "url": "https://cs.wikipedia.org/wiki?curid=135797", "title": "Kladruby (Libice nad Doubravou)", "text": "Kladruby (Libice nad Doubravou)\n\nKladruby () jsou malá vesnice, patřící k městysi Libice nad Doubravou v okrese Havlíčkův Brod. Žije zde obyvatel.\n\nKladruby leží v nadmořské výšce 503 metrů. V obci je hasičská zbrojnice se zvoničkou, křížek z počátku 20. století, novodobý menhir a řada prvků drobné architektury.\n\nVesnice pravděpodobně vznikla v 11. nebo 12. století, ale písemné důkazy chybí. Název pochází zřejmě od původních obyvatel - dřevorubců, rubačů klád. Podle některých pramenů měli místní rubači střežit Liběckou stezku a před nepřáteli zatarasit cestu kmeny stromů.\n\nPrvní písemná zmínka pochází z roku 1398, kdy je připomínán Mstislav Zubák z Kladerub a Mikeš Zubák z Kladerub. V historii patřily Kladruby ke klášteru ve Vilémově až v 17. století k Novému Studenci. V 18. století připadly k panství štěpánovskému a později k obci Bezděkov.\n\nObyvatelé Kladrub založili novou tradici, kdy v adventním čase vánočně nazdobí, ozvučí a nasvítí celou ves.\n\n"}
{"id": "135800", "url": "https://cs.wikipedia.org/wiki?curid=135800", "title": "Lužickosrbská vlajka", "text": "Lužickosrbská vlajka\n\nLužickosrbská vlajka vznikla v době národního obrození Lužických Srbů. Tvoří ji tři stejně široké barevné pruhy modré, červené a bílé barvy (pořadí od hořejška dolů). V oblasti Lužice může být tato vlajka vedle německé vlajky oficiálně používána.\n\n"}
{"id": "135801", "url": "https://cs.wikipedia.org/wiki?curid=135801", "title": "Hagalaz", "text": "Hagalaz\n\nHagalaz je devátá runa germánského futharku prostého. Vyslovuje se jako české H. Její název je překládán jako „krupobití“. Symbolizuje krupobití – klimatický jev, krupobití střel v bitvě, zásadní zvrat v životě. Celkově se jedná o nepříjemnou runu, která prakticky vždy symbolizuje neštěstí. V knize Runová astrologie nalezneme tzv. mřížku Hagal. Jedná se o jednu z forem runy Hagalaz, kterou staří runoví mistři nazývali matkou run. Z tohoto tvaru totiž lze odvodit všechny ostatní runy. Šesterečná struktura je bohatě zastoupena v přírodě, ať už jako krystaly ledu či křemene, nebo jako seskupování mořských řas.\n\nPadne-li Hagalaz při věštění, často to znamená přerušení života. Negativita symbolu se může také projevit ve formě nečekané smůly či úrazu. Události runou ohlášené obvykle vpadnou do našeho života neočekávaně a náhle. Navíc se jim nedá vyhnout, neboť jsou mimo lidskou kontrolu. Obvykle jsou však důsledkem působení platných přírodních zákonů, jde tedy spíše o mechanický proces než o lidskou tvořivost.\n"}
{"id": "135803", "url": "https://cs.wikipedia.org/wiki?curid=135803", "title": "Friedrich Adler", "text": "Friedrich Adler\n\nFriedrich Adler (13. února 1857 Kosova Hora – 2. února 1938 Praha) byl pražský německy píšící židovský básník, překladatel (zejména libret) a právník.\n\nAdler byl povoláním advokát a tlumočník poslanecké sněmovny. Zajímal se také o hudbu. Jako člověk, který mimořádně vynikal lingvistickými schopnostmi a citem pro jazyk, přeložil do němčiny několik libret a hudebních textů:\n\nZ českých básníků překládal Jaroslava Vrchlického a řadu starších autorů, ale i např. Fráňu Šrámka (báseň \"Raport\"). V roce 1912 získal prestižní ocenění - Cenu A. Bauernfelda za překladatelskou činnost.\n\nPohřben je na Novém židovském hřbitově na Smíchově.\n\n\nBáseň „So bin ich immer unter euch gestanden“ publikovaná v časopise \"Witiko\", roč. 2, str. 138.\n"}
{"id": "135805", "url": "https://cs.wikipedia.org/wiki?curid=135805", "title": "Západní Finsko", "text": "Západní Finsko\n\nZápadní Finsko (finsky \"Länsi-Suomen lääni\", švédsky: \"Västra Finlands län\") byl jeden z finských krajů, které existovaly mezi roky 1997 a 2010. Sousedními kraji byly Jižní Finsko na jihovýchodě, Východní Finsko na východě a Oulský kraj na severu.\n\nKraj vznikl v roce 1997 při novém administrativním rozdělení Finska z historických krajů Turkuského a porského, Vaaského, Středofinského a Hämského. V roce 2010 byl systém členění Finska na kraje reformován na celkem 19 menších krajů.\n\nZ pohledu ještě staršího dělení kraj ležel na území historických provincií Häme, Pohjanmaa, Satakunta a Vlastní Finsko.\n\nZápadní Finsko se dělil na sedm provincií: Jižní Pohjanmaa, Střední Pohjanmaa, Pohjanmaa, Střední Finsko, Pirkanmaa, Satakunta a Vlastní Finsko. Krajský úřad byl složen ze sedmi krajských ministerstev. Krajský úřad sídlil na pěti místech, hlavní úřad je v Turku, další pobočky jsou v Jyväskylä, Pori, Tampere a Vaase.\n\nK roku 2007 leželo v celém kraji 189 obcí sdružených do celkem 32 seutukunt. Nejvýznamnějšími centry kraje byly města Tampere, Turku, Jyväskylä, Pori, Vaasa, Kokkola a Seinäjoki.\n"}
{"id": "135806", "url": "https://cs.wikipedia.org/wiki?curid=135806", "title": "Nauthiz", "text": "Nauthiz\n\nNauthiz je desátá runa germánského futharku prostého. Vyslovuje se jako české N. Její název je překládán jako „nedostatek“. Spektrum významů je široké – potřeba, překážka nebo v extrémních případech i nedostatek a nouze. Byla-li vyškrábána nehtem, měla sílu pomáhat, smysl tedy může být pomoc či potřeba přežít. Skrývá v sobě vůli k překonání překážek a potíží. Doporučuje raději vyčkávat, než se po hlavě vrhat do riskantního činu. Padne-li Nauthiz při věštění, signalizuje omezení způsobená nedostatkem, také však slibuje osvobození od útrap zaviněných finanční nouzí.\n"}
{"id": "135809", "url": "https://cs.wikipedia.org/wiki?curid=135809", "title": "Alois Vojtěch Šembera", "text": "Alois Vojtěch Šembera\n\nAlois Vojtěch Šembera, známý také pod pseudonymem Mudromil Mýtský (21. března 1807 Vysoké Mýto – 23. března 1882 Vídeň), byl jazykovědec a literární historik, profesor češtiny a české literatury na Stavovské akademii a Univerzitě v Olomouci a Vídeňské univerzitě, a také překladatel z němčiny působící na Moravě.\n\nJeho přednášky na Stavovské akademii, kde vedl v letech 1839–47 katedru českého jazyka a literatury, navštěvovala celá řada pozdějších významných českých vlastenců, včetně Arnošta Förchtgotta (v letech 1843–46).\n\nAlois Vojtěch Šembera se narodil ve Vysokém Mýtě v početné rodině drobného řemeslníka – řemenáře. Jeho dva bratři se stali katolickými knězi a třetí bratr se stal silničním inženýrem a výborným kreslířem. Od roku 1819 studoval Šembera na piaristickém gymnasiu v Litomyšli. Zde se seznámil s Františkem Augustinem Braunerem a Františkem Matoušem Klácelem. V roce 1826 Šembera odchází studovat do Prahy filosofii a poté práva.\n\nRoku 1830 odchází po úspěšných studiích na Moravu do Brna, aby se tu zabýval organizováním českého národního a společenského života. Šembera zde působil jako praktikant ve věcech soudního u brněnského magistrátu. V rodinách se zde snažil učit děti češtině, zřídil si síť informátorů a spolupracovníků. Přispíval do pražských novin a časopisů. Založil Matičku moravskou – vlastně finanční fond založený na darech přátel – s jejíž pomocí vydal několik svazků od moravských autorů. Vydává i tehdy oblíbené kalendáře (Rozumný rolník, Posel z Moravy, Kalndář holomoucký na rok obyčejný 1841). Roku 1836 začíná působit i vědecky a vydává česky psanou knihu \"Páni z Boskovic a hrad Bozkov na Moravě\". Zasadil se i o české hraní pro české publikum v brněnském divadle a o české pojmenování ulic. Roku 1838 se mu podařilo v Brandýse nad Orlicí objevit hrobku Žerotínů s ostatky Karla staršího ze Žerotína.\n\nRoku 1839 přesídlil Šembera z Brna do Olomouce, vyhrál zde totiž konkurz na obsazení místa profesora řeči a literatury české na stavovské akademii v Olomouci. I Olomouci Šembera vydává původní práce moravských autorů (F. M. Klácel, V, Furch ad.) a edice starých památek. V Olomouci se však věnoval především pedagogické práci, distribuci českých a slovenských knih, k čemuž vytvořil rozsáhlou distribuční síť a konečně se zde věnoval publicistice a odborné práci. Pracoval na dějinách svého rodného Vysokého Mýta a Olomouce. V Olomouci působil Šembera po osm let. Poté se opět dostal do Brna, kam byla akademie přestěhována. V době revoluce roku 1848 nakrátko převzal správu moravského zemského archivu a snažil se prosadit rovnoprávnost češtiny s němčinou.\n\nKoncem roku 1849 se přestěhoval Šembera do Vídně. Zde se stal redaktorem české části říšského zákoníku a profesorem řeči a literatury české na vídeňské univerzitě. V letech 1862 až 1867 byl poslancem českého zemského sněmu. Napomohl ve Vídni i českým bohoslužbám v kostele svaté Anny. Vytvořil novodobou českou právnickou terminologii. Roku 1864 vydal knihu Základové dialektologie československé, což byl první soubor českých a slovenských nářečí. A už roku 1858 první svazek \"Dějin řeči a literatury československé\" a roku 1868 svazek druhý. Kniha byla významnou vysokoškolskou učebnicí své doby. Šembera ve třetím vydání této knihy z roku 1878 zpochybnil stáří \"Rukopisu zelenohorského\" a některé památky považoval přímo za padělky Václava Hanky a Josefa Lindy. Později označuje vše za padělky. Tím ovšem na sebe přivolal nevoli obhájců pravosti rukopisů.\n\nOd roku 1840 se zasazoval za ochranu stavebních památek ve Vysokém Mýtě. Výsledkem byla v roce 1862 obnova Klášterské bašty, postupná záchrana dochovaných částí vnitřních městských bran – Litomyšlské, Pražské a Choceňské a nakonec i chrámu sv. Vavřince.\n\n\n"}
{"id": "135811", "url": "https://cs.wikipedia.org/wiki?curid=135811", "title": "Isa", "text": "Isa\n\nIsa je jedenáctá runa germánského futharku prostého. Vyslovuje se jako I ve slově „ice“. Její název je překládán jako „led“. Ten je spolu s krupobitím považován za nepřátelskou přírodní sílu. Z hlediska magického se jedná o ochranný symbol. Padne-li Isa při věštění, radí, abyste své plány odsunuli na pozdější dobu. Konstatuje, že je současná situace bezvýchodná a jediným řešením je vyčkávat. Období čekání však můžete použít pro posílení svého charakteru. V konfliktních situacích chladí horké hlavy. Po citové stránce přináší ochladnutí vztahů a frigiditu.\n"}
