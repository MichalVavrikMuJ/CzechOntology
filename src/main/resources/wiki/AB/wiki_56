{"id": "146993", "url": "https://cs.wikipedia.org/wiki?curid=146993", "title": "Volby do parlamentu Československé republiky 1925", "text": "Volby do parlamentu Československé republiky 1925\n\nVolby do parlamentu Československé republiky 1925 se konaly 15. listopadu 1925. \n\nŠlo o v pořadí druhé parlamentní volby do Národního shromáždění republiky Československé a první, v nichž se volilo na celém území ČSR. \n\nV roce 1924 prožívalo Československo fázi stabilizace politických a hospodářských problémů. Ochabovala i nacionalistická agitace. Mezi politiky Němců v českých zemích se objevovaly náznaky možnosti vládní spolupráce. V tomto smyslu se vyjádřil roku 1924 na sjezdu Německé demokratické svobodomyslné strany její předák Bruno Kafka. Sondáže ohledně zapojení německých stran zahajoval i prezident Masaryk a premiér Antonín Švehla.\n\nŘádné parlamentní volby do poslanecké sněmovny měly proběhnout na jaře 1926 (do senátu až na jaře 1928), ale vládní koalice se rozhodla využít ekonomické stabilizace. Uvnitř koalice navíc pokračovaly spory mezi pravicí a levicí Československá sociálně demokratická strana dělnická v květnu 1925 odmítla projekt zavedení obilních cel, která prosazovala Republikánská strana zemědělského a malorolnického lidu (agrárníci). Ve prospěch vypsání voleb hovořila i situace na radikální levici, protože Komunistická strana Československa procházela fází frakčních sporů, kdy z ní byl vyloučen Josef Bubník a jeho stoupenci a v řadách vládních politiků opadaly obavy z masivního nástupu komunistů ve volbách.\n\nVe volbách bylo zvoleno 300 poslanců a 150 senátorů Národního shromáždění. Předsedou poslanecké sněmovny se stal Jan Malypetr, volba předsedy senátu se naopak zbrzdila. Tento post pro sebe požadovaly socialistické strany (socialisté a sociální demokraté) ale i lidovci, kteří získali v senátních volbách nejvíce hlasů. Provizorně tak bylo zvoleno předsednictvo senátu, respektive kromě malých změn ponecháno předsednictvo z předchozího volebního období. Teprve v únoru 1926 pak byl předsedou zvolen socialista Václav Klofáč. Po rozpadu vládní koalice a odchodu levice (viz níže) pak byla volba provedena nově v listopadu 1926 a předsedou horní komory se stal lidovec Mořic Hruban. \n\nVýsledky voleb znamenaly stabilizaci politického spektra. KSČ se sice těsně stala nejsilnější politickou stranou v českých zemích, ale celostátně skončila až druhá. Na prvním místě skončili agrárníci. Z následků rozkolu z počátku 20. let se zotavily i sociálně demokratické strany (československá sociální demokracie i Německá sociálně demokratická strana dělnická v ČSR). Ztratily sice své dominantní postavení na politické scéně z voleb roku 1920 (v této pozici je vystřídala agrární strana), ale zastavily propad své podpory. Oslabily nacionalistické síly. Vnitřním pnutím totiž krátce před volbami prošla Československá národní demokracie, z níž se odtrhlo prohradní liberální křídlo a pod názvem Národní strana práce neúspěšně kandidovalo v nadcházejících volbách. Podobný trend panoval i v německém politické táboře, kde poměrem cca 3:1 zvítězily stavovské, pragmatické a spolupráci s ČSR nakloněné formace (i zde uspěli agrárníci – Německý svaz zemědělců), zatímco Německá národní strana výrazně ztratila. Úspěchem byly volby i pro strany katolické (Československá strana lidová se stala třetí nejsilnější politickou stranou ve státě).\n\nV důsledku voleb ovšem došlo k ztrátě parlamentní většiny dosavadní celonárodní koalice (první vláda Antonína Švehly). Disponovala 146 mandáty z 300. Antonín Švehla coby předák agrárníků a nejsilnější strany v ČSR začal proto jednání o rozšíření stávajícího vládního tábora. To se podařilo, když do něj přibyla Československá živnostensko-obchodnická strana. Pokus, aby se do koalice přidala i Slovenská ľudová strana ale nebyl úspěšný. Pomalu postupovalo vyjednávání s národními demokraty, jejichž předseda Karel Kramář odmítal nabízená ministerská křesla. Po několika týdnech neúspěšných průtahů prezident Masaryk povolal z Brna Jana Černého s cílem zahájit přípravy na vytvoření úřednické vlády (Černý již předtím ve 20. letech jednu takovou úřednickou vládu vedl). Vzhledem k riziku nahrazení politické vlády úřednickým kabinetem se ale pak jednání o nové vládě rychle posunula a ještě během prosince 1925 byla představena nová vláda (druhá vláda Antonína Švehly). Ta se ovšem brzy rozpadla a roku 1926 ji nejprve nahradil dočasně úřednický kabinet Jana Černého a pak třetí vláda Antonína Švehly (panská koalice), která na půdorysu výsledků voleb z roku 1925 utvořila československo-německou pravicovou koalici.\n\n \nJe uvedeno pořadí, název strany, procentuální vyjádření získaných hlasů a počet přidělených mandátů (celkem 300).\n\nKompletní přehled výsledků všech kandidujících stran uveřejněný v listopadu 1925 v denním tisku (drobné odchylky od běžně uváděných dat u počtu hlasů patrně souvisí s postupným dopočítáváním volebních zisků v následujících dnech a týdnech).\nStrany se utkaly o 150 senátorských míst.\n\n\nOstatní strany a nezávislí získali po jednom mandátu.\n\n\"„Přes 90 % občanstva zúčastnilo se volebního aktu, jistě výkon, který svědčí o velké kulturní vyspělosti. Občanstvo naše hlasovalo nikoli proto, aby provedlo demonstraci, nýbrž aby jasně řeklo, že od zvolených poslanců a senátorů žádá pozitivní práci v Parlamentě. Po této stránce jsou vykonané volby výmluvným svědectvím reálného smýšlení našeho lidu, stejně jako jsou výmluvným dokladem dobrých výsledků práce konzolidační a důkazem vzorného klidu a pořádku ve státě.“\"\nAntonín Švehla\n\n\n"}
{"id": "146994", "url": "https://cs.wikipedia.org/wiki?curid=146994", "title": "PMR", "text": "PMR\n\nZkratka z písmen \"P\", \"M\", \"R\" může znamenat:\n"}
{"id": "146995", "url": "https://cs.wikipedia.org/wiki?curid=146995", "title": "Virton", "text": "Virton\n\nVirton je nejjižnější město v Belgii. Je správním centrem jednoho z arrondissementů provincie Lucemburk ve Valonském regionu. Nachází se 190 km jihovýchodně od Bruselu a je největším městem oblasti Gaume, známé svým mikroklimatem, která je součástí belgického Lotrinska. Rozloha města činí 94,49 km² a počet obyvatel je přibližně 11 500.\n\nVirton je hlavním obchodním a turistickým centrem oblasti Gaume. Je v něm více než 20 vzdělávacích zařízení, která navštěvuje celkem přes 3 500 žáků a studentů. Ve městě se nachází fotbalový klub RE Virton.\n\nNěkolik archeologických nálezů svědčí o tom, že oblast byla osídlena ještě předtím, než v ní starověcí Římané založili město \"Vertunum\". Na začátku 5. století museli Římané oblast opustit kvůli invazi Germánů, kteří osadu zničili. Nový Virton pak vybudovali Frankové o trochu severněji.\n\nVirton byl poprvé zmíněn v bule papeže Lucia III. z roku 1183 jako léno hrabství Chiny.\nHrabata z Chiny mohla jako feudální majitelé města zvyšovat daně (\"tonlieu\") na různé zboží v místní tržnici, která existovala již roku 1270.\nRoku 1441 se Lucemburské vévodství stalo součástí Burgundského vévodství, kterému v té době vládl Filip III. Dobrý.\nOd tohoto okamžiku byl Virton, podobně jako mnoho dalších valonských měst, více než dvě století zapleten do válek mezi Francií, Španělskem a Nizozemskem a nevyhnuly se mu boje, hladomory ani epidemie (i morové), které způsobily městu a jeho hospodářství značný úpadek.\nSituace se zlepšila v 18. století za vlády Marie Terezie, zejména díky rozvoji ocelářství v Lotrinsku.\n\nPříznivé období skončilo s Velkou francouzskou revolucí a Virton začal opět prosperovat až po Napoleonově porážce roku 1815.\nOd roku 1830, kdy proběhla belgická revoluce, je Virton součástí Belgie.\n22. srpna 1914, na začátku první světové války, do města vtrhla německá armáda a stovky obyvatel byly na místě popraveny.\nZa druhé světové války se prováděly hromadné deportace obyvatel.\n\n\n\n"}
{"id": "146996", "url": "https://cs.wikipedia.org/wiki?curid=146996", "title": "Tramvajová doprava v Ústí nad Labem", "text": "Tramvajová doprava v Ústí nad Labem\n\nV severočeském krajském městě Ústí nad Labem byla mezi lety 1899 a 1970 v provozu tramvajová doprava.\n\nRozhodnutí o zřízení tramvajového provozu v Ústí nad Labem, které na přelomu 19. a 20. století procházelo bouřlivým rozvojem, padlo již v roce 1895. O rok později obdrželo město koncesi pro provoz tramvají. V roce 1898 uzavřelo město smlouvu o provozování tramvajové sítě se společností \"AEG\", se kterou založilo společný podnik určený k tomuto účelu. Zanedlouho začaly stavební práce; první zkušební jízda ústeckých tramvají se konala 1. 6. 1899, pravidelný provoz byl zahájen 1. července téhož roku na dvou tratích. První vedla z Předlic přes střed města do Krásného Března, druhá linka začínala u divadla a končila u \"Klíšského potoka\". Oba úseky (o rozchodu 1000 mm) byly jednokolejné s výhybnami a dohromady měřily přibližně 7,5 km. Vozovna byla situována na dnešním \"Špitálském náměstí\".\n\nPrvní změna v tramvajové síti nastala již v roce 1903, kdy došlo k prodloužení úseku od \"Klíšského potoka\" až na Bukov (přibližně o 1,5 km). O šest let později převzalo město společnost provozujicí tramvajovou dopravu, která změnila název na \"Elektrizitätswerk der Stadt Aussig\" (česky \"Elektrický podnik města Ústí\"). Tím také začal prudký rozvoj tramvají v Ústí. Ještě téhož roku byla prodloužena trať od divadla k hlavnímu nádraží. V roce 1912 poprvé vyjely tramvaje přes Bukov a Varvažov až za hranice Ústí do Telnice. O dva roky později byla dokončena stavba druhé koleje v úseku Divadlo – Bukov, kde byla rovněž vystavěna nová vozovna. V roce 1915 byla zprovozněna prodloužení po obou stranách tratě Předlice – Krásné Březno. Z Předlic tak dojely tramvaje až do Trmic, na druhé straně vedly koleje až do Neštěmic.\n\nV roce 1917 obdržel provozovatel tramvají koncesi pro nákladní provoz. Díky tomu došlo k výstavbě mnoha vleček (především do roku 1922). \n\nVe 20. letech byly nejvytíženější tratě zdvojkolejňovány. Na některých konečných byly rovněž postaveny smyčky. Ve 2. polovině 20. let se tramvají dočkal Vaňov. V roce 1929 byla zprovozněna další trať vedoucí za hranice vlastního města. Tramvaje tak vyjely až do Chabařovic, kde končily u dnes již zbořeného evangelického kostela. O rok později byla zprovozněna okružní trať čtvrtí Klíše. V roce 1936 poprvé ústecké tramvaje překonaly Labe – byl totiž zahájen provoz na novém úseku vedoucím na Střekov. Těsně před druhou světovou válkou byla krátce prodloužena trať ve Vaňově. Tím prakticky skončil rozvoj sítě ústecké tramvajové dopravy. V roce 1937 dosahovala délka tramvajových tratí v Ústí nad Labem téměř 47 km. Šlo tak po Praze a Brně o třetí nejrozsáhlejší tramvajový provoz v Česku.\n\nKonec války zastavil provoz tramvají i v Ústí. Po odstranění nejzávažnějších škod byl alespoň částečný provoz obnoven již v červnu 1945. Po opravě poškozených tratí se již nové nestavěly. Výjimkou byly přeložky a zdvojkolejňování hlavních úseků. V roce 1947 se v Ústí odehrála nejhorší tramvajová nehoda v dějinách Česka – 13. července havaroval na Bukově vinou problémů s brzdami plně obsazený motorový vůz sjíždějící z Telnice. Bilance této nehody byla tragická: 30 lidí zahynulo, těžce zraněných bylo 45, lehce 31.\n\nV letech 1950 až 1955 byla vystavěna nová vozovna v Nových Předlicích. V 50. letech byly prováděny úpravy tramvajových tratí v centru města (např. zanikla spojka ulicí Jircháře). Roku 1951 se tramvají dočkalo i centrum Neštěmic (původní trať vedla ulicí Veslařskou jen k železničnímu přejezdu). 1. května 1953 byl zprovozněn poslední nový, tentokrát v celé délce dvojkolejný úsek ke střekovskému nádraží. Na konečných byly budovány smyčky (Bukov, Krásné Březno, Neštěmice, Všebořice), postaveny byly dvě nové měnírny, vozový park byl obnovován novými vozy.\n\nPrvním znakem útlumu bylo zrušení tratě do Telnice (v roce 1955) – vadila plánovanému hnědouhelnému dolu. O tři roky později ji následovala vaňovská trať. Přesto byly tramvaje stále uvažovány jako nosný systém MHD. Situace se změnila na začátku 60. let. Po \"zralé úvaze\" bylo rozhodnuto nahradit tramvaje autobusy. I přesto se rekonstruovaly a stavěly měnírny, kupovaly nové tramvaje nebo opravovaly důležité tramvajové křižovatky. V roce 1963 byla zrušena trať do Chabařovic (noční provoz až do roku 1964). V roce 1966 byl ukončen provoz na okružní trati ve čtvrti Klíše, o dva roky později zanikly tratě do Všebořic a do Střekova; zbyla tak jediná trať vedoucí z Trmic do Neštěmic s manipulační odbočkou k vozovně na \"Špitálském náměstí\". Konec tramvají v ulicích Ústí nad Labem nastal v roce 1970. Nejprve byl na začátku roku zastaven provoz na koncových úsecích Předlice – Trmice a Krásné Březno – Neštěmice, rovněž byly odstaveny moderní čtyřnápravové tramvaje typu T2. 1. června byla zrušena i poslední trať Předlice – Krásné Březno, na které jezdily dvounápravové tramvaje s vlečnými vozy. O den později proběhla poslední, nostalgická jízda.\n\nPři zahájení provozu bylo k dispozici 16 motorových vozů vyrobených ve Štýrském Hradci; elektrickou výzbroj vyrobila společnost \"AEG\". Vozový park byla průběžně rozšiřován především tramvajemi ze Štýrského Hradce. Na přelomu 20. a 30. let 20. století bylo dodáno 18 motorových vozů (Bovery) z vagónky \"Ringhoffer\" v Praze. Na začátku 50. let byly zakoupeny jednotné tramvaje 6MT určené pro úzký rozchod. Posledními novými vozy byly tramvaje Tatra T2 (vyrobené 1959–1961), kterých bylo dodáno 18. Ještě před definitním ukončením provozu tramvají v Ústí byly tyto poměrně nové vozy předány ostatním dopravním podnikům v Československu.\n\n\n"}
{"id": "147007", "url": "https://cs.wikipedia.org/wiki?curid=147007", "title": "Widmanstättenovy obrazce", "text": "Widmanstättenovy obrazce\n\nWidmanstättenovy obrazce, pojmenované po hraběti Aloisu von Beckh Widmanstättenovi, jsou unikátní neuspořádané struktury dlouhých železo-nikelnatých krystalů, které se nacházejí v železných meteoritech, jež jsou tvořeny destičkovými krystaly kamacitu a taenitu. Jedná se o relikty, které ukazují na velice pomalé (1–100 K za milion let) chladnutí tělesa meteoritu a nepřímo na jeho mimozemský původ.\n\nPřítomnost obrazců se využívá jako ověření pravosti meteoritů, nicméně existují i takové železné meteority, které tyto obrazce nemají.\n\nPro spatření Widmanstättenových obrazců je nutné povrch meteoritu vyleštit a následně nechat jeho povrch naleptat zředěnou kyselinou dusičnou (1 až 4 %), lépe použít tzv. nital, což je roztok kyseliny dusičné v methanolu (30 ml koncentrované kyseliny dusičné + 470 ml methanolu). Po poleptání dobře promýt vodou, pak opakovaně methanolem. Při dodržení procedury by mělo leptání rozrušit povrch a ukázat Widmanstättenovy obrazce.\n"}
{"id": "147016", "url": "https://cs.wikipedia.org/wiki?curid=147016", "title": "Alois von Beckh Widmanstätten", "text": "Alois von Beckh Widmanstätten\n\nHrabě Alois von Beckh Widmanstätten (13. července, 1753 – 10. června, 1849) byl rakouský tiskař a vědec, který objevil jako první zvláštní obrazce na železných meteoritech, které dostaly pojmenování na jeho počest tzv. Widmanstättenovy obrazce.\n\nV mládí se vyučil jako umělecký tiskař jako jeho otec. Jeho rodina vlastnila exkluzivní tiskařská práva ve Štýrsku, o která ale přišla v roce 1784. V roce 1807 prodal Alois rodinou firmu. V roce 1804 pracoval v přádelně. Roku 1807 začal pracovat ve \"Fabriksproduktenkabinett\" patřícím císaři. O rok později se stal ředitelem císařských porcelánových závodů ve Vídni.\n\nPomocí leptání objevil zvláštní struktury v železných meteoritech. První meteorit, na kterém pracoval byl meteorit Elbogen, který pocházel z území dnešního Česka.\n\nNa jeho počest je pojmenován na povrchu Měsíce kráter, nese jméno Widmannstättenův kráter.\n"}
{"id": "147017", "url": "https://cs.wikipedia.org/wiki?curid=147017", "title": "Železný kříž", "text": "Železný kříž\n\nŽelezný kříž (německy \"das\" Eiserne Kreuz) je německé a původně pruské válečné vyznamenání.\nZřízeno bylo pruským králem Fridrichem Vilémem III. a poprvé uděleno 10. března 1813. Po květnu roku 1945 se udělovat přestal, avšak jeho stylizované symboly jsou používány jako logo a výsostné znaky bojové techniky Bundeswehru.\n\nŽelezný kříž byl udělován pouze v době válečného stavu. Kromě napoleonských válek to bylo v prusko-rakouské, prusko-francouzské, první a druhé světové válce. Ačkoliv byl vojenským vyznamenáním, několik jich bylo uděleno i civilním osobám za výkony ve vojenských funkcích. Příkladem může být pilotka Hanna Reitsch (jedna ze dvou žen, kterým byl za druhé světové války udělen). Železný kříž I. třídy obdržela od Hitlera za statečnost projevenou při testování letadel.\n\nKříž podobný maltézskému byl původně symbolem Řádu německých rytířů. Od roku 1870 se jeho stylizovaná podoba používala jako symbol německých ozbrojených sil.\n\nŽelezný kříž má tvar černého tlapatého kříže s bílou obrubou. Navržen byl s podobou maltézského kříže neoklasicistním architektem K. F. Schinkelem a odrážel znaky kříže používaného německými rytíři ve 14. století, který byl také znakem Fridricha II. Velikého.\n\nV protikladu k jiným vyznamenáním měl kříž jednoduchý design bez příkras, a byl vyráběn z relativně laciných materiálů. Původní verze byly odlévány ze železa, později z hliníku a zinku.\n\nStužka ke kříži z let 1813, 1870, a 1914 byla černá, s dvěma bílými proužky. Kříž udělovaný civilistům měl barvy obrácené.\nNa každém kříži – jeho spodním rameni, je vyznačen rok prvního udělení verze (počátku konkrétní války), existují tedy verze 1813, 1870, 1914 a 1939.\nBylo také možné, že držitel kříže z roku 1914 byl za druhé světové války oceněn vyšším stupněm z roku 1939. V těchto případech se \"stuha 1939\" připínala k původnímu kříži z roku 1914. Podobná situace s držiteli kříže 1870 vyznamenanými v první světové válce byla velmi vzácná (hlavním důvodem byl velký časový odstup a i menší počet jeho nositelů).\n\nKříž byl založen 10. března 1813 ve Vratislavi a udělován vojákům během osvobozovací války proti Napoleonovi. Pruský král a německý císař Vilém I. potvrdil jeho udělování 19. července 1870, během Prusko-francouzské války. Jeho držitelé, kteří byli v činné službě i v roce 1895 byli oprávněni nosit i stužku s číslicí „25“ na třech dubových ratolestech.\nCísař Vilém II. Pruský znovu zavedl vyznamenání 5. srpna 1914, krátce po začátku první světové války. Během těchto tří válek byl kříž udělován pruským králem, ale díky jeho vedoucí úloze v Německém císařství, které vzniklo roku 1871 je všeobecně považováno za nejvyšší německé vyznamenání.\n\nKříž z let 1813, 1870 a 1914 měl tři stupně:\n\nVelký kříž byl určen pro vyšší generálské hodnosti německé armády. Ještě vyšší vyznamenání Hvězda Velkého kříže bylo uděleno pouze dvakrát. Nositeli byli polní maršál von Blücher v roce 1813 a Hindenburg v roce 1918. Udělení třetího bylo zvažováno za druhé světové války pro „nejúspěšnějšího generála“, ale nakonec se tak nikdy nestalo.\n"}
{"id": "147022", "url": "https://cs.wikipedia.org/wiki?curid=147022", "title": "Enugu", "text": "Enugu\n\nEnugu je hlavní město jednoho ze států Nigerijské federativní republiky - státu Enugu. Počet obyvatel města není přesně znám, nicméně počet obyvatel celého státu Enugu je na základě předběžných čísel z nigerijského sčítání lidu z roku 2005 odhadován na 5,590,513 obyvatel. Obyvatelstvo Enugu patří k etniku Igbo, což je jedno ze čtyř největších nigerijských etnik.\n\nJméno Enugu pochází ze dvou igbo slov \"enu ugwu\" což v překladu znamená \"vrcholek hory\"\n\nOd získání nigerijské nezávislosti v roce 1960 bylo Enugu hlavním městem Východního regionu. Od 30. května 1967 se stává hlavním městem Republiky Biafra, státu usilujícího o nezávislost na Nigérii. 28. září bylo město dobyto nigerijskými jednotkami a hlavním městem Biafry se tak stává Umuahia.\n\nPo skončení nigerijské občanské války v roce 1970 je bývalý Východní region rozdělen na několik nových států a Enugu se stává hlavním městem státu Anambra.\n\nV roce 1991, za vlády diktátora Ibrahim Badamosi Babangida, byl stát Anambra rozdělen na dvě části - nový stát Anambra s hlavním městem Awka a stát Enugu s Enugu jako hlavním městem.\n\nNa začátku 20. století se Enugu stalo významným centrem těžby uhlí. Těžba uhlí byla z velké části zastavena v průběhu nigerijské občanské války a to zejména v důsledku zničení potřebného vybavení. Malé množství uhlí se však stále ještě těží a je přepravováno železnicí do přístavu Port Harcourt, odkud je exportováno do zahraničí. Dodnes je těžba uhlí přítomna v oblíbeném nigerijském označení města „the Coal city“ - „Uhelné Město“, které můžeme nalézt například na poznávacích značkách aut státu Enugu.\n\nDnes je nejsilnějším ekonomickým odvětvím města drobný obchod a služby. V blízkosti vnitrostátního letiště se nachází továrna Mercedesu.\n\nProblémem ekonomického rozvoje jsou pravidelné každodenní výpadky elektřiny, nedostatečné zásobování vodou a špatný stav silnic.\n\nV Enugu se nachází vnitrostátní letiště, s pravidelnými linkami do Abuji a Lagosu. Dvě nigerijské letecké společnosti létající do Enugu jsou Aerocontractors a Sosoliso Airlines.\n\nZ Enugu vede železnice do Port Harcourt, nicméně ta je využívána jen pro nákladní dopravu.\n\nK dopravě do jiných měst je možno využít dopravu autobusy a mikrobusy.\n\nMěstská hromadná doprava v Enugu prakticky neexistuje, ulice jsou proto neustále ucpané. K dopravě po městě je využíváno taxíků v podobě mikrobusů nebo motorkářů, zvaných „okada“.\n\nV Enugu se nachází jeden z kampusů University of Nigeria - UNEC, dále pak Enugu State University of Science & Technology (ESUT) a Institute of Management & Technology (IMT). Problémem nigerijského vysokého školství obecně je kultizmus a tento kriminální fenomén se nevyhnul ani Enugu.\n\n"}
{"id": "147025", "url": "https://cs.wikipedia.org/wiki?curid=147025", "title": "Rozpustnost", "text": "Rozpustnost\n\nRozpustnost je vlastnost pevných, kapalných a plynných látek tvořit s rozpouštědlem homogenní směs (roztok). Tento jev je závislý na tlaku a teplotě.\n\nJedná se o fyzikálně-chemický jev, při kterém se rozpouštěná látka a rozpouštědlo promíchávají (ať už mícháním roztoku nebo samovolně difuzí), je-li to možné tak disociují ionty, a obklopují se molekulami rozpouštědla.\n\nNejpozorovatelnější je rozpustnost chemických látek v kapalném rozpouštědle, jako třeba rozpouštění chloridu sodného ve vodě. Po rozpuštění vzniká opět průhledná kapalina, která nejčastěji přebírá barvu po rozpouštěné látce.\nU většiny těchto látek dochází při zvyšování teploty ke zvyšování rozpustnosti. Existuje však několik výjimek, jako je třeba hydroxid vápenatý, síran vápenatý, síran manganatý, kyselina močová, a její soli, uhličitan lithný, síran ceričitý a jiné látky.\n\nV případě dvou kapalných látek jsou 3 možnosti, k čemu dojde:1) Mezi kapalinami není přechod, jsou zcela promíchané při všech koncentracích (př. ethanol a voda)\n2) Mezi látkami není přechod po pouze omezenou koncentraci, pak vzniká vrstva, která se nerozpouští a nemísí (př. éter a voda)\n3) Látky se vůbec nemísí, vzniká ihned vrstva, která plave na hladině či klesne ke dnu (záleží na hustotě kapalin) (př. toluen a voda)\n\nMnoho plynů se rozpouští v kapalinách, mnoho z nich přímo vytváří nestabilní kovalentní vazby s rozpouštědlem (pro níže uvedené příklady je to voda), to se týká zejména oxidu uhličitého a siřičitého (které tvoří velice nestabilní kyselinou uhličitou siřičitou) či amoniak, tvořící nestabilní hydroxid amonný. Kyselé plyny se dále lépe rozpouští v zásaditém prostředí, naopak zásadité plyny se rozpouštějí lépe v kyselém prostředí.\nPrávě u těchto plynů, které vytvářejí nestabilní koloidní vazby je rozpustnost za normálních podmínek vyšší, než u těch, které tyto vazby netvoří. To však neplatí pro zvýšenou teplotu, při zvýšené teplotě, protože rozpustnost těchto plynů se zvýšenou teplotou klesá.\n\nTouto vlastností se vyznačují zejména kovy. Kovy vytvářejí směsi, které mají nové vlastnosti a dokud jsou v kapalném stavu, tak nedochází k rozdělování kovů na vrstvy. V těchto případech se obvykle nepoužívá termínu „rozpouštědlo“. Někdy se používají slitiny dvou kovů, někdy více kovů. Příklady kovů, které tvoří slitiny:\n\nTabulka příkladů slitin dvou kovů.\n\n\"*Tato slitina vzniká při spojování mědi stříbrem, dnes již není moc používané pro vysokou cenu.\"\n\nRozpustnost látek záleží mnohdy na polaritě rozpouštědla a látky, dále také na H, molárních hmotnostech, schopnosti disociace iontů, a jiných vlastnostech.\nVoda je velice polární rozpouštědlo, a proto velice dobře rozpouští celou řadu polárních látek, ale především iontových látek (které jsou schopny disociace na ionty). Oproti tomu je značná část organických látek nerozpustných ve vodě, jako jsou alkany, areny, jejich alkyl-deriváty, a podobně. Jediné deriváty uhlovodíků, které jsou rozpustné jsou deriváty s funkčními skupinami, které mají velkou polaritu (př. ethanol, methanol, acetaldehyd, kyselina octová, cukry, kyselina šťavelová, kyselina vinná apod.).\n\nOproti tomu, řada organických látek, které nemají žádné či mají pouze nepolární funkční skupiny (benzen, toluen, isopentan, cyklohexan, a podobně) jsou výbornými rozpouštědly organických látek (jako jsou lipidy, kyselina sorbová, mastné kyseliny, estery, a podobně), ale naopak nerozpouští polární anorganické látky.\n\nVysokých rozpustností je dosahováno při shodě funkčních skupin, i při neshodě polarit (Alkoholy rozpouštějí hydroxidy, kyselina octová rozpouští mastné kyseliny, benzen rozpouští areny, jako naftalen).\n\nSměsi rozpouštědel mají vlastnosti obvykle podle polarity směsi.\n\nNa určování rozpustnosti je možné nahlížet ze dvou úhlů pohledu:\n\nPodle definice IUPAC je rozpustnost analytické složení nasyceného roztoku vyjádřené jako poměr dané látky ku danému rozpouštědlu. Obecně se udává v nejrůznějších jednotkách koncentrace roztoků, např.:\n\nBěžně se rozpustnost rozděluje právě podle maximálního množství rozpuštěné látky. Pod 0,1 mol/l rozpuštěné látky v rozpouštědle se látka označuje jako špatně rozpustná, mezi 0,1 a 1 mol/l jako středně rozpustná a nad 1 mol/l jako snadno rozpustná.\n\nV následující tabulce jsou příklady látek rozpustných a nerozpustných ve vodě. Některé látky, které jsou málo či velmi málo rozpustné jsou zde započítané jako nerozpustné (mezí je 1 g/100 g HO).\n\n\"*Poznámka: Látky, u kterých jsou výjimky napsány kurzívou, reagují s vodou za vzniku jiných látek o odpovídající rozpustnosti ve vodě.\"\n\n"}
{"id": "147026", "url": "https://cs.wikipedia.org/wiki?curid=147026", "title": "Vůně", "text": "Vůně\n\nVůně nebo pach je čichový vjem, který lze získat pomocí čichových receptorů. Je to smyslová informace o chemickém složení aerosolu nebo plynu.\n\nPro čichové vjemy existuje několik různých označení, která jsou zpravidla pozitivně nebo negativně zabarvená – rozlišují příjemné a nepříjemné pachy. Pro pachy spíše příjemné se užívají označení vůně nebo aroma (což však může označovat také vjem chuťový), pro spíše nepříjemné se používají výrazy zápach, puch, smrad.\n\nSlovo pach se navíc pojí se specifickou vůní jednotlivých živočichů, slovo vůně označuje pach rostlin či spíše rostlinných květů.\n\nJednotné neutrální označení bez citového zabarvení se v češtině nevyskytuje, například výraz odér má spíše charkater ambivalentní (může označovat silnou příjemnou vůni, ale často se užívá v ironickém významu pro nepříjemný zápach).\n\nVůně je velmi úzce spjata s chutí (nebo z hlediska smyslů čich úzce souvisí s chutí) – oba smysly podávají organismu informace o chemickém složení látky, jejich receptory jsou si podobné, a bylo zjištěno, že některé čichové receptory jsou umístěné v dutině ústní, která je považována především za sídlo chuti. Za hlavní rozdíl je považováno skupenství – vůně je informace o plynné látce, zatímco chuť je informací o látce rozpuštěné ve slinách.\n\nLidský mozek si vůně velmi dobře pamatuje – někteří vědci jsou přesvědčeni, že každou vůni, kterou člověk zaregistruje, si jeho mozek zapamatuje napořád.\n\nVůně má také výrazný vliv na lidskou psychiku, proto se často navozují příjemné vůně, které člověku zpříjemní pobyt v nějakém prostředí – kostely bývají vykuřovány kadidlem, na Vánoce se pálí vonná purpura a františek, k provonění místností se užívají vonné tyčinky a svíčky. Léčebné metody, které využívají působení vůní, se obecně označují jako aromaterapie. Stejně tak zápachy na člověka působí negativně.\n\n\n"}
{"id": "147031", "url": "https://cs.wikipedia.org/wiki?curid=147031", "title": "Seriál", "text": "Seriál\n\nSeriál je obecné označení pro opakující se událost, děj nebo dílo. Obvykle se jedná o sled novinových či časopiseckých článků, reportáží, kreseb, fotografií nebo o audiovizuální dílo s více díly/epizodami na pokračování.\n\n\n"}
{"id": "147033", "url": "https://cs.wikipedia.org/wiki?curid=147033", "title": "Joseph Kabila", "text": "Joseph Kabila\n\nJoseph Kabila Kabange (* 4. června 1971), obecně znám jako Joseph Kabila, byl v letech 2001 až 2019 prezidentem Demokratické republiky Kongo. Hlavou státu se stal po zavraždění svého otce a předchozího prezidenta Laurent-Désiré Kabily.\n\nNarodil se v Hewa Bora v provincii Jižní Kivu na východě dnešní Demokratické republiky Kongo v rodině pozdějšího povstaleckého vůdce a konžského prezidenta Laurenta-Désiré Kabily. Nicméně o legitimitě jeho otcovství, jeho věku a místě narození panují určité pochybnosti. Základní i střední školu dokončil v Tanzanii (v Dar es Salaamu a Mbeyi). Po první konžské válce, jíž se po boku svého otce účastnil od roku 1996, odešel studovat na Národní univerzitu obrany v Pekingu.\n\nDne 26. ledna 2001 se stal nejmladším africkým prezidentem. Jeho mandát byl potvrzen v roce 2006, kdy v prvních demokratických volbách v dějinách této země porazil svého soupeře Bembu. Podruhé byl zvolen 28. listopadu 2011 poté, co porazil Étienna Tshisekediho, bývalého premiéra za mobutuovského režimu.\n\nDle aktuální ústavy Demokratické republiky Kongo nesmí prezident vykonávat více, než dva mandáty za sebou. Kabilův druhý mandát vypršel koncem roku 2016. Přesto zůstával u moci na základě rozhodnutí spřízněného Ústavního soudu. Ten mu svým výnosem umožnil setrvat ve funkci prezidenta republiky až do prosince 2018, kdy se konečně uskutečnily nové volby. V nich vyhrál Félix Tshisekedi, který se následně v lednu 2019 ujal prezidentského úřadu.\n"}
{"id": "147034", "url": "https://cs.wikipedia.org/wiki?curid=147034", "title": "Nelson (zápasnický chvat)", "text": "Nelson (zápasnický chvat)\n\nNelson (též podramenní páka) je klasický zápasnický chvat, který se provádí tak, že se ruka zezadu podstrčí pod paží soupeře, ohne se směrem nahoru okolo jeho ramene a dlaní se zahákne za jeho krk, což velmi ztěžuje vyproštění a umožňuje tlak na hlavu zezadu a ze stran. Rozlišujeme jednoduše \"jednoduchý Nelson\" (provedený jednou rukou) a dvojitý Nelson (provedený oběma rukama), popřípadě v odbornější rovině čtvrtinový, poloviční, tříčtvrtinový a plný (dvojitý) Nelson. Jelikož dvojitý Nelson (též dvojitá podramenní páka či dvojitý zámek) je velmi nebezpečný chvat, neboť provedený s dostatečnou razancí či shodou nešťastných okolností může skončit i smrtí druhého zápasníka (hrozí poranění krční páteře či přímo zlomení vazu), je jeho použití v bojových sportech velmi omezeno. V řadě zápasnických soutěží (zejména v amatérských, ženských a dětských) je přímo zakázán.\n"}
{"id": "147047", "url": "https://cs.wikipedia.org/wiki?curid=147047", "title": "Lomená čára", "text": "Lomená čára\n\nMáme-li v rovině vzájemně různé body formula_1, pak můžeme vytvořit množinu úseček formula_2. Tuto množinu nazýváme lomenou čárou. Často požadujeme, aby úsečky tvořící lomenou čáru neměly žádné společné vnitřní body, tj. aby se neprotínaly.\n\nVytvoříme-li množinu úseček formula_3, pak hovoříme o uzavřené lomené čáře. Body formula_4, označujeme jako \"vrcholy lomené čáry\". Úsečky formula_5, nazýváme \"stranami lomené čáry\".\n\nPlocha ohraničená uzavřenou lomenou čárou je mnohoúhelník.\n\n"}
{"id": "147048", "url": "https://cs.wikipedia.org/wiki?curid=147048", "title": "Školství v Českých Budějovicích", "text": "Školství v Českých Budějovicích\n\nV Českých Budějovicích jakožto v krajském městě přirozeně došlo k soustředění vzdělávacích institucí vyšších stupňů. Krom základních škol, které se plní žáky bydlícími ve městě, se zde vyskytuje i řada středních škol a gymnázií orientovaných již více na studenty celého kraje a vysoké školy, z nichž minimálně některé fakulty Jihočeské univerzity navštěvuje pestrá paleta studentstva z celé České republiky. \n\nPrvními doloženými školskými zařízeními jsou městské školy u kostela svatého Mikuláše a u kostela svatého Prokopa a Jana Křtitele (vznikly někdy ve 14. století). Do vyhnání Židů zde působila též židovská škola. \n\nVýše zmíněné dvě školy poskytovaly základy vzdělání a byly hlavními vzdělávacími institucemi až do příchodu piaristů. Ti zde v druhé polovině 18. století položili základ středního školství založením gymnázia (otevřeno 1762), do té doby si místní obyvatelé rozšiřovali vzdělání na jezuitských gymnáziích (zejména Český Krumlov, Jindřichův Hradec a Praha) a na univerzitách v Praze, Německu či Itálii. \n\nZáklady vysokého školství položilo založení biskupského semináře a filosofického ústavu na počátku 19. století. Poté postupně začal růst města a významu vzdělání a společně s tím vzrůstal i počet škol. \n\nV druhé polovině 19. století začalo vznikat české školství, o což se zasloužili různé české národní spolky, ženské kongregace a biskup Jan Valerián Jirsík, který zde v roce 1868 založil první českojazyčné českobudějovické gymnázium. Postupem času se podíl českého školství zvyšoval (v roce 1918 už byl poměr 1:1), po roce 1918 pak došlo k rozsáhlé redukci německého školství.\n\nTěžký úder dostala školská soustava za druhé světové války a po ní. V průběhu války bylo omezeno české školství vyšších stupňů, po válce bylo znovu obnoveno v původním rozsahu, avšak zároveň byly společně s odsunem německého obyvatelstva zrušeny všechny německé školy. Po komunistickém převratu došlo k rozsáhlému rušení a zestátňování nestátních škol a byl zde prosazen model jednotné školy. Zrušením biskupského semináře fakticky zaniklo plnohodnotné vysoké školství v Českých Budějovicích, za které nově zřízená pobočka Pedagogické fakulty UK nepředstavovala adekvátní náhradu. Teprve později po její transformaci ve Vyšší pedagogickou školu a založení Provozně ekonomické fakulty Vysoké školy zemědělské v Praze do Budějovic plnohodnotné vysoké školství vrátilo. Postupně docházelo ke vzniku řady odborných středních a vyšších odborných škol.\n\nPo pádu komunistického režimu v roce 1989 došlo k poslední velké radikální proměně českobudějovického školství. Postupně došlo k masívnímu zakládání a obnovování středních škol a gymnázií, jakož i zakládání vysokých škol (zejména Jihočeské univerzity), naproti tomu v důsledku úbytku dětí došlo ke spojování či rušení řady základních škol a předškolních zařízení. \n\nVe školním roce 2004/2005 působilo v Českých Budějovicích 27 mateřských škol (24 státních, 2 katolické a 1 soukromá; celkem 2465 dětí), 19 základních škol (18 státních a 1 katolická; 9458 žáků), 6 základních uměleckých škol (4 státní a 2 soukromé; 2700 žáků), 19 středních odborných škol či učilišť (13 státních a 6 soukromých; 8 180 žáků), 7 gymnázií (4 státní, 2 soukromé a 1 katolické; 2899 studentů), 6 vyšších odborných škol (1241 studentů) a 2 vysoké školy (Jihočeská univerzita s téměř 8500 studenty a Vysoká škola evropských a regionálních studií s 240 studenty).\nJednou ze základních škol je i ZŠ Grünwaldova. Jejím ředitelem je Vladimír Caldr, bývalý hokejový reprezentant. Škola je zaměřena na výuku sportů - fotbalu, hokeje, krasobruslení. Z této školy pochází mnoho známých sportovců, jako je např. Milan Michálek, David Lafata, Zdeněk Kutlák.\n\nV současné době existují v Českých Budějovicích 3 vysoké školy. Nejvýznamnější je Jihočeská univerzita, která byla založena v roce 1991 společnými silami dosavadních dvou českobudějovických vysokých škol, Akademie věd ČR, biskupství českobudějovického a místních výzkumných a zdravotnických zařízení. V současné době má univerzita 7 fakult (biologická, ekonomická, filosofická, pedagogická, teologická, zdravotně sociální, zemědělská) a dva ústavy (Ústav fyzikální biologie Jihočeské univerzity a Výzkumný ústav rybářský a hydrologický). Studuje na ní asi 8 500 studentů, což představuje mimo prázdniny i významný přírůstek městského obyvatelstva. \n\nDalšími vysokými školami jsou Vysoká škola evropských a regionálních studií (má status obecně prospěšné společnosti a studuje na ní asi 240 studentů) a Vysoká škola technická a ekonomická v Českých Budějovicích, která zahájila výuku v roce 2007. V roce 2010 uvažovalo ministerstvo o jejím zrušení, ale k němu nakonec nedošlo.\n\n\n\n"}
{"id": "147049", "url": "https://cs.wikipedia.org/wiki?curid=147049", "title": "Plynová turbína", "text": "Plynová turbína\n\nPlynová turbína je stroj, který mění mechanickou a tepelnou energii proudících plynů na mechanickou práci a roztáčí tak hřídel. Pracovní látkou jsou ohřáté plyny nebo spaliny, vznikající v jiných strojích, přivedené do plynové turbíny. Plyny při průchodu turbínou odevzdají jejím lopatkám svou kinetickou energii.\n\nPlynová turbína je součástí stejnojmenného tepelného motoru, tedy plynové turbíny, která navíc obsahuje kompresor a ohřívač nebo, v případě spalovací turbíny, spalovací komoru.\n\nPodle způsobu přívodu pracovních plynů se turbíny rozdělují na:\n\nPodle směru proudění plynů v turbíně se turbíny rozlišují na:\n\nPři spojení více turbín za sebou hovoříme o vícestupňových turbínách, přičemž jedno oběžné kolo tvoří jeden stupeň. Každý stupeň má v tomto případě odlišné charakteristiky lopatek, protože do nich vstupují plyny s jinými parametry. Směrem k vyšším stupňům klesá tlak i teplota plynů úměrně k již odevzdané mechanické práci v předešlých stupních.\n\nTypickým příkladem plynové turbíny pro malé výkony je turbína turbodmychadla pístového spalovacího motoru, která využívá energii jeho výfukových plynů. Pokud by mezi pracovními válci motoru a turbínou byl dostatečně velký zásobník, ve kterém by se ustálily hodnoty tlaku a teploty spalin, turbína by pracovala jako rovnotlaká. V praktických aplikacích sportovních automobilových motorů však přicházejí plyny ve formě krátkých tlakových impulzů podle toho, jak se otevírají výfukové ventily jednotlivých válců. Proto turbína pracuje jako impulzová. Na zlepšení účinku tlakového impulzu se dokonce výfukové potrubí sportovních motorů ladí a spojují před turbínou do větví podle počtu válců a pořadí jejich pracovních cyklů.\n\nParní turbína je typickým příkladem plynové turbíny pro velké výkony. Používá se jako pohon generátorů v tepelných a jaderných elektrárnách. Pracovním plynem je přehřátá vodní pára, jejíž ohřev zabezpečuje spalování paliv nebo průběh jaderné reakce. Turbína pracuje při svých optimálních podmínkách jako rovnotlaká.\n\nSpalovací turbína se skládá z kompresoru, spalovací komory a plynové turbíny. Kompresor vhání vzduch pod tlakem do spalovací komory, ve které dochází k hoření paliva a tím k nárůstu teploty a objemu procházejících plynů, které pak roztáčí plynovou turbínu. Část získané mechanické energie se použije na pohon kompresoru, část se odvede hřídelem. Zbytek energie zůstává ve formě tepelné (využívá se například k výrobě páry v paroplynových elektrárnách) a kinetické (hlavní složka výkonu proudového motoru) energie spalin.\n"}
{"id": "147052", "url": "https://cs.wikipedia.org/wiki?curid=147052", "title": "Vrchol", "text": "Vrchol\n\nVrchol obvykle označuje nejvyšší bod.\n\n"}
{"id": "147058", "url": "https://cs.wikipedia.org/wiki?curid=147058", "title": "Heronův vzorec", "text": "Heronův vzorec\n\nHeronův vzorec je vzorec pro výpočet obsahu obecného trojúhelníku (v euklidovské rovině) pomocí délek jeho stran.\n\nJsou-li formula_1 délky stran trojúhelníka, platí pro jeho obsah\nkde formula_3 je poloviční obvod trojúhelníka.\n\nOznačme \"x\" vzdálenost vrcholu B od paty kolmice z vrcholu A na stranu a (výšky). Pro pravoúhlý trojúhelník na obrázku platí:\n\nformula_4\nformula_5\nOdečteme-li od druhé rovnice první, dostaneme:\n\nformula_6\nZ tohoto vztahu vyjádříme x:\nformula_7\nToto platí i v pravoúhlém trojúhelníku, v tupoúhlém s opačným znaménkem. Jestliže za x dosadíme do první rovnice, získáme výšku v:\n\nformula_8\nformula_9\nformula_10\nformula_11\nformula_12\nDosadíme-li tuto výšku do vzorce pro obsah trojúhelníku\n\nformula_13\ndostaneme\n\nformula_14\nDále pomocí rozkladů upravíme výraz pod odmocninou:\n\nformula_15\nformula_16\nformula_17\nDosadíme poloviční obvod s,\n\nformula_18\na dostáváme výsledný vzorec:\n\nformula_19\nformula_20\nformula_21\n\nVzorec byl formulován Hérónem z Alexandrie a důkaz byl publikován v jeho knize Métrika, napsané v roce 60 př. n. l.\n\nKratší důkaz je možný pomocí kosinové věty.\n\nHeronův vzorec je limitním případem Brahmaguptova vzorce pro obsah tětivového čtyřúhelníku.\n\nObsah trojúhelníku je symetrická kvadraticky homogenní funkce jeho stran, H. v. ukazuje její konkrétní tvar.\n\n\n"}
{"id": "147068", "url": "https://cs.wikipedia.org/wiki?curid=147068", "title": "Nori", "text": "Nori\n\nNori (japonsky: 海苔), čínsky hǎitái (海苔) a korejsky kim nebo gim (김), je japonský název různých jedlých mořských řas z rodu \"Porphyra\", zejména \"P. yezoensis\" a \"P. tenera\". Výraz \"nori\" se také používá k označení potravin vyrobených z této „mořské zeleniny“. Při výrobě listů nori se řasy drtí a vzniklá hmota se suší na sítech, podobně jako při výrobě ručního papíru. Nori je možné použít i drcené jako koření. V současné době jsou největšími producenty nori Japonsko, Čína a Korea. V Japonsku je k pěstování řas pro výrobu nori užívána plocha více než 600 čtverečních kilometrů v pobřežních vodách, ročně je vyprodukován materiál v hodnotě přes miliardu amerických dolarů. Čína produkuje zhruba třetinu tohoto množství.\n\nPři pěstování a zpracování nori se používají velmi vyspělé postupy. Komplikovaná biologie řas \"Porphyra\" je velmi dobře prozkoumaná, díky čemuž je možné kontrolovat každý krok produkce nori. Řasy jsou pěstované v moři na sítích umístěných u hladiny, mezi kterými pěstitelé projíždějí na lodích. Rostliny rostou velmi rychle, první sklizeň je možná 45 dní od „vysetí“ a další následují přibližně v desetidenních intervalech. Ke sklízení se využívají mechanické kombajny, zpracování je vysoce automatizované a přesně kopíruje tradiční postupy, jen s vyšší účinností. Výsledným produktem jsou papírově tenké černé sušené listy o rozměrech přibližně 18 x 20 cm a váze 3 gramů. Výroba listů nori byla vynalezena v Asakuse v Edu (nynějším Tokiu) během období Edo, k výrobě se používal postup výroby japonského papíru (Waši).\n\nNori se běžně využívají jako obal pro suši (makisuši) a rýžové koule (onigiri), jako obloha a k ochucení nudlí a polévek. Před použitím se nori obvykle opeče (jaki-nori). Velmi oblíbené jsou různé ochucené verze opečeného nori, například sojovou omáčkou, kořením a cukrem (japonský styl) nebo sezamovým olejem a solí (korejský styl). Nori je také součástí sojovou omáčkou ochucené pasty \"noricukudani\" (海苔佃煮).\n\nPříbuzný produkt, vyráběný ze zelených řas rodu \"Monostroma\" a \"Enteromorpha\" se nazývá \"aonori\" (青海苔; doslovně \"zelené nori\") a bývá přidáván do běžných jídel jako okonomijaki a jakisoba.\n\nV angličtině se pro řasy nori používá název \"laver\", v Irsku a Walesu se jí jako tzv. laverbread přidávaný do jídel z ovesných vloček.\n"}
{"id": "147072", "url": "https://cs.wikipedia.org/wiki?curid=147072", "title": "PhpPgAdmin", "text": "PhpPgAdmin\n\nphpPgAdmin je webová aplikace napsaná v PHP, která slouží ke správě databázového serveru PostgreSQL. Aplikace vznikla v roce 2002 jako fork phpMyAdminu s cílem poskytnout podobné funkce pro PostgreSQL. Nyní jsou to však dva rozdílné produkty.\n\n\n"}
{"id": "147076", "url": "https://cs.wikipedia.org/wiki?curid=147076", "title": "Polopropustná membrána", "text": "Polopropustná membrána\n\nSemipermeabilní membrána (polopropustná membrána) je membrána, která propouští pouze některé molekuly nebo ionty. \n\nPropustnost obvykle závisí na fyzikálních a chemických vlastnostech prostředí na obou stranách membrány a membrány samotné. Umožňuje jev zvaný osmóza. Příkladem semipermeabilní membrány je například cytoplazmatická membrána. \n"}
{"id": "147077", "url": "https://cs.wikipedia.org/wiki?curid=147077", "title": "Samohybné dělo", "text": "Samohybné dělo\n\nSamohybné dělo je dělo umístěné na poháněném podvozku. Samohybná děla určená pro přímou palbu bývají označována jako útočná děla, vozidla vybavená protitankovou výzbrojí a určená k boji s tanky pak jako stíhače tanků. Kromě kanónů a houfnic bývají podobně konstruována také vozidla s minomety či raketomety.\n\nPrvní samohybné dělo Gun Carrier Mark I bylo vyvinuto během první světové války v roce 1917 ve Velké Británii. Celkem bylo vyrobeno 50 kusů, ale k jejich zapojení do bojů ve funkci mobilního dělostřelectva nedošlo. Dva stroje byly upraveny na vyprošťovací tanky, zbývající byly poprvé nasazeny během třetí bitvy u Yper jako transporty munice. Tuto roli zastávaly až do konce války.\n\nPotřeba mobilního a účinného prostředku pro palebnou podporu pěchoty vyústila ve významný vývoj samohybných děl v meziválečném období a v průběhu druhé světové války, především pak v Německu a Sovětském svazu. Například vůbec nejpočetnějším strojem německé armády bylo samohybné dělo Sturmgeschütz III vyráběné od roku 1940 v několika variantách. Do roku 1945 bylo vyrobeno bylo přibližně 11 000 vozidel, po skončení války sloužil ve výzbroji Egypta a jiných států. Podobně rozšířené bylo ruské samohybné dělo SU-76, kterého bylo vyrobeno přes 14 000 kusů. V počtu Sověty vyrobených vozidel jej předčil pouze tank T-34.\n\nJak Sturmgeschütz III, tak SU-76 byly postaveny na podvozcích existujících tanků Panzerkampfwagen III, respektive T-70. Na stejném principu byla vyráběna řada samohybných děl, například německý Hetzer zkonstruovaný na podvozku československého tanku LT-38, americký M7 Priest postavený na základech tanku M3 Lee či britský Bishop s podvozkem z tanků Valentine.\n\n"}
{"id": "147083", "url": "https://cs.wikipedia.org/wiki?curid=147083", "title": "Léčení homosexuality", "text": "Léčení homosexuality\n\nLéčba (léčení, terapie) homosexuality, snahy o změnu sexuální orientace, reparativní terapie, konverzní terapie, terapie pro změnu sexuální orientace jsou označení lékařských nebo psychoterapeutických snah o změnu zpravidla homosexuální sexuální orientace. Tato snaha může vycházet buď z přesvědčení, že pouze heterosexualita je normální zdravá sexuální orientace a ostatní varianty jsou duševní porucha, nebo z jiných důvodů, které mohou jedince vést ke snaze o změnu orientace, například pokud ji prožívá jako egodystonní.\n\nPodle Americké psychologické asociace „existuje dlouhodobá shoda behaviorálních a sociálních věd a profesí zabývajících se lékařstvím a duševním zdravím na tom, že homosexualita sama o sobě je normální a pozitivní varianta lidské sexuální orientace.“ Tato shoda je podle \"Royal College of Psychiatrists\", \"American Psychological Association\", \"National Association of Social Workers\" a \"American Academy of Pediatrics\" postavena na silném vědeckém základě a podložena výsledky výzkumu, zatímco pro opačné tvrzení neexistuje empirický ani vědecký základ.\n\nPředevším tzv. ex-gay hnutí přesto prosazují možnost léčení homosexuality. Léčbu homosexuality většinou podstupují lidé mající výrazné konzervativní náboženské přesvědčení. Někteří z nich tvrdí, že se své homosexuality zbavili. \"Americal Psychological Association\" však konstatuje, že žádné studie neprokázaly úspěšnost ani neúspěšnost metod usilujících o změnu sexuální orientace, některé studie dokonce naznačují rizikovost těchto metod. Významné profesní zdravotnické organizace nepodporují pokusy o změnu sexuální orientace a prakticky všechny z nich přijaly prohlášení, jimiž před nimi varují odborníky a veřejnost. Americká asociace psychologů a Royal College of Psychiatrists před takovými snahami prosazovanými organizacemi jako je NARTH vyjádřily znepokojení s odůvodněním, že nejsou vědecky podložena a vytváří prostředí pro předsudky a diskriminaci.\n\nSnahy o změnu sexuální orientace jsou kontroverzní kvůli napětí mezi hodnotami vyznávanými některými nábožensky založenými organizacemi na jedné straně a hodnotami vyznávanými organizacemi na podporu práv leseb, gayů a bisexuálů a některými profesními i vědeckými organizacemi na straně druhé. Někteří jednotlivci a skupiny považují homosexualitu za symptom vývojového defektu nebo duševní selhání a tvrdí, že snahy o změnu sexuální orientace včetně psychoterapie a náboženství mohou změnit sexuální pocity a chování. Nemožnost změny pak vydávají za osobní a morální selhání jednotlivce. Zdá se, že mnoho z těchto jednotlivců a skupin pochází ze širšího kontextu konzervativních náboženských politických hnutí podporujících stigmatizaci homosexuality v politice a náboženství. Spoluzakladatel a další přední představitelé ex-gay hnutí Exodus International se v roce 2007 veřejně formálně omluvili za svou práci a škody, které způsobili lidem, kterým se snažili pomoci.\n\nPosouzení, zda homosexualita je poruchou zdraví (například nemocí či poruchou), závisí na použité definici nemoci či zdraví. Samotné neuvedení v diagnostickém a statistickém manuálu ještě neznamená, že nějaký stav poruchou není – pro nemoci či poruchy výslovně neuvedené existují v každé kategorii číselné kódy pro „jiné“ a „nespecifikované“ nemoci a poruchy (zakončení číslicí 8 a 9). Proto klasifikační manuály obsahují i obecné vymezení pojmu poruchy. Vzhledem k obvyklému použití kódů „jiných“ a „nespecifikovaných“ chorob/poruch však je tato úvaha na homosexualitu aplikovatelná jen velmi problematicky. Mezinárodní klasifikace nemocí MKN-10 v úvodu V. kapitoly (Duševní poruchy a poruchy chování, kódy začínající písmenem F) píše: \"V celé klasifikaci užíváme termín „porucha“, abychom se vyhnuli ještě větším problémům při užívání termínů „nemoc“ a „onemocnění“. „Porucha“ není přesný termín, ale užíváme ho zde pro označení existence klinicky rozpoznatelného souboru příznaků nebo chování, který je ve většině případů spojený s pocitem tísně a narušením funkce. Sociální deviace nebo samotný konflikt bez narušení osobního fungování zde nejsou zahrnuty, protože neodpovídají definici duševní poruchy. (…) Tyto popisy a vodítka nepřinášejí žádné teoretické závěry a nepředstírají, že jsou souhrnnou výpovědí o současném stavu znalostí duševních poruch. Jsou pouze souborem příznaků, na kterých se shodl velký počet poradců a odborníků v mnoha zemích jako na rozumném základu klasifikace psychických poruch.\"\n\nZákladním kritériem, kdy určitá vlastnost je považována za poruchu, tedy podle MKN je, zda je ve většině případů spojená s pocitem tísně nebo narušením funkce. Jde o otázku prvořadě psychologickou se sociologickým a politickým kontextem, nikoliv o otázku biomedicínskou. Z toho důvodu například z Columbia University v New Yorku (USA) ve výroční zprávě roku 2001 zaznělo stanovisko, že klasifikace duševních poruch a otázka zařazení nebo nezařazení jednotlivých položek je z podstaty nevědecká, rozlišení mezi normální osobností, osobnostními rysy a poruchami je arbitrární (náhodné, svévolné, bezobsažné). Hodnocení, zda některá vlastnost je poruchou zdraví je především vyjádřením sociálního postoje vůči osobám, které takovou vlastnost mají. Přiřazení role nemocného mívá podstatné dopady na status osoby (právo na léčbu, soucit a podporu, úlevy od obvyklých nároků a povinností, ale také izolace, povinnost podrobit se mocenské interpretaci a léčbě, někdy též snížení společenské vážnosti, omezení osobních práv a vyřazení z diskuse).\n\nMezi lékaři se názor, že homosexualita je nemoc, začal masověji prosazovat na přelomu 19. a 20. století. Vědecké výzkumy během několika desítek let v 2. polovině 20. století prokázaly, že homosexualita není duševní porucha ani nemoc, a v rámci uznání těchto důkazů byla homosexualita postupně vyřazena z hlavních klasifikací nemocí a poruch. Americká psychologická asociace a Australská psychologická společnost na svých webech uvádějí, že homosexuální pohlavní orientace není poruchou, že výzkum nezjistil žádnou její spojitost s psychopatologií a že jak heterosexuální tak homosexuální chování jsou normálními aspekty lidské sexuality zdokumentované v mnoha různých kulturách historických obdobích. Navzdory stále přítomným stereotypům představujícím homosexuály jako nevyrovnané osobnosti vedlo několik desítek výzkumů a klinických zkušeností významné zdravotnické, psychologické, psychiatrické a další hlavní odborné organizace k závěru, že se jedná o normální formu lidské zkušenosti a že homosexuální partnerství jsou normálním utvářením citového vztahu. Proto tyto hlavní organizace v druhé polovině 20. století opustily klasifikaci homosexuality jako duševní nemoci.\n\nNejvýznamnější diagnostické klasifikace v současné době neumožňují klasifikovat sexuální orientaci jako poruchu v případě, pokud svému nositeli nepůsobí významné utrpení nebo vztahové problémy, tedy pokud nevykazuje obecné znaky poruchy. Ženevská mezinárodní MKN-10 má zvláštní položku pro egodystonní sexuální orientaci, čínská klasifikace pro egodystonní homosexualitu (stejně jako americká DSM v letech 1980–1987), od roku 1987 DSM zmiňuje problémy se sexuální orientací už jen ve zbytkové položce sexuálních poruch jinde nespecifikovaných.\n\nV nejstarších klasifikačních systémech se objevovala posedlost láskou jako nemoc bez ohledu na orientaci. Například Platón rozlišoval pět druhů šílenství: prorocké, náboženské, poetické, erotické a přirozené. Jejich projevy chápal Platón ambivalentně, jako temnotu šílenství i jako inspirující políbení bohů. První čtyři druhy šílenství pocházely od bohů.\n\nCaelius Aurelianus (4. stol. n. l.), žák Sorana z Efesu, ve své klasifikaci uvádí také \"satyriasis\" – zatemnění rozumu silnou sexuální touhou, ale jednou z osmi druhů duševních nemocí byla u něj také jedna, která je dnes překládána jako homosexualita. Rozlišuje však chorý sklon k osobám stejného pohlaví od zdravého sklonu k nim.\n\nU Tomáše Akvinského ani v renesančních klasifikacích nemocí se láska ani homosexualita nijak nápadně neobjevuje, Paul Zacchias (1584–1659) ve spise \"Úvahy lékařsko-soudní\" uvádí zamilovanost (nemoc z lásky) jako jeden z druhů chorobné melancholie.\n\nFrancois Boissier de Sauvage roku 1733 publikoval \"Pojednání o třídách chorob\", které později rozpracoval Carl Linné. U Sauvageho v 8. třídě (Dementia) ve II. řádu (Poruchy pudové a citové) zahrnuta například nostalgie nebo nymfománie, ve III. řádu (Poruchy intelektového života) melancholie a mánie. Erotománie jako ochoření z lásky je jedním ze čtrnácti druhů melancholie.\n\nB. A. Morel uvádí perverzi instinktů jako jeden z typů dědičného šílenství.\n\nEmil Kraepelin v klasifikaci z roku 1883 uvádí homosexualitu mezi „stavy psychické oslabenosti“ vedle idiocie, kreténismu a slaboduchosti. Ve čtvrtém, výrazně přepracovaném vydání skupinu přejmenoval na „vývojové abnormality“, avšak obsah a nejbližší kontext zůstal stejný. V pátém (1894?) a podobně i v šestém (1899) vydání přeřadil homosexualitu mezi psychopatické stavy (degenerační šílenství), kde spolu s duševním hermafroditismem tvořila jednotku „contrérní sexuální touhy“. Sousedícími nozologickými jednotkami byly konstituční neurastenie, kompulzivní šílenství a impulzivní šílenství.\n\nPodrobnou klasifikaci, která je již podobná dnešnímu pojetí, zavedl Richard von Krafft-Ebing zejména spisem \"Psychopathia sexualis\" (1886). V prvním vydání rozdělil „mozkové neurózy“ do čtyř kategorií, z nichž termín \"paraesthesia\" zhruba odpovídal dnešní parafilii. Náklonnost ke stejnému pohlaví mezi ně byla zahrnuta pod názvem \"kontrérní sexuální touhy\". Později se začal přiklánět k pojetí, že homosexualita není duševní poruchou, a podpořil Ulrichsovu teorii třetího pohlaví. Ve své vlastní teorii vzniku homosexuality při embryonálním vývoji mozku již v roce 1901 místo slova „anomálie“ začal používat slovo „diferenciace“.\n\nV roce 1952 byla homosexualita uvedena v první Diagnostické a statistické příručce duševních nemocí (DSM) Americké asociace psychiatrů mezi sociopatickými poruchami a v druhém vydání z roku 1968 mezi sexuálními deviacemi.\n\nV cílené organizované kampani zahájené roku 1970 příznivci homosexuálního hnutí intenzivně usilovali o vyškrtnutí homosexuality z DSM. Jednou z vůdčích postav tohoto radikálního hnutí byl Franklin Kameny, astronom vyloučený z U.S. Army Map Service kvůli své homosexualitě. Zastánci práv homosexuálů narušovali lékařské konference a zesměšňovali lékaře s konzervativními názory. 14. května 1970 skupina gayů a zastánkyň ženských práv přerušila národní konferenci APA v San Franciscu na protest proti přednášce australského psychiatra o averzivní terapii. V květnu 1971 pronikla skupina 30 aktivistů na konferenci Americké psychiatrické asociace před 2000 zaskočených psychiatrů a Frank Kameny oznámil, že jeho skupina je zde, aby odmítla právo psychiatrů označovat homosexuály za nemocné nebo mentálně vadné, a prohlásil, že pro homosexuály je profese psychiatrů ztělesněním nepřátelství. Zároveň vyzval psychiatry, aby homosexuály pokládali za lidské bytosti, ne za pacienty k léčbě. 7. června 1971 Kameny napsal dopis APA, v němž prohlásil, že tato akce byla jen začátkem intenzivní kampaně homosexuálů usilující o změnu přístupu psychiatrie k homosexualitě nebo, pokud by tato snaha neuspěla, o diskreditaci psychiatrie.\n\nNásledně na jejich popud Národní institut pro duševní zdraví v USA sponzoroval kritické podrobné přezkoumání. Tato i některé následné studie dospěly k závěru, že neexistuje empirický ani vědecký základ, proč pokládat homosexualitu jako takovou (samu o sobě) za poruchu nebo nenormálnost a ne za normální a zdravou sexuální orientaci.\n\nV roce 1973 Výbor APA pro nomenklaturu a statistiku pod vedením Roberta L. Spitzera se schválením dozorčí rady a shromáždění Americké asociace psychiatrů s odvoláním na provedené studie rozhodl o vypuštění homosexuality z Diagnostického a statistického manuálu duševních poruch (DSM). V rezoluci uvedl, že „homosexualita jako taková nenese žádné zhoršení úsudku, stability, věrohodnosti nebo všeobecných sociálních anebo pracovních schopností“, a odsoudila veškerou diskriminaci homosexuálů. V 7. vydání DSM-II v roce 1974 již nebyla homosexualita výslovně uvedena a byla nahrazena obecnější kategorií \"sexual orientation disturbance\" (porucha sexuální orientace).\n\nVzhledem k odporu, který toto rozhodnutí vyvolalo u konzervativně smýšlejících lékařů, inicioval konzervativní psychiatr Charles Socarides, že APA všem 17 905 svým členům APA roku 1974 rozeslala dopis se žádostí o vyjádření ke změně. Souběžně National Gay Task Force (NGTF) rozeslala všem členům dopis, v němž na ně naléhala, aby hlasovali pro vymazání, avšak neuvedla se v něm jako původce dopisu. 9. dubna 1974 byly oznámeny výsledky. Odpovědělo 10 555 oslovených, z toho 5854 psychiatrů se vyjádřilo pro vyškrtnutí, 3810 pro zachování, 367 se stanoviska písemně zdrželo. V jiném průzkumu, z roku 1978, 69 % z dotázaných amerických psychiatrů stále považovalo homosexualitu za „patologickou adaptaci“. Existují i další výzkumy, které naznačují, že většina psychiatrů v celosvětovém rámci spojuje stejnopohlavní sexuální chování s duševní nemocí.\n\nSexuolog Antonín Brzek se domnívá, že hlavním motivem byla snaha odstranit společenskou a právní diskriminaci homosexuálních osob vyplývající z medicinalizace jejich orientace. Někteří autoři tvrdí, že tyto změny byly způsobeny více politickými než vědeckými faktory. Rozhodnutí APA o vypuštění homosexuality v roce 1973 bylo jediným případem, kdy ke změně klasifikace DSM došlo mimo obvyklý proces nového nebo revidovaného vydání DSM, rozhodnutí bylo přijato neobvyklou rychlostí a obešlo obvyklé postupy rozhodování. Ronald Bayer, ač je počítán k prohomosexuálním psychiatrům, však zastává názor, že revize příručky představovala kapitulaci APA pod politickým a sociálním tlakem, nikoliv nová data nebo vědecké teorie ohledně lidské sexuality.\n\nV DSM-III (1980) se objevila egodystonní homosexualita. Počínaje vydáním DSM-III-R (1987) není homosexualita jako porucha opět uváděna vůbec. V DSM-IV-TR je obsažena kategorie „sexuální poruchy jinde nespecifikované“, která může zahrnovat „trvalé a výrazné utrpení související se sexuální orientací“.\n\nAmerická psychologická asociace v roce 1975 zaujala stejnou pozici jako Americká psychiatrická asociace a usilovala o to, aby všichni odborníci na duševní zdraví pomohli rozptýlit stigma duševní nemoci, které bylo dlouho spojováno s homosexuální orientací. Podobný postoj přijala i Národní asociace sociálních pracovníků v USA, která měla téměř 150 tisíc členů. Také podle prohlášení skupiny vlivných amerických organizací z roku 2006 většina výzkumníků i odborníků na duševní zdraví uznává, že být homosexuálem v podstatě nepředstavuje žádnou překážku pro vedení zdravého, šťastného a produktivního života a že většina gayů a leseb si vede dobře v celé řadě sociálních institucí a mezilidských vztahů.\n\nSvětová zdravotnická organizace v roce 1992 nezařadila homosexualitu do nové, 10. revize Mezinárodní klasifikace nemocí. V roce 1994 následovala Japonská společnost psychiatrů a neurologů a v roce 2001 Čínská organizace psychiatrů.\n\nNeexistují absolutní standardy pro rozlišení normality od nenormality, avšak obecně jsou pro posouzení užívána čtyři kritéria: statistická neobvyklost, osobní distres, maladaptivita a odchylka od společenských norem. Většina výzkumů prokazuje, že homosexualita sama o sobě není neslučitelná s duševním zdravím, avšak nepopírají výrazně nižší statistickou frekvenci homosexuality oproti heterosexualitě (tak jako například levorukost) a nasvědčují příznačně zvýšené koincidenci s některými psychickými problémy (vyšší užívání alkoholu a některých dalších drog a psychofarmak, vyšší využívání psychologického poradenství, vyšší výskyt depresí a sebevražedných tendencí, pokusů a myšlenek na smrt, vyšší výskyt paranoidních a psychosomatických symptomů, generalizované úzkostné poruchy, poruchy chování (conduct disorder). Otázky maladaptivity a sociální deviantnosti nejsou čistě empirické.\n\nPodle Royal College of Psychiatrists široká paleta výzkumů dokazuje, že být gayem, lesbou nebo bisexuálem je kompatibilní s normálním duševním zdravím a sociálním přizpůsobení. Někteří však v důsledku toho, že je diskriminuje společnost a někdy odmítají přátelé, rodiny a ostatní včetně zaměstnavatelů zažívají zvýšený výskyt duševních problémů a problémů se zneužíváním látek. Ačkoliv konzervativní politické skupiny v USA tvrdí, že tento vyšší výskyt je potvrzením toho, že homosexualita je sama o sobě duševní nemocí, na podporu tohoto tvrzení neexistuje žádný důkaz.\n\nPan americká zdravotnická organizace, pobočka Světové zdravotnické organizace, v květnu 2012 zveřejnila své stanovisko v dokumentu s názvem \"'Léčení' nemoci, která neexistuje – Údajné terapie zaměřené na změnu sexuální orientace postrádají medicínské opodstatnění a jsou eticky nepřijatelné.\": \"Mnoho lidí žijí je plný odmítání, špatného zacházení a násilí kvůli tomu, že jsou vnímány jako 'jiní'. Miliony z nich jsou oběťmi přístupů nedůvěry, opovržení a nenávisti kvůli své sexuální orientaci. Tyto projevy homofobie jsou založené na netoleranci vycházející ze zaslepeného fanatismu stejně jako pseudovědeckých názorů považujících neheterosexuální a nerozmnožovací sexuální jednání za 'odchylku' nebo důsledek 'vývojové vady'. Bez ohledu na původ a projevy má jakákoliv forma homofobie negativní vliv na příslušné lidi, jejich rodiny a přátelé i celou společnost. ... Zatímco je politováníhodné každé vyjádření homofobie, škody způsobené zdravotními profesionály v důsledku ignorance, předsudku nebo netolerance jsou absolutně nepřijatelné a musí se jim vyhnout za každou cenu. ... Snahy o změnu neheterosexuální sexuální orientace postrádají medicínské opodstatnění, protože homosexualita nemůže být považována za patologický stav. Existuje profesionální shoda na tom, že homosexualita představuje přirozenou variantu lidské sexuality bez jakéhokoliv vnitřně škodlivého efektu na zdraví příslušných lidí nebo lidí jim blízkých. V žádném z těchto jednotlivých projevů homosexualita nepředstavuje poruchu nebo nemoc, a proto nevyžaduje žádnou léčbu. Z těchto důvodů byla homosexualita vyjmuta z relevantních systémů klasifikací nemocí před několika desítkami let. Vedle absence medicínských symptomů vyžadujících léčbu neexistuje ani vědecký důkaz o efektivitě snah o změnu sexuální orientace.\"\n\nSe záměrem vyléčit nebo léčit homosexualitu se používají nebo používaly postupy obvyklé při léčbě parafilií nebo sexuálních deviací (léčba vychází z přesvědčení, že homosexualita mezi ně patří).\nKurt Freund v roce 1962 rozděloval léčebné metody na tři typy:\nZároveň tvrdil, že jedině účinnost psychoterapie nelze zcela vyloučit.\n\nZa první pokusy o hormonální terapii se považuje sdělení Steinacha a Lichtensterna (1918), kteří po odnětí tuberkulózního varlete a nahrazení druhého varlete žlázou jiného muže údajně pozorovali heterosexuální sklony. Jejich hypotézu, že odňatá žláza byla hermafroditní, o tři roky později vyvrátil Sternberg. Ještě do 40. let dvacátého století se objevovaly zprávy o zásadní účinnosti hormonální terapie, převážily však studie, které jakoukoliv účinnost zcela vyvracely. V případě pedofilie nebo jiných parafilií jsou však různé typy hormonálních a jiných farmakologických zásahů uplatňovány běžně i nadále, aniž by jejich opodstatněnost byla doložena přesvědčivěji.\n\nMezi hormonální postupy se řadí i chirurgická kastrace nebo její náhrada farmakologickým tlumením nebo rentgenovým ozařováním. Theiler uvádí, že zkušenosti s terapeutickou kastrací byly získány zejména v Německu (1933–1945), Dánsku (od roku 1929), Finsku (od roku 1950), skandinávských zemích a Nizozemsku, Spojených státech a Švýcarsku. Hackfield (1933) uvádí první kastrace z psychiatrické indikace na Curyšské klinice počátkem 20. století. Hodnocení účinnosti a etických aspektů kastrace jako postupu zejména vůči sexuálním delikventům jsou dodnes předmětem sporů, třebaže homosexuální sexuální aktivity již v západním světě nejsou řazeny mezi sexuální delikty.\n\nMezi nepříznivými vedlejšími účinky kastrace (zčásti typické i pro nechirurgické hormonální zásahy) se uvádí otylost, gynekomastie, změny v rozložení tuku a ochlupení, hypertrofie nadledvin a mozkového podvěsku, narušení metabolismu, deprese, dysforie a snížení psychické výkonnosti, apatičnost a hypochondrie, pocity méněcennosti a navazující psychické problémy.\n\nNa serveru 004.cz zdůrazňují u neúspěšné hormonální léčby, že odlišnost nespočívá v nedostatku hormonů, ale v odlišné reakci mezimozku na hormon.\n\nVe 40. a 50. letech 20. století byly činěny pokusy o léčbu homosexuality pomocí elektrošoků (Thompson, 1949), kardiazolových šoků (Owensby, 1940), inhalace kysličníku uhličitého (Meduna, 1950), mozkové chirurgie čili stereotaktických operací (Thompson, 1955; Spiegel a kol. 1956). Většina z těchto pokusů skončila buď přímo neúspěchem, nebo deklarovaný úspěch nebyl později přesvědčivě potvrzen.\n\nNa serveru 004.cz zmiňují neúspěšnou averzivní (odnaučovací) léčbu elektrošoky (avšak jako součást averzivní terapie), neúspěšnou intoxikační „léčbu“ za pomoci LSD a neurochirurgický zásah s blíže neurčenou pravděpodobností poškození jiných mozkových center.\n\nKoncem 19. a počátkem 20. století se objevovaly zprávy o pokusech a úvahách léčit homosexualitu pomocí hypnózy a sugesce. Jejich účinnost byla již v téže době jinými autory popírána. V první čtvrtině 20. století referovalo několik autorů o léčbě různých sexuálních úchylek tzv. „asociační terapií“, která měla spočívat v metodickém řízení fantazijního života, podporováním „normálních“ představ erotickou četbou a obrázky a potlačováním peverzních asociací. Na podobném principu je založena Bechtěrevova metoda „odvrácením pozornosti“ s využitím hypnózy, sugesce a persuase. Do podobné kategorie patří snahy o sebekontrolu homosexuála. Homosexuál nevyhledává homosexuální vztahy a kontakty, snaží se bránit se homosexuálním emocím a chovat tak, jak se tradičně očekává od jeho pohlaví. A. Ellis (1956) podobné vedení k sexuálním vztahům s opačným pohlavím nazýval „racionální psychoterapií“.\n\nSigmund Freud (podobně jako A. Ellis a Stekel) předpokládal, že všichni lidé jsou v jádru bisexuální, a proto za léčbu (v roce 1920) považoval především uvolnit „homosexuálně zúžené osobě“ zatarasenou cestu k druhému pohlaví. Někteří psychoanalyticky zaměření autoři (např. Ferenczi, 1911) odvozují homosexualitu z neurotismu. Množství autorů popisuje případy homosexuality údajně vyléčené psychoanalýzou. Typické pro tyto přístupy je nepotlačovat prvoplánově city k osobám stejného pohlaví, ale rozvíjet city a aktivity směrem k osobám opačného pohlaví.\n\nÚčinnou součástí psychoterapie může být narušování homosexuální identity, tedy přesvědčování pacienta o tom, že v jeho případě nejde o permanentní homosexualitu, ale lze vysvětlit psychoanalyticky jinak (chybějící otec, potřeba přátelství atd., viz Stevenson a Wolpe, 1960).\n\nHadden (1957) zdůrazňoval přednost skupinové terapie v tom, že „racionalizace pacientů se velmi rychle rozpadají“. Tématy ve skupině mají být zločiny spáchané homosexuálními lidmi, časté sebevraždy takových osob, pocity osamělosti a nepříjemná situace v heterosexuální společnosti, což by mělo pacienta vést k tomu, že se pokusí vzdát homosexuálního života a navázat vztahy se ženami.\n\nDunlap (1932) tvrdil, že zakořeněné zlozvyky se dají vymýtit tím, jsou-li s rozmyslem a soustředěně prováděny tehdy, když k nim není chuti. Navrhoval použít podobný postup i u homosexuality.\n\nKrajní podobou této myšlenky je tzv. averzivní terapie, tedy vytvoření podmíněného reflexu, který by pacientovi znemožňoval navazovat homosexuální vztahy. Například je „léčený“ homosexuál při sledování eroticky přitažlivých homosexuálních podnětů nucen ke zvracení. S touto metodou, inspirovanou léčbou alkoholiků, experimentovali v Československu v padesátých letech 20. století Freund a Srnec. Po několika desetiletích byl účinek této terapie někdy s nadsázkou lékaři i gay aktivisty popisován tak, že po úspěšné terapii pacienti zvraceli, když uviděli sexuologa Freunda, ale jejich sexuální orientace se nezměnila.\n\nExistují skupiny odborníků, kteří prosazují právo homosexuálů zvolit si, že chtějí svou homosexualitu léčit. Ex-gay je kontroverzní termín používaný především ve Spojených státech amerických k popisu osob, které se dříve identifikovaly jako gay nebo lesba, ale rozhodly se změnit orientaci a nyní se identifikuji jako heterosexuální.\n\nPodle Jeffreyho Satinovera ex-gay skupiny tvrdí, že vědecká obec přijala své postoje k homosexualitě v důsledku politické a nikoli vědecké úvahy. Zastánci léčby cílené na změnu orientace většinou tvrdí, že homosexualita je multifaktorálně podmíněný fenomén, který kromě vrozených dispozic ovlivňují také psychosociální skutečnosti. Někteří zdůrazňují, že genetický ani jiný biologický základ homosexuality nebyl dostatečně popsán či prokázán. Dnešní zastánci terapie považují odepření veřejné podpory výzkumu změny sexuální orientace za narušování vědecké svobody a za narušování svobody homosexuálně orientovaných osob zvolit si, zda se chtějí své homosexuality zbavit. Mnozí z nich prohlašují, že v rámci diverzity zasluhuje respekt jak volba žít homosexuálně, tak i volba se změnit. Také brožura vydaná v roce 2008 Americkou psychologickou asociací nabádá organizace pečující o duševní zdraví, aby „respektovaly právo klienta na \"sebeurčení\" a byly citlivé na jeho rasu, kulturu, etnický původ, věk, pohlaví, pohlavní identitu, sexuální orientaci, náboženství, společensko-ekonomický stav, jazyk a zdravotní postižení při práci s klientem a odstranily předsudky na základě těchto faktorů.“\n\nZastánci konverzní či reparativní terapie tvrdí, že je možné změnit sexuální orientaci člověka a citují výzkumy na podporu tohoto tvrzení, například se odvolávají na studii Roberta Spitzera z roku 1999, prezentovanou roku 2001 a publikovanou v recenzovaném odborném časopise roce 2003 (viz níže), nebo o knihu, v níž publikovali Stanton Jones a Mark Yarhouse výsledky longitudinální studie změn nábožensky motivovaných změn sexuální orientace. Autoři studie došli k závěru, že ze vzorku 98 lidí usilujících o změnu sexuální orientace 15 % oznámilo změnu sexuální orientace během 3 let. Americká psychologická asociace se odmítla k studii vyjádřit.\na další studie.\n\nMezi nejvýznamnější světové zastánce léčby patří odborné sdružení lékařů NARTH představující poměrně malý počet členů (na 1500) vzhledem k hlavním organizacím jako jsou Americká asociace psychiatrů (35 000) a Americká asociace psychologů (150 000). Podle psychiatra a psychoterapeuta Jacka Dreschera, předsedy Komise pro záležitosti gayů, leseb a bisexuálů Americké asociace psychiatrů v letech 2000–2006 a minulého prezidenta Americké asociace psychiatrů pro město New York, vystupují mluvčí NARTHu jako odborníci na duševní zdraví pro konzervativní a náboženské skupiny, vyznačují se sofistikovanou prací s médii a objevují se na veřejnosti ve frekvenci, která neodpovídá jejich vlivu v odborných kruzích. Role NARTHu v debatách o sexuální orientaci doprovází kreacionistické vědce nebo příznivce inteligentního stvoření v mediální diskuzi o výuce evoluce. Jack Drescher uvádí, že mnoho politických a náboženských skupin odmítajících výuku evoluce odmítá také kulturní normalizaci homosexuality a tak podobnosti ve strategii příznivců inteligentního stvoření a konverzní terapie nejsou náhodné. Tyto strategie podle Jacka Derschera zahrnují:\n\nPodle Jacka Dreschera jsou mluvčí NARTHu zastánci psychodynamických teorií, tedy teorií dlouho zavržených hlavními organizacemi pro duševní zdraví.\n\nNázor o léčitelnosti homosexuality popularizuje například Gerard van den Aardweg, autor knihy \"Terapie homosexuality\", jejíž český překlad kruhy spjaté s hnutím Exodus bezplatně rozesílaly do škol, což vyvolalo mediální pozornost.\n\nPsychoterapeut Richard A. Cohen bývá označován za jednoho z nejznámějších terapeutů, kteří v USA praktikují konverzní terapii. Tvrdí, že stejnopohlavní přitažlivost („SSA-Same sex attraction“, resp. „same-sex attachment disorder“) je léčitelná, a na podporu mužů, žen a dětí, kteří se jí rozhodli zbavit, založil vzdělávací a poradenskou organizaci International Healing Foundation. Cohen je dle svých slov bývalý a vyléčený homosexuál. Jeho metoda spočívá zejména v tom, že přitažlivost k osobám stejného pohlaví reinterpretuje (odhaluje její „skryté významy“) jako potřebu stejnopohlavní rodičovské lásky, potřebu genderové identifikace a strach z intimity z opačného pohlaví. Pro léčení využívá například bioenergetiku a terapii objetím (\"Holding therapy\"), která byla asociací NARTH odmítnuta a označena za potenciálně nebezpečnou.\n\nV České republice léčbu homosexuality podporuje a propaguje zejména čtyřčlenné občanské hnutí Exodus vlastnící webovou doménu homosexualita.cz. Zpravodajsky se na téma léčení homosexuality zaměřuje web Hnutí pro život ČR.\n\nNa Slovensku je zastáncem možnosti léčby doc. MUDr. Alojz Rakús, psychiatr, dlouholetý československý i slovenský poslanec za KDH a kolem roku 2000 též předseda Slovenské psychiatrické společnosti, později děkan Fakulty zdravotnických specializačních studií na Slovenské zdravotnické univerzitě. Rakús uváděl, že podle „různých metaanalytických studií“ je úspěšnost psychoterapeutické léčby homosexuality až 52 %.\n\nTerapie homosexuality v křesťanství\n\nAčkoliv je v křesťanských církvích diskriminace homosexuálně orientovaných jedinců odmítána, tak při veřejném působení církví vzniká prostor, kde jsou tito jedinci diskriminováni nepřímo či skrytě. V některých zemích je v současné době zakázáno profesionálním poskytovatelům zdravotní péče nabízet a provozovat konverzní terapii.[1] Léčení homosexuality je považováno na základě provedených výzkumů a za současného stavu vědeckého poznání za problematickou záležitost. Jak upozorňují někteří odborníci, pro působení náboženských institucí existují výjimky na úrovni zákona, co se týče jejich možnosti působit na homosexuální věřící a tudíž je zde ponechán možný nekontrolovatelný prostor pro provádění konverzní terapie.[2] Jedná se zejména o pastorační praxi jako jsou duchovní rozhovory, duchovní doprovázení, nebo svátost smíření, které se často odehrávají v soukromí mezi věřícím a poskytovatelem pastorační péče. V této praxi mohou být jedinci, zejména v mocensky slabší pozici - např. dospívající, lidé v těžké životní situaci, vystaveni tlaku  a požadavku na změnu své sexuální orientace. To může zahrnovat praktiky, které nejsou nepodobné praktikám používaným při konverzní terapii. Na toto téma v České republice podrobněji hovoří např. teolog Jaroslav Lorman. Dalším příkladem je tragická smrt 14letého Filipa Havlíčka, který pociťoval napětí mezi náboženským učením a svojí sexuální orientací jako neúnosné a ukončil svůj život. Reflexi stávající situace, kdy v praxi v rámci katolické církve dochází k diskriminaci věřících s homosexuální orientací, lze najít v papežské exhortaci \"Amoris Laetitia\", která tento fakt přiznává a snaží se nabídnout prostředky k tomu, aby se tato situace změnila.\n----[1] <nowiki>https://en.wikipedia.org/wiki/Conversion_therapy</nowiki>\n\n[2] <nowiki>http://dspace.creighton.edu:8080/xmlui/bitstream/handle/10504/124721/CLR_52-4_Graham.pdf?sequence=1&isAllowed=y</nowiki>\n\nJádrem kritiky a předmětem sporů jsou zejména:\n\nK možnosti léčby homosexuality byli skeptičtí například Magnus Hirschfeld (1918), H. Ellis (1905), Kronfeld (1923).\n\nOdpůrci teorie o léčitelnosti homosexuality namítají, že při použití všech těchto druhů terapie zůstane vlastní sexuální orientace homosexuála nezměněna a jde nejvýš o změnu sebeinterpretace nebo životního stylu, ne samotného založení. I někteří zastánci léčby (ve shodě s psychoanalytickým pojetím) popisují možný výsledek léčby jako převod manifestní homosexuality v latentní (Serog, 1931), nikoliv její odstranění. Zprávám o vyléčených je vytýkána přílišná vágnost a povrchnost a malá ověřenost, podrobnost a kritičnost.\n\nSerog (1931) popisuje svého „vyléčeného“ pacienta takto: „Může se sice nyní (po léčbě) v protikladu k dřívějšku silně pohlavně vzrušit ženami, sám však shledává, že sdružování s nimi je pouze něco čistě tělesně sexuálního. Hlubší náklonnost k ženské bytosti dosud nepocítil a nemůže si také představit, že by ji mohl pocítit. Duševně se cítí nadále přitahován více muži, pouze zde lze mluvit o skutečném citu.“\n\nNěkteré psychoterapeutické postupy, zejména tzv. kognitivně-behaviorální a manipulativní skupinovou terapii, lze z hlediska metod a účinnosti porovnávat s indoktrinací a brainwashingem. To může být i etickým problémem.\n\nZa zásadní problém všech forem léčby homosexuality bývá jejími odpůrci zpravidla pokládáno, že vede k potlačení, nikoliv odstranění bytostné potřeby lásky a intimity, a proto může být na úkor kvalitě života a životní spokojenosti, vést k rozvoji neuróz, dysforií a depresí vedoucích v krajních případech až k sebevraždě. K podobným následkům ovšem může vést i „neléčená“ homosexualita, pokud pro jejího nositele není vzhledem k okolnostem reálně dosažitelný uspokojivý vztah nebo pokud ustát ve svém prostředí odlišný způsob života nebo jej sladit se svým světonázorem je pro něj větším problémem než absence vztahu odpovídajícího jeho zaměření. N. Whitehead v časopise \"Journal of Human Sexuality\" vydávaném NARTH uvádí, že podle čtyř z šesti studií u pacientů prodělávajících konverzní terapii nebyla zaznamenána zvýšená míra pokusů o sebevraždu oproti stavu před terapií, přičemž mírné zvýšení rizika pokusů o sebevraždu by mohlo odpovídat dočasnému zvýšení u jiných forem psychologické péče.\n\nZa nebezpečný je označován pohled, který neschopnost změny orientace považuje za osobní a morální chybu.\n\nZ metodologického hlediska jsou kritizovány studie, které dokládají úspěšnost léčby homosexuality. Některým z nich je vytýkáno, že pro podporu svých argumentů vytrhávají vědeckou literaturu z kontextu nebo extrapolují informace ze studií, které se zaměřují na jiné populace. Je připomínáno, že úspěšnost ani bezpečnost pokusů o změnu sexuální orientace nejsou spolehlivě vědecky prokázané. Americká psychiatrická asociace však ve svém prohlášení z roku 2000 připomněla, že vědecky není spolehlivě prokázán ani opak, tedy neúspěšnost a nebezpečnost léčby.\n\nHlavní odborné organizace (Americká organizace psychologů, Americká organizace psychiatrů, Americká akademie pediatrů a další) v USA oficiálně vyjádřily znepokojení nad pokusy o změnu sexuální orientace a varovaly před jejich nebezpečím.\n\nAmerická psychiatrická asociace v roce 1997 ve svém prohlášení napsala: \"„Možná rizika reparativních terapií jsou velká a zahrnují depresi, úzkost a sebedestruktivní chování. Mnoho pacientů, kteří podstoupili reparativní terapii uvedlo, že byli nesprávně informováni, že homosexuálové jsou osamocení a nešťastní jedinci, kteří nemohou dosáhnout přijetí nebo spokojenosti.“\" Zároveň uvedla, že chybí jasný průkaz efektu reparativních terapií směřujících ke změně sexuální orientace. Americká psychiatrická asociace přitom přihlížela k tomu, že také Americká asociace psychologů, Národní asociace sociálních pracovníků a Americká akademie pediatrů se vyjadřovaly proti reparativní terapii. Podobný postoj vyjádřilo i Australské psychologické sdružení, a mnohé další odborné organizace.\n\nOd důvěry v reparativní terapii se odklonili i někteří psychoanalytici a i v náboženském prostředí se objevily myšlenky bojující proti tradičním biblickým interpretacím odsuzujícím homosexualitu, které představují základ pro náboženské typy reparativních terapií.\n\nV prohlášení APA z roku 2000 se píše: \"„Dosud neexistují vědecky potvrzené studie, které by zřetelně potvrzovaly úspěšnost nebo naopak škodlivost reparativního léčení. Vědecké poznatky o výběrových kritériích, rizicích a výhodách léčby a její dlouhodobé výsledky jsou nedostatečné. Odborné písemnictví se skládá spíše z kasuistik jednotlivců, kterým se změna sexuální orientace podařila, dále těch, kteří ji hodnotili jako škodlivou a dalších, kteří se o léčbu nejprve pokusili a později své rozhodnutí změnili.“\" APA kritizuje, že literatura o reparativních terapiích nejenže ignoruje vliv sociální stigmatizace gayů a lesbiček na vytváření motivace k léčení homosexuality, ale sama k této stigmatizaci dále přispívá a jednostranně opomíjí možná rizika léčby. APA doporučila provedení seriózního výzkumu Národním institutem pro duševní zdraví a akademickými výzkumníky, který by upřesnil rizika a výhody reparativních terapií.\n\nDle průzkumu, který mezi 101 náhodně vybranými odborníky APA provedl John Norcross, aniž by jmenoval nějakou konkrétní metodu, je léčení homosexuality pravděpodobně zdiskreditované.\n\nDr. Robert Spitzer, který jako autor zdůvodnění Americké psychiatrické asociace hrál klíčovou roli při vyškrnutí homosexuality z DSM v roce 1973, provedl v roce 1999 výzkum 200 lidí, kteří o sobě prohlašovali, že jsou úspěšně vyléčeni z homosexuality. V roce 2001 představil na výročním zasedání APA výsledky této studie. Podle jeho závěrů je pro některé vysoce motivované jedince změna sexuální orientace možná a během terapie 66 % zkoumaných mužů a 44 % zkoumaných žen dosáhlo „dobrého heterosexuální fungování“. Spitzer nikdy neprohlašoval, že by výsledky jeho studie mohly být zobecňovány všeobecně na homosexuální populaci. Když byl po 16 měsících redaktory New York Times dotázán na 200 probandů z jeho vzorku a na možnou úspěšnost léčby, řekl, že jen nalézt 200 dobrovolníků pro výzkum mu trvalo rok a půl, a proto počet homosexuálů, kteří by se mohli úspěšně stát heterosexuálními, bylo asi velmi nízké. Také připomněl, že účastníci studie byli mimořádně nábožensky založení.\n\nV téže době došlo i k mírnému posunu v oficiálních stanoviscích APA, která ještě roku 1997 jednostranně upozorňovala na škody způsobované reparativní terapií, zatímco v roce 2000 vyhlásila, že „dosud neexistují vědecky potvrzené studie, které by zřetelně potvrzovaly úspěšnost, nebo naopak škodlivost 'reparativního' léčení“. Od Spitzerovy studie se však Americká psychiatrická asociace v roce 2001 oficiálně distancovala a upozornila, že studie nebyla odborně recenzována a že neexistuje publikovaný vědecký důkaz podporující účinnost reparativní terapie jako léčby pro změnu sexuální orientace. V roce 2003 však Spitzer studii publikoval v Archives of Sexual Behavior. To vyvolalo spor a jeden sponzorující člen na protest rezignoval.\n\nVůči Spitzerově práci bylo vzneseno několik námitek. B. A. Robinson nebo Gregory Herek vytýkají práci jako nedostatky použití nenáhodného a příliš malého vzorku (vzorek byl vybrán konverzními terapeuty, 86 účastníků bylo vybráno ex-gay a anti-gay organizacemi, pouze 40 % osob ze vzorku bylo před léčbou vyhraněně homosexuálních – Spitzer však ve svých závěrech nevycházel z předpokladu, že by vzorek měl být reprezentativní) a špatná kritéria úspěšnosti léčby (zkoumaní jedinci mohou mít tendence propagovat konverzní terapie, nebyla provedena následná studie ověřující dlouhodobost změny orientace).\n\nV roce 2002 Ariel Shidlo a Michael Schroeder zveřejnili recenzovanou studii, podle níž si 88 % účastníků Spitzerova výzkumu nezachovalo změněnou sexuální orientaci a 3 % (8 responentů) oznámila změnu své orientace na heterosexuální. Ostatní oznámili buď ztrátu sexuálního pudu nebo pokus o dodržení celibátu bez dopadu na to, co je přitahuje. Někteří z účastníků, kteří neuspěli, pocítili hanbu a podstupovali po mnoho let další programy konverzních terapií. 7 z těch 8 respondentů, kteří ohlásili změnu sexuální orientace, pracovalo jako konzultant nebo lídr ex-gay organizací.\n\nV březnu 2012 Spitzer v rozhovoru pro časopis American Prospect uvedl: \"Kritici (studie) měli z velké části pravdu. ... Profesionálně lituji pouze tohoto.\" V dopise zaslaném editorovi časopisu Archives of Sexual Behavior, kde dříve publikoval svou studii, uvedl: \"Věřím, že dlužím gay komunitě omluvu za mou studii s neprokázanými tvrzeními o efektivitě reparativní terapie. Také se omlouvám jakékoliv homosexuální osobě, která ztrácela čas a energii podstupováním nějaké formy reparativní terapie kvůli víře, že jsem prokázal účinnost reparativní terapie u 'vysoce motivovaných jedinců'.\"\n\n\n"}
{"id": "147085", "url": "https://cs.wikipedia.org/wiki?curid=147085", "title": "Německá křesťansko sociální strana lidová", "text": "Německá křesťansko sociální strana lidová\n\nNěmecká křesťansko-sociální strana lidová ( Deutsche Christlichsoziale Volkspartei, \"DCV\") byla sudetoněmecká katolická strana existující v období první republiky v letech 1919–1938. Hlavní představitelé byli Robert Mayr-Harting, Karl Hilgenreiner a Erwin Zajiček. Tiskový orgán byl \"Deutsche Presse\".\n\nStrana byla ustavena 2. listopadu 1919 v Praze jako pokračovatelka rakouské Křesťanskosociální strany. Program strany vypracoval profesor teologie Karl Hilgenreiner (představitel nacionálního křídla) a profesor občanského práva Robert Mayr-Harting (představitel umírněného, aktivistického křídla). Podobně jako ostatní německé strany strana DCV požadovala národní rovnoprávnost a autonomii, prosazovala stavovské uspořádání státu a věnovala se také otázce konfesijních škol.\n\nVliv strany postupně rostl, částečně i na úkor německých negativistických stran. Ve straně se mezi prvními objevil názor nutné spolupráce s československým státem, kterou ale vedení strany podmiňovalo nejen již existující rovností všech občanů, ale také formálně zakotvenou rovnoprávností národnostních kolektivů.\n\nPosléze, v polovině dvacátých let se vedení strany definitivně připojilo k aktivismu a vládní spolupráci. Strana byla jednou z aktivistických demokratických stran, vyslovila se pro demokratickou republiku a pro německé národnostní požadavky v Československu. Vycházela z programu rakouských křesťanských sociálů.\n\nV letech 1926-1929 a 1936-1938 byla zastoupena v několika prvorepublikových vládách (Antonín Švehla III., František Udržal I. a Milan Hodža II. a III.. V březnu 1938 se strana pod tlakem henleinovců rozpadla a ve své většině splynula s Sudetoněmeckou stranou.\n\n"}
{"id": "147094", "url": "https://cs.wikipedia.org/wiki?curid=147094", "title": "Německá národně socialistická strana dělnická", "text": "Německá národně socialistická strana dělnická\n\nNěmecká národně socialistická strana dělnická (německy Deutsche nationalsozialistische Arbeiterpartei, DNSAP) byla sudetoněmecká národně socialistická strana v Rakousko-Uhersku a později v Československu, úzce spolupracující s Hitlerovou NSDAP v Německu. Strana vznikla roku 1919 v návaznosti na Deutsche Arbeiterpartei (DAP), založenou 1904 v Praze. Strana neuznala příslušnost Sudet do Československa, ani existenci československého státu. V parlamentních volbách v roce 1920 strana relativně uspěla v rámci koalice Německá volební pospolitost (Deutsche Wahlgemeinschaft), v níž se sdružila s Německou nacionální stranou.\n\nMěla vlastní milice Volkssport. Poté co byla roku 1933 zakázána, přešla členská základna do Sudetoněmecké strany.\n"}
{"id": "147096", "url": "https://cs.wikipedia.org/wiki?curid=147096", "title": "Plutokracie", "text": "Plutokracie\n\nPlutokracie je taková forma vlády, u níž je veškerá moc nebo většina moci soustředěna v rukou bohaté vrstvy lidí, respektive vyšší třídy. Většinou se jedná o formu oligarchie.\n\nTermín plutokracie pochází z řeckých slov \"plútos\" (bohatý) a \"kratein\" (vládnout), tedy plutokracie znamená vládu bohatých.\n\nPlutokracie nebyla v dějinách nikdy zavedena otevřeně, přestože některé feudální či demokratické státy zaváděly opatření, která omezovala politickou moc chudých (resp. nižší třídy) nebo zvyšovala politickou moc bohatých (možnost si koupit politickou funkci, volební cenzus apod.). Fakticky byly plutokraciemi také starověké městské státy (Athény) a také obchodní městské státy ve středověké Itálii (Benátky, Janov, Florencie), i když některé samy sebe označovaly jako republiky, ale ve kterých chudí (nižší třída) neměli politická práva. Někteří kritici označují za plutokracii i současný stav v obchodním centru City v Londýně.\n\nV propagandě fašistické Itálie, nacistické Třetí říše a v jejich satelitech byly západní demokracie označovány jako „židovské plutokracie“ a samotný termín plutokracie přímo odkazoval na Židy.\n\nV současnosti se tento termín běžně používá pro označení systému založeného na neomezeném hromadění majetku v rukou oligarchů bez ohledu na veřejné zájmy jako zdraví obyvatel nebo životní prostředí.\n\n"}
{"id": "147098", "url": "https://cs.wikipedia.org/wiki?curid=147098", "title": "Dějiny Albánie", "text": "Dějiny Albánie\n\nDějiny Albánie začínají již tisíce let před naším letopočtem. V té době oblast dnešního státu obsadily Ilyrské kmeny, předchůdci dnešních Albánců. Ilyry později začali vytlačovat Řekové, jejich první sídla se začala objevovat někdy v 7. až 8. století př. n. l.. Římská říše zajistila území dnešní Albánie rozvoj a potlačila meziklanové spory. Vznikly přístavy, mnohé pevnosti, akvadukty a silnice. Krušné časy země prožila ve středověku, kdy byla pod Osmanskou nadvládou, i v době moderní, kdy zde vládl komunistický režim. Od roku 1991 je Albánie parlamentní demokracií.\n\nKmen Ilyrů obsadil území dnešní Albánie někdy kolem roku 2000 př. n. l., jednalo se o první zdokumentované osídlení. Tehdejší kmen nesl název \"Albanoi\", a dal tak zemi její název.\n\nIlyry později začali vytlačovat Řekové, jejich první osídlení se začala objevovat někdy v 7. až 8. století př. n. l. \n\nZ této doby například pochází též i Butrint, město na jihu země, jež je dnes památkou UNESCO. Ilyrská království existovala ještě ve 3. století př. n. l.; a stále soupeřila s Řeky. Sjednotitelem mnohých ilyrských vládců se stal král Agron, který ovládal před koncem 3. století př. n. l. oblasti severu dnešní Albánie, Černou Horu a Hercegovinu. Po jeho smrti však jeho nástupce porazili Římané.\n\nŘímané zemi obsazovali po částech; od 2. století př. n. l. až do období přelomu letopočtu. Římská říše umožnila na území dnešní Albánie rozvoj, a potlačila meziklanové spory. Vznikly přístavy, mnohé pevnosti, akvadukty a silnice Via Egnatia. Těžila se měď, stříbro a asfalt. Na Skadarském a Ohridském jezeru byl provozován rybolov a pěstovalo se také víno. \n\nNa konci 4. století se do země rozšířilo křesťanství. Po rozdělení říše Albánie spadala pod Východořímskou, neboli Byzantskou říši. Její součástí zůstala země až do roku 1204.\n\nByzantinský vliv však začalo ohrožovat Bulharsko, a později další státy, ze severu srbské státy Raška a Zeta a ze západu Benátská republika. \n\nNa přelomu 12. a 13. století vznikl první albánský státní útvar, bylo jím Arbešské knížectví. \n\nV letech 1342/1343 obsadil území celé Albánie car Štěpán Dušan a ovládl zemi na několik desítek let. Srbové zavedli slovanský kulturní vliv v zemi a rozšířili svůj jazyk jako jazyk vzdělanosti. Jejich vláda však netrvala dlouho; již v závěru 14. století obnovil Karlo Topija v pobřežních částech Albánie nezávislý stát. \n\nTurci začali na území dnešní Albánie pronikat již nedloho po Bitvě na Kosově poli, ve které bylo Srbsko podstatným způsobem vojensky oslabeno, a tedy již nadále nemohlo čelit vpádům Osmanů na Balkán.\nVe 20. až 30. letech století patnáctého začali postupně zemi ovládat Osmané, proti nim se však postavilo několik bojovníků, z nichž nejznámější byl nakonec Gjergj Kastrioti Skanderbeg z Krujë. Ten dokázal úspěšně na 20 let jejich výpady zadržovat a sjednotit zemi. Skanderbeg vládl zemi v letech 1444-1468 a během jeho života se uskutečnila řada bitev proti Turkům, které byly pro Kastriotiho úspěšné.\n\nPo Skanderbegově smrti však neexistoval vůdce, který by proti Turkům bojoval. Po jistou dobu se snažili Osmany držet zpátky Benátčané, avšak to se jim dařilo jen několik málo let; nakonec s nimi zpět do dnešní Itálie odešla (v několika vlnách) i řada Albánců a proto žije v zemi poměrně homogenní menšina. Významná albánská města a pevnosti se tak dostaly do tureckých rukou ještě před rokem 1500 (Kruja padla v roce 1478, Skadar v roce 1479 a Drač roku 1501). Příchodem k Jaderskému moři získali Turci přístup k možné invazi do Itálie, která však pro ně skončila neúspěchem.\n\nOsmané v Albánii nakonec vládli další stovky let; vytlačili křesťany do hor a zavedli islám. Ten se v zemi rozšířil až po čase, především proto, že osmanský systém motivoval Albánce ke konverzi, ovšem nenutil je. Albánské obyvatelstvo konvertovalo k islámu především proto, aby mu byl umožněn společenský vzestup. Zatímco v 19. století docházelo v okolní Evropě k rozvoji, Albánie zůstávala zaostalou zemí s vysokým podílem negramotnosti (téměř všechny ženy byly nevzdělané) a skoro žádným průmyslem. Trpěla typickými problémy, které sužovaly téměř všechny odlehlejší oblasti Turecka.\n\nProti osmanské nadvládě propukala různá povstání; mezi lety 1756 a 1831 získal na severu země moc rod Bušatliů, mezi lety 1787 a 1822 pak na jihu země vládl jako téměř nezávislý správce Ali paša Tepelenský.\n\nOd 2. poloviny 19. století se postupně rodilo albánské národní hnutí jehož nejsilnějším představitelem byla tzv. Prizrenská liga, jedna z národních organizací, která požadovala na sultánovi autonomii těch sandžaků, které byly osídlené Albánci. S obrozeneckým procesem však přišli Albánci až mnohem později, než okolní národy (s výjimkou Makedonců); teprve až na konci 19. století. Do té doby byli do velké míry loajální Osmanské říši, byť se ozývaly stále častěji hlasy volající minimálně po autonomii (např. právě zmíněná Prizrenská liga měla zájem o vybudování Albánie na značně větším území než je dnes, včetně např. Sandžaku. \n\nŘada ostatních národů, jako např. Řekové, nebo Srbové, snili o rozparcelování albánského území mezi své vlastní státy, rozvíjející se na úkor tureckých území. Pozadu nezůstávalo ani Rakousko-Uhersko, které v Balkánu spatřovalo jediný možný směr své teritoriální i politické expanze. To byl také jeden ze záměrů, kterého tyto státy chtěly docílit během balkánských válek. Řada Albánců, mezi nimiž byl například Hasan Prishtina, se však proti tomuto postupu postavila. Mladoturecké revoluce znamenala oslabení centrální vlády z Istanbulu, a tedy jednak možnost národní emancipace, také ale riziko zvýšeného tlaku z Řecka a Srbska. Proto požadovali albánští představitelé a požadovali od turecké vlády změny. Poté, co Istanbul souhlasil, byli povstalci uspokojeni a situace se na čas uklidnila.\n\nAlbánie vyhlásila 28. listopadu 1912 nezávislost a stala se republikou. Požadavek na vytvoření autonomního státu, který předložili představitelé země osmanské vládě, její ministři přijali. 17. prosince 1912 pak evropské mocnosti přiznaly zemi autonomní status pod svrchovaností sultána. V Londýně byla 29. července 1913 podepsána mírová smlouva, která Albánii již stanovila definitivně jako \"autonomní, suverénní a dědičné knížectví\", jehož existence a neutralita byla garantována šesti velmocemi (Rakousko-Uhersko, Německo, Francie, Itálie, Velká Británie a Rusko) a do zvolení knížete měla nejvyšší moc vykonávat Mezinárodní kontrolní komise (MKK). Jako zájemci na albánský knížecí trůn se našli např. italský markýz Giovanni Kastriota Skanderbeg d´Auletta nebo španělský šlechtic Don Juan de Alandro Kastrioti y Perez de Velasco, kteří odvozovali svůj původ od hrdinného Skanderbega, ovšem neměli podporu velmocí a tak nepřicházeli v úvahu. Stejně dopadli i kandidáti z Albánie nebo černohorský král Nikola I.. Neuspěli však také kandidáti velmocí, většinou katolíci. Úspěšně dopadl až Wilhelm Wied z Neuwiedu z Porýní, jehož matkou byla nizozemská princezna a jeho vzdálený příbuzný byl císař Vilém II., rozhodujícím faktorem pro něj bylo to, že byl protestant a tedy přijatelný pro všechny. Wilhelm Weid dorazil do Albánie 7. března 1914 a za své sídelní město si vybral přístav Durres (Drač), tak začala dvousetdenní vláda Wilhelma Weida v Albánii.\n\nNedlouho po vyhlášení nezávislosti Albánie vypukla první světová válka a členové MKK jeden po druhém začali i s vojenskými jednotkami opouštět Albánii. Knížeti posléze došly finance a při muslimské vzpouře, která dorazila do Durresu, hledal úkryt na palubě italské lodi Misurata, což v očích Albánců snížilo jeho prestiž. Po definitivním odchodu členů MKK a jejich jednotek nenacházeje východisko, předtím než se opět nalodil na loď Misurata, vydal kníže prohlášení, v němž Albáncům sdělil, že neabdikuje, ale opouští zemi proto, že mu poměry v ní neumožňují řádnou správu země. Vyjádřil přesvědčení, že během jeho dočasné nepřítomnosti „si bude moci lid v klidu rozmyslet a najít pro sebe správnou cestu“. Nejprve odcestoval do Rumunska a posléze byl jako major německé armády poslán na frontu do Flander, což zdiskreditovalo Weida jako neutrální osobu schopnou vykonávat funkci vladaře Albánie především v očích Dohody. \nNa přelomu let 1915 a 1916 obsadily Albánii srbské jednotky, které přes zemi procházely do Řecka poté, co se zhroutila srbská fronta a Rakousko s Bulharskem mohly úspěšně postoupit do srbského vnitrozemí.\n\nOd roku 1916 se z Albánie stalo jedno z bojišť první světové války. Během války byla země obsazena jak rakousko-uherskou, tak francouzskou a italskou armádou. \n\nPo ukončení války zůstával osud nezávislé Albánie nejistý. Podle Londýnské dohody (1915) by velkou část Albánie dostala Itálie a zbytek Řecko, popř. Srbsko, ale díky přičinění amerického prezidenta Woodrowa Wilsona zůstala Albánie nezávislým státem a monarchií. Krátce po skončení války a vzniku republiky roku 1920 došlo k významné změně – hlavní město republiky bylo přesunuto z Drače do Tirany, tehdy malého dvacetitisícového města.\n\nMezi lety 1922 až 1939 byl vůdčí albánskou postavou Ahmet Zogu, který byl nejdříve premiérem (1922 - 1924), později prvním prezidentem Albánie (1925 - 1928) a konečně v letech 1928 až 1939 vládl jako král Albánců Zog I. Ten vládl až do roku 1939 kdy Albánii obsadila Itálie a Zogu opustil zemi a žil v Londýně jako exilový král. Po válce pobýval na dvoře egyptského krále Farúka.\n\nRoku 1922 se stal Ahmet Zogu ministerským předsedou. Uvědomoval si zaostalost své země ₋ ještě v meziválečné době žilo pět šesti Albánců na venkově a většina lidí byla negramotná. Albánie byla zaostalou zemí i na turecké poměry; jednalo se o nejzápadnější část Osmanské říše (po ztrátě Bosny a Hercegoviny) a tak zde nefugovala efektivně ani turecká správa. Neexistovala žádná evidence majetku lidí, nebo jejich pozemklů. Venkov spravovali jednotliví begové, kteří často vedli permanentní spory o pole, louky, lesy a studny. \n\nZogu se proto rozhodl o všeobecný rozvoj Albánie. V celé zemi nechal vybudovat rozsáhlou síť silnic, škol a nemocnic. Jeho vláda v meziválečném období organizovala kurzy pro učitele, aby se zefektivnila úroveň vzdělání. Podobně jako v Jugoslávii, i v Albánii se jako hlavní překážkou v tomto směru ukázalo podřazené postavení žen, dané muslimskou tradicí. Proces emancipace žen však byl v meziválečném období i přes všechno úsilí ve svých počátcích, a vyžadoval nesmírné prostředky. \n\nZogu však nebyl jednostranně pozitivní osobností a spasitelem albánského lidu, jak dokládají dobové publikace. Svůj modernizační proces prováděl ruku v ruce s posilováním vlastní moci. Vzrůstající byrokratický aparát a posilování Zoguovy osobní moci vyvolávaly permanentní odpor opozičních politiků. Docházelo k častým povstáním. Politický systém země té doby neznal existenci politických stran, jak je známe dnes. Politický život byl omezen na malou třídu lidí, žijících ve městech, schopných číst a rozlišovat mezi jednotlivými politickými vůdci. Popularitu získávali jednotliví politici podle své známosti mezi veřejností, než podle hodnocení jejich programu.\n\nV roce 1924 odpor proti autoritativní a antisociální vládě Ahmeta Zogua zesílil a vyvrcholil tzv. červnovou revolucí, kdy se Zogu vzdal moci a vlády se ujala vláda v čele s pravoslavným biskupem Fanem Nolim. Byla pozastavena platnost ústavy. I Noliho vláda se ale musela potýkat s nespokojeností obyvatelstva, která byla zesílená mezinárodní izolací. Noliho vláda se rozhodla provádět nezávislou zahraniční politiku. Uznala SSSR a stala se proto trnem v oku sousedním zemím i evropským velmocem, které otevřeně podporovaly novou opozici. Jugoslávie, která byla vlivným albánským sousedem, měla ve 20. letech silně antibolševickou politickou linii a neměla zájem vydržovat souseda, který by provozoval zcela normální vztahy se Sovětským svazem. Této situace využil opět Ahmet Zogu, který se v prosinci s vojenskou podporou Bělehradu opět ujal vlády. Podle ústavy z roku 1925, která vytvořila z Albánie prezidentskou republiku měl nově prezident (Zogu) i moc předsedy vlády a také vrchního velitele ozbrojených sil. Ministerstvo války bylo zrušeno, neboť se ukázalo jako příliš nespolehlivé (stejně jako celá armáda) v předchozích převratech (během kterých Zogu ze země uprchl). \n\nRoku 1928 Zog I. prohlásil zemi královstvím, jehož se stal králem (uzurpátorem). Tímto potvrdil svůj diktátorský post a trvalou vládu v zemi. Albánie získala v pořadí již třetí ústavu od vyhlášení své nezávislosti; role parlamentu byla značně omezena a zákonodárný sněm zasedal jen několikrát v roce. Přestože se Zogu k moci dostal znovu díky pomoci Jugoslávie a zprvu i s touto zemí bez jakýchkoliv podmínek spolupracoval, o několik let později se začal politicky orientovat na Itálii. Byly podepsány četné smlouvy s touto zemí (např. tzv. Tiranský pakt) a také byl umožněn příliv italského kapitálu. Již na konci 20. let se Albánie zavázala, že bez italského souhlasu nevstoupí do jakýchkoliv vojenských svazků.\n\nAlbánie se tak stále více dostávala pod vliv Itálie a ve 30. letech již Itálie zcela ovládala albánskou ekonomiku a zahraniční politiku. Státní správa byla modelována podle italského vzoru a armáda byla vyzbrojena italskými zbraněmi. Růst vlivu západního souseda byl umožněný hlavně tím, že Itálie poskytla Albánii řadu půjček. Největší z nich byla ve výši 50 milionů zlatých franků, a poskytla ji italská společnost Svea. Albánii se však tato finanční injekce vůbec nevyplatila, protože během jejího trvání stoupl kurz liry, což znamenalo ve výsledku menší objem peněz. Peníze z půjčky šly především na stavbu silnic (neboť silnice měly pro rozvoj domácí ekonomiky zcela klíčový vliv ₋ v Albánii neexistovaly až do poválečného období žádné železnice). Budovány byly také mosty a přístavy. Z dalších půjček poté byla financována modernizace albánské armády.\n\nV Albánii byly otevřeny pobočky zahraničních bank (italská Banco di Napoli a jugoslávská Beogradska izvozna banka). \n\nAlbánská ekonomika byla po vyhlášení nezávislosti naprosto závislá na dovozu, který díky uzavřeným hospodářským smlouvám proudil především z Itálie. Na zahraničním obchodu Albánie se Itálie podílela až 40 %; obchod s Řeckem nebo Jugoslávií byl velmi malý. Saldo zahraničního obchodu vycházelo dlouhodobě v neprospěch země; pasivita obchodní bilance Albánie se pohybovala kolem 50-70 % za celé meziválečné období. Albánie dovážela spotřební zboží také i z Československa; v roce 1935 je nicméně poprvé zaznemanán i obchod opačným směrem (tedy do ČSR). \nKdyž Ahmet Zogu nebyl ochoten přistoupit na ultimativně formulované návrhy nové italsko-albánské spojenecké smlouvy, jejíž realizace by znamenala nastolení italského protektorátu nad Albánií mírovou cestou, přistoupila fašistická Itálie dne 7. dubna 1939 k ozbrojenému útoku. \n\nVe dnech 7. až 12. dubna 1939, pouhých 5 měsíců před vypuknutím druhé světové války Albánii obsadila fašistická Itálie a titul albánského krále obdržel od italské vlády král Viktor Emanuel III.. Roku 1943 po spojeneckém vylodění v Itálii se italský král vzdal albánského titulu a v Albánii nahradili italské okupační jednotky Němci, kteří zde vytrvali až do roku 1944. Za spoluúčasti albánské komunistické strany se zformovalo protifašistické partyzánské hnutí, které roku 1944 zemi osvobodilo. V jeho čele stál Enver Hodža, ten mezi lidmi získal ohromnou oblibu a stal se velkou autoritou. Okamžitě po skončení bojů získala Albánská strana práce moc a začala provádět komunistické reformy.\n\nPermetská konference se uskutečnila v květnu 1944 v Permetu. Byli na ní zastoupeni velitelé albánských partyzánských skupin pod velením komunistů. Na této konferenci se komunistická \"Antifašistická národní fronta\" (ANFO) konstituovala na zákonodárný sbor Albánie. ANFO byla řízena \"Osvobozeneckým výborem\", který byl její součástí. Nyní se však tento výbor stal novou albánskou vládou. V říjnu se do jejího čela postavil Enver Hodža a 10. listopadu 1945 byla vláda uznána západními mocnostmi.\n\nJiž od konce roku 1944 mohli komunisté regulovat mezinárodní obchod a výrobu v zemi – tyto změny zařídila přechodná vláda, která v zemi vládla až do voleb v prosinci 1945. V těch byla však připuštěna jen kandidátka Demokratické fronty (tu tvořili v podstatě členové komunistického odboje), ostatní strany kandidovat nemohly. Demokratická fronta získala 92 % hlasů.\n\nAlbánie byla po druhé světové válce zničenou zemí. Vzhledem k tomu, že však nebyla hlavním cílem agrese fašistických zemí, zde nebyl tak vysoký počet obětí. Válka si vyžádala v Albánii jen něco okolo 28 000 obětí. Zničená však byla i dříve zaostalá a nedostatečně rozvinutá infrastruktura; značný počet budov, mosty, přístavy a továrny. Spoustu lidí zůstalo bez přístřeší a nebylo možné je přepravovat po území celé země, neboť silnice byly nesjízdné a mosty zničené. Navíc chyběly dopravní prostředky, které by bylo možné použít; motorizace byla v podstatě zanedbatelná. \n\nDne 11. ledna 1946 byla zrušena monarchie a vyhlášena lidová republika. Na jaře téhož roku vznikla nová vláda, jejímž předsedou se stal Enver Hodža, který zastával též i funkce ministra zahraničí a obrany. \n\nMezi lety 1946 a 1947 došlo dále k znárodnění, byly znárodněny italské a německé banky a továrny. Veškerý mezinárodní obchod začal kontrolovat stát. Přijat byl též i nový zákon o pozemkové reformě – vyvlastněna byla většina půdy, která patřila soukromým osobám (jednalo se o třetinu rozlohy veškeré země), rolníkům byla přidělena půda pouze do určitého limitu. \n\nV letech 1945-1947 byla Albánie příjemcem zahraniční pomoci v rámci programu UNRRA, který zajistil především potravinovou pomoc a země se tak vyhnula hrozícímu hladomoru. I přesto však panoval po válce nedostatek zboží a v platnosti byl přídělový systém. \n\n1. listopadu 1946 byla schválena ústava, vzniklá podle sovětského a jugoslávského vzoru, v níž země vyhlásila budování socialismu. Nové úpravy tak zajistily moc vládnoucí straně a odstranily tak kromě cizích kapitalistů též malou střední třídu, která vlastnila mnoho různých podniků. \n\nAlbánie nejprve spolupracovala s nejbližším sousedem - Jugoslávií. Uzavřeno bylo několik mezistátních smluv, díky nimž získali Albánci jugoslávské technologie za své suroviny. Jeden čas se též uvažovalo o začlenění země přímo do Jugoslávie, či do jakési balkánské federace, jejíž součástí by bylo i Bulharsko. Avšak nakonec albánské vedení uznalo jugoslávské platby za vývoz jako velmi nízké, a se svým severním sousedem spolupráci ukončilo. Sovětský svaz se navíc již v té době, nedlouho po roztržce mezi Titem a Stalinem pokoušel získat Albánii do své sféry vlivu a nabídl ji štědrou pomoc, např. v oblasti mechanizace venkova. Jakmile byla Jugoslávie vyloučena z Informbyra, podobně jako ze sovětské strany dorazily do Bělehradu i obvinění z Albánie; PPSH označila jugoslávské komunisty za trockisty. Veškerá spolupráce byla přerušena. Jugoslávské komunistické vedení naopak Albánii obvinilo z toho, že se přerušením spolupráce pokouší osvobodit od povinnosti platit nemalý dluh, neboť to byla právě Jugoslávie, která poskytla Albánii celou řadu půjček a pomoci. Nově země navázala kontakty se SSSR, který skutečně nabídl pomoc v oblasti hospodářského rozvoje, a to dokonce větší, než sama Jugoslávie. Poskytl velikou půjčku a do země bylo vysláno na tři tisíce sovětských odborníků. Kromě toho se spolupráce účastnily i další země východního bloku, včetně např. takových, jako bylo Bulharsko.\n\nPo Stalinově smrti a odsouzení jeho kultu osobnosti ochladly vztahy také se Sovětským svazem; představitelé PPSH označili novou Chruščovovu politiku za obalamucování mas a revanšismus.\nObdobně v SSSR byla zahájena protihodžovská kampaň. Albánská lidová republika tak upadla do izolace.\n\nZemě i její hospodářství se postupně přeorientovaly na nové partnerství s Čínskou lidovou republikou. Zájem albánských představitelů spolupracovat s Čínou se zintenzivnil po zhoršení vzájemných vztahů mezi ČLR a SSSR. Albánie se postavila na stranu Číny ve vzájemném sporu obou velkých zemí. Zlepšování vztahů mezi SSSR a Jugoslávií naopak ještě prohloubilo nedůvěru mezi Tiranou a Moskvou.\n\nNa protest proti okupaci Československa v srpnu 1968 pak Albánie vystoupila z Varšavské smlouvy. V rámci Kulturní revoluce, která proběhla v ČLR, se Albánie vyhlásila jako první ateistický stát na světě a zakázala náboženství; věřící byli tvrdě sankcionováni mnohaletými tresty, mešity a kostely byly uzavřeny a změněny na obchody, tělocvičny, kulturní zařízení či sklady. Kolektivizace v zemědělství se dotkla i těch nejvzdálenějších vesnic. \n\nSpolupráce s Čínou byla nakonec přerušena v polovině 70. let, a zemi to uvrhlo do naprosté izolace. Hospodářská situace se prudce zhoršila, ekonomika stála na vývozu surovin, kterých měla země dostatek, a dovozu veškeré složitější techniky. Zatímco veškeré základní zboží bylo velmi levné a dostupné, právě technika se stala komoditou velmi drahou, pro většinu obyvatelstva prakticky nedostupnou. Osobní automobilová doprava musela být vzhledem k nedostatku paliv zakázána, což snížilo nároky na budování silniční infrastruktury. Ještě v roce 1985 pracovalo 61 % albánského práceschopného obyvatelstva v zemědělství.\n\nV roce 1976 byla vyhlášena nová ústava, v níž se země definovala jako \"lidově socialistická republika\". V obavě před vojenskou intervencí jak ze západu, tak z východu, vybudoval režim statisíce malých betonových bunkrů, které stojí v zemi dodnes.\n\nPo smrti Envera Hodži v roce 1985 narůstalo se stále se zhoršující situací v zemi napětí; opozice, která kromě požadavku demokracie západního typu chtěla i svobodu náboženského vyznání, začala být stále silnější. Obyvatelé vyjadřovali nespokojenost i s mezinárodní izolací země. \n\nV roce 1990 došlo k mnoha protivládním vystoupením, během nichž žádali lidé provedení výše zmíněných změn. Vláda nakonec byla dotlačena k provedení mnohých ústupků; v červenci 1990 byly změněny zákony a umožnila se tak i kandidatura nezávislých (státem však předem schválených) kandidátů či byly povoleny malé soukromé podniky. \n\nS tím se však opozice nespokojila a požadovala svobodné volby. Během velké demonstrace 9. prosince 1990 ústřední výbor PPSH nakonec souhlasil s legalizací opozičních politických struktur. Okamžitě poté ustanovili protestující Demokratickou stranu, o nedlouho později vznikly i další strany demokratického typu.\n\nNa nátlak opozice musela být v lednu 1991 propuštěna většina politických vězňů. Mezitím však došlo k prudkému zhoršení hospodářské situace země, a tak byl tedy zaveden přídělový systém. Mnoho lidí v této době emigrovalo do Itálie, a též i do dalších zemí. V únoru 1991 již byla jmenována nová vláda a prezidentská rada v čele s Ramizem Aliou. 15. března navázala země diplomatické vztahy s USA a 17. března byli propuštěni i zbývající političtí vězni. \n\nKe konání prvních svobodných voleb pak došlo na přelomu března a dubna 1991, zvítězila však PPSH s 62 % hlasů; opozice výsledek voleb neuznala, přestože zahraniční pozorovatelé souhlasili s tím, že volby demokratické byly. Po vyhlášení volebních výsledků došlo k mnoha nepokojům, hlavně ve Skadaru.\n\n15. dubna 1991 parlament přijal novou ústavu, v niž byl změněn název na \"Albánská republika\". Vznikla nová vláda, jejímž předsedou byl Fatos Nano; proti němu však stála opět opozice, která vyhlásila generální stávku. Na začátku června 1991 proto musela vzniknout vláda zcela nová, koaliční.\n\nPřesto země stabilní nebyla. Projevila se korupce, nezaměstnanost a zločinnost. Mnoho lidí uprchlo před bídou do zahraničí; do Řecka, Itálie a USA. V roce 1995 požádali představitelé země o členství v NATO, kam byla přijata až v roce 2009. \n\nNa přelomu let 1996 a 1997 zkrachovaly mnohé fondy, do kterých obyvatelé země, hlavně staří lidé, vložili své celoživotní úspory. V zemi zavládly velké nepokoje, jež musela potlačovat armáda. Naprosto se situace uklidnila až po mnohých politických skandálech, které trvaly až do přelomu století.\n\nV roce 1999 uprchl před Jugoslávskou armádou do Albánie značný počet kosovských Albánců. Ti v zemi žijí dodnes.\n\nV současné době se v zemi rozvíjí hlavně infrastruktura. Po dlouhých desetiletích, kdy nebyla povolena automobilová doprava, se po jejím zavedení v roce 1999 ukázal stávající systém silnic naprosto poddimenzovaný. Proto byly v prvním desetiletí 21. století budovány především asfaltové silnice mezi hlavními městy; nahrazovány brody mosty. O nedlouho později začaly vznikat první dálnice; nejprve z Drače do Tirany a později i do dalších větších měst. V roce 2015 je budována dálnice z Tirany do Elbasanu a z Drače do Skadaru. V souvislosti s ekonomickou pomocí Kosovu vznikla také moderní dálnice z Kukëse do města Milot. Otevřeny byly i nové hraniční přechody (například ve městě Konispol na jihu země). \n\nS mezinárodní účastí vzniklo mnoho firem, dochází k rekonstrukci starých center měst. Rozvíjí se též i turistika. Přestože je turistický potenciál Albánie značný, infrastruktura v podobě hotelů či ubytoven je chabá. Turistické značení v horách vzniká na základě dobrovolných iniciativ. V oblasti Albánské riviéry vzniklo značné množství ubytovacích zařízení, které jsou populární především díky nižším cenám, než je tomu v sousedním Řecku.\n\nNa počátku 21. století se ekonomika země stabilizovala. I přesto však Albánie trpí značným trendem v oblasti vystěhovalectví; mladí lidé zemi, jejíž životní úroveň je i přes historické modernizační vlny velmi nízká, opouštějí do Itálie, Řecka, nebo Spojených států. Albánská diaspora je podobně jako je tomu v případě všech dalších zemí Balkánu značným příjmem financí pro čtyřmilionovou republiku. Ekonomiku země proto do jisté míry postihla dluhová krize v Řecku, neboť v tamním zemědělství pracuje nemalý počet Albánců.\n\nAlbánie je první zemí na světě, která zneškodnila celý svůj arzenál chemických zbraní důvěryhodným způsobem. 13. července 2007 to oznámila Organizace pro zákaz chemických zbraní, která sídlí v nizozemském Haagu. Albánie zničila 16,7 tuny chemikálií. Úmluva o zákazu vývoje, výroby, skladování a použití chemických zbraní a o jejich zničení vstoupila v platnost v roce 1997. \n"}
{"id": "147099", "url": "https://cs.wikipedia.org/wiki?curid=147099", "title": "Merkantilismus", "text": "Merkantilismus\n\nMerkantilismus je směr hospodářské politiky, kladoucí důraz na maximalizaci ekonomického vývozu (exportu) státu do jiných ekonomik. Je považován za první buržoazní ekonomickou teorii, která vznikla na přelomu 16. a 17. století v západní Evropě, v modernizovaných částech Evropy byla dominantní od 16. do 18. století.\n\nPodporuje vládní regulaci národního hospodářství za účelem posílení státní moci na úkor konkurenčních státních mocností, taková politika často vedla k válce ale i ke koloniální expanzi.\n\nV oblasti evropského ekonomického myšlení tato teorie převládala od počátků kapitalismu téměř až do průmyslové revoluce. Samotné slovo „merkantilismus“ je latinského (\"mercator\" – obchodník, \"Mercurius\" – římský bůh obchodu) či francouzského (\"merkantile\" – tržní, obchodní) původu.\n\n\n\n\nMerkantilismus byla dominantní teorie ekonomického myšlení v Evropě v 16. až 18. století. Rozdmýchal mnoho vnitroevropských válek a konfliktů tohoto období a byl zodpovědný za evropskou expanzi a imperialismus jak v Evropě tak ve zbytku světa.\n\nRaná podoba merkantilismu se zrodila v italských městech. Důkazy merkantilistické praxe se objevily již v raně moderních Benátkách, Janově a Pise, v politice dynastie Medicejů. Ti přesouvali kupecký kapitál na venkov a opírali se tak o venkovské feudály. Na drahé kovy bylo pohlíženo jako na národní bohatství, což vedlo ke zrození doktríny platební bilance. Doktrína spočívala v tom, že vlády měly za cíl napomáhat vývozu a redukovat dovoz produktů řemesel i manufaktur. Zároveň ale vlády podporovaly dovoz a vývoz surovin a obilí, což nemělo dobrý vliv na mezinárodní obchodní výměnu. Jednalo se o takzvané národní sobectví – cílem merkantilistů byl zisk vlastního zlata a ne vzestup ostatních mocností. Podle merkantilistů v penězích spočívala síla národa.\n\nNicméně, vznik merkantilismu jako ekonomické teorie je datován až počátkem renesance, kdy se rozběhlo rozsáhlé obchodování.\n\nMerkantilismus byl prosazován na dvoře francouzského krále Ludvíka XIV. V této době Francie pronikla do kolonií (Amerika – Louisiana, Kanada, Indie, Indonésie). Hlavním představitelem byl Jean-Baptiste Colbert, ekonom, právník a ministr financí. Colbert byl od roku 1651 ve službách kardinála Mazarina a ovlivňoval státní záležitosti. Byl autorem mnoha občanských, trestních, obchodních a jiných nařízení, která přispěla k sjednocení zákonodárství ve Francii. Podpořil vznik obchodních společností pro styk se zámořím a kolonizaci Kanady a Louisiany. V roce 1666 založil Akademii věd. Je po něm nazvána francouzská varianta merkantilismu (colbertismus), jejímž cílem bylo zajistit zvýšení státních příjmů.\n\nTento program ekonomické rekonstrukce měl Francii pomoci stát se opět dominantní evropskou mocností. Colbertovým úkolem bylo navrátit řád státním financím, které se dostaly do chaosu za minulého ministra financí, Nicolase Fouqueta, jehož hlavním zájmem bylo obohacovat se na úkor státní pokladny. Pokusil se o daňovou reformu. Církev ani šlechta daň platit nemusela, snažil se tedy o revizi jejich titulů, aby se zjistilo, kdo žádá o výjimku neprávem.\n\nPodporoval také zakládání královských manufaktur a výrobu a obchod spojený s odčerpáváním bohatství ve prospěch zájmů státu.K vylepšení postavení Francie bylo podle něj kromě omezení moci Nizozemí také zvýšení podílu na mezinárodním obchodě. Hlavním cílem potom byla produkce kvalitnějšího zboží a obchodní loďstvo, které by ho mohlo rozvážet.\n\nStejně jako ve Francii, i v Anglii (ovládané Cromwellem) se cítili ohroženi mocí Nizozemska. Museli také začít hospodařit podle merkantilistického vzoru. Jedním z opatření byla Navigační akta, která nejvíce poškodila právě Nizozemí.\n\nV Anglii byl představitelem merkantilismu Thomas Mun (1571–1641), který působil ve funkci ředitele anglické Východoindické společnosti. Napsal Pojednání o obchodu Anglie s východní Indií (1601), ostrý útok proti monetárnímu systému. Dalším jeho dílem je Bohatství Anglie ze zahraničního obchodu.\n\nByl zastáncem zákazu vývozu zlata, jelikož zlatem lze zaplatit za výrobu zboží, které je možné vyvézt za vyšší cenu, a tak drahý kov získat. Smysl peněz viděl v schopnosti dělat obchod, který jejich počet rozmnoží.\n\nRakouská monarchie byla oproti západu ekonomicky opožděná a neznala merkantilistické učení založené na státních zásazích do ekonomiky. Vídeňský dvůr teoretikům ekonomie nedával možnost se projevit.\n\nV českém prostředí řadu návrhů podpory průmyslového rozvoje vyslovili jako první dva brněnští měšťané – konšel a císařský rychtář Pavel Hynek Morgenthaller a advokát a podnikatel Fabián Šebestián Malivský. Jejich doporučení zemským úřadům a císařskému dvoru se na světě ocitla kolem roku 1650. Vyslyšena však nebyla, přestože svá doporučení jako první vyslovili jako učení.\n\nMorgenthaller kritizoval daňové zatížení sociálně nejslabších, dával důraz na důležitost podpory řemeslné výroby. Vyrábět se mělo i drahé zboží za účelem snížení výdajů za tyto výrobky z ciziny. Inspiroval se Francií, kde se luxusní zboží v 17. století vyrábět začalo. V jeho ideách pokračoval Malivský, kterému se ale založení manufaktur na Moravě a přivedení zahraničních dělníků také nepodařilo prosadit.\n\nAdam Smith a David Hume jsou považování za otce antimerkantilistických myšlenek. Nicméně už daleko dříve řada vědců zjistila, že se s merkantilismem pojí významné nedostatky.\n\nV roce 1690 John Locke tvrdil, že ceny se mění v poměru k množství peněz. Lockeovo Druhé pojednání také poukazuje na jádro anti-merkantilistické kritiky: že bohatství světa není fixní, ale je vytvořeno lidskou prací. Merkantilisté nedokázali porozumět pojmu absolutní výhody, srovnávací výhody a výhody obchodu\n\nDavid Hume slavně poukázal na nereálnost merkantilistického cíle ohledně pozitivní rovnováhy obchodu. Protože drahokamy dovážené do jedné země, by zvýšily zásoby, ale zároveň hodnota drahých kovů v tomto stavu by se ve srovnání s jiným zbožím neustále snižovala. Naopak ve státě vyvážejících drahých kovů by se její hodnota pomalu zvyšovala. Nakonec by nebylo nákladově efektivní vyvážet zboží ze země s vysokou cenou do země s nízkou cenou a obchodní bilance by se obrátila. Merkantilisté to zásadně nepochopili a dlouho tvrdili, že zvýšení peněžní zásoby jednoduše znamená, že každý se stane bohatším.\n\nPrvní školou, která úplně odmítla merkantilismus, byli fyziokraté, kteří rozvinuli své teorie ve Francii. Nicméně jejich teorie měly také několik důležitých problémů a úplné nahrazení merkantilismu nenastalo, dokud Adam Smith neuveřejnil v roce 1776 dílo Bohatství národů. Tato kniha načrtává základy toho, co je dnes známé jako klasická ekonomie.\n\nMerkantilistická pravidla byla v průběhu 18. století v Británii neustále odstraňována a během 19. století si britská vláda plně osvojila volný obchod a ekonomiku laissez-faire od Adama Smitha. Ve Francii zůstala ekonomická kontrola v rukou královské rodiny a merkantilismus pokračoval až do francouzské revoluce. V Německu zůstal merkantilismus důležitou ideologií v 19. a počátku 20. století, kdy byla historická ekonomická škola rozhodující.\n\nVybrané citáty z Morgenthallerova díla Všeobecné příčiny rozkvětu a úpadku státu (Generalis florentis et intereuntis rei publicae causae):\n\n\n\n\n\nNeomerkantilismus je hospodářská politika z 20. století. Zaměřuje se na rychlejší ekonomický růst založený na pokročilé technologii. Podporuje ochranu skrz vytváření nadnárodních obchodních bloků. Cílem je také zvýšit devizové rezervy vlády, čímž umožňuje monetární i fiskální politice být efektivnější.\n\n\n\n"}
{"id": "147107", "url": "https://cs.wikipedia.org/wiki?curid=147107", "title": "Kabát", "text": "Kabát\n\nKabát je svrchní část oblečení, která zakrývá celou horní část těla. Délka kabátu se může lišit. Nicméně, kabát je vždy delší a to minimálně do poloviny stehen. Krátký kabát se nazývá kabátek. Tradiční kabát je vyroben z vlny, nebo vlněných směsí. Kabát nemá polstrování. Těmito vlastnostmi se výrazně odlišuje od zimní bundy. Kabát nosí ženy i muži. Většinou se nosí při chladném počasí a chrání před větrem a deštěm a zimou. Často se obléká, jako elegantní vršek pro významné společenské události. \"Za poslední roky je kabát často mylně zaměňován za delší bundu, kvůli délce.\" \"Jsou však přitom opomíjeny některé vlastnosti a fakta.\" Z pohledu módy se kabát řadí mezi oděvy, které mají uznalejší hodnotu a je tedy nutné se více věnovat módnímu vkusu. Nosí-li žena elegantní kabátek, je to skutečně dáma. Ale skutečná dáma za žádných okolností nenosí ke kabátku batoh na zádech. \n\nNejstarší doložený kabát je starý pět tisíc let. Měl ho na sobě Ötzi, lovec nalezený v alpském ledu.\n\n\n\n\n\n"}
{"id": "147108", "url": "https://cs.wikipedia.org/wiki?curid=147108", "title": "Presburgerova aritmetika", "text": "Presburgerova aritmetika\n\nPresburgerova aritmetika je jeden z axiomatických systémů formální teorie aritmetiky. Je podstatně slabší než Peanova aritmetika, zejména proto, že v jazyce neobsahuje symbol pro násobení. Pojmenována je po polském matematikovi Mojżeszi Presburgerovi, který tuto axiomatiku publikoval v roce 1929.\n\nPresburgerova aritmetika je teorie v jazyce \"L\" obsahujícím konstantní symbol \"0\", unární funkční symbol \"S\" a binární funkční symbol \"+\". Axiomy jsou následující:\n\n\n"}
{"id": "147109", "url": "https://cs.wikipedia.org/wiki?curid=147109", "title": "Hatě", "text": "Hatě\n\nNázev Hatě, v původním významu stavební konstrukce z proutí na zpevnění cesty v blátivém terénu nebo v močálu, má více sídel:\n\n"}
{"id": "147111", "url": "https://cs.wikipedia.org/wiki?curid=147111", "title": "Obrazovka", "text": "Obrazovka\n\nObrazovka (, zkratka CRT) je v češtině označení pro speciální elektronku (katodovou trubici), která na přední části (tj. na stínítku) vytváří obraz pomocí proudu elektronů. Uvnitř skleněné obrazovky je vakuum a na stínítku je uvnitř nanesena vrstva luminoforu, která po dopadu elektronů vytváří viditelné světlo (zářící body). Od začátku 21. století byla klasická obrazovka CRT vytlačována plochými monitory používajících LCD, OLED a plazmové obrazovky.\n\nObrazovka (katodová trubice) je z fyzikálního hlediska urychlovač elektronů, který vynalezl v roce 1897 německý fyzik Karl Ferdinand Braun. Sloužila dlouhou dobu jako zobrazovací zařízení pro domácí televizory, počítačové monitory a osciloskopy. Pro televizory se používá obrazovka s elektromagnetickým vychylováním paprsku a pro osciloskopy s elektrostatickým vychylováním paprsku. Jako luminofory se nejčastěji používají sloučeniny přechodných kovů a vzácných zemin.\n\nZásadní slabinou klasických (CRT) obrazovek je velká hloubka (zobrazovací zařízení je velmi rozměrné) a zastarávání. Výhodou je velice příjemné podání barev a velký sledovací úhel.\n\n\nZatímco černobílé obrazovky používají jediný paprsek elektronů, barevné obrazovky používají tři paprsky, které pomocí sčítáním barev v RGB modelu vytvoří na stínítku prakticky jakoukoliv barvu. Uspořádání masky na stínítku může být:\n\n\nObrazovka je speciální velmi rozměrná elektronka, uvnitř které je vakuum. Ve štíhlé části zvané hrdlo, je uložen systém elektrod obrazovky, na konci hrdla je patice k napojení na elektroniku přístroje. Čelní stěna obrazovky, kulatá nebo obdélná, je zevnitř pokryta luminiscenční vrstvou, která tvoří stínítko. Na luminofor je směrován elektronový paprsek, jehož zdrojem je elektronová tryska. Vnitřní strana kuželovité části baňky je pokryta vodivým povlakem, dříve výhradně grafitovým, nověji oxidem železa, spojeným elektricky s poslední urychlovací anodou elektronové trysky. Principiální uspořádání CRT obrazovky je na obrázku.\n\nPodobně jako u všech vakuových elektronek, uzavírá se obrazovkou tok elektronů, který vystupuje ze žhavé katody. Mřížka a soustava anod zajišťuje usměrnění elektronů do úzkého svazku. Tato soustava se nazývá \"elektronovou tryskou\". Po výstupu z trysky prochází proud elektronů vychylovacím zařízením, které usměrní proud elektronů do požadovaného místa na stínítku. Elektrony jsou po opuštění trysky urychlovány vysokým kladným napětím řádu kV, a vysokou rychlostí dopadají na stínítko, kde způsobí sekundární emisi, jež se projeví rozsvícením bodu. Elektrony sekundární emise jsou přitahovány sběrnou grafitovou anodou. Kdyby nebyly tyto elektrony odsávány, dopadly by zpět na stínítko, nabily by ho záporně a znemožnily by dopad elektronového svazku na luminofor a tím i vzniku stopy. Odsáváním sekundárně emitovaných elektronů se po krátké době nabije povrch stínítka na plné anodové napětí, a na něm se sekundární emisí automaticky stabilizuje.\n\nV elektronové trysce jsou elektrony, emitované žhavou katodou, odpuzovány Wehneltovým válcem se záporným potenciálem, který působí jako řídicí mřížka. Tak se elektrony soustředí do úzkého osového svazku, jenž prochází dalšími válci s kladným potenciálem, které urychlují elektrony a dále zdokonalují fokusaci od mřížky. Řídicí mřížka má ještě jednu funkci. Změnou napětí na této elektrodě, které bývá mezi -10 až +10 V (proti žhavé katodě), lze měnit množství elektronů ve svazku dopadajícím na stínítko a tím nastavovat jas fluorescence.\n\nPodle účelu obrazovky je volena i doba dosvitu a barva luminoforu. Nejkratší dobu dosvitu, řádově v desítkách mikrosekund s bílou barvu luminoforu, mají černobílé televizní obrazovky. Osciloskopické obrazovky mají zpravidla barvu stopy zelenožlutou, s dobou dosvitu 25 až 50 milisekund. Velmi dlouhou dobu dosvitu mají obrazovky radiolokátorů, od několika sekund až do 190 sekund (oranžové).\n\nObrazovky se rozlišují dle soustavy, která zajišťuje nasměrování paprsku elektronů do požadovaného místa na stínítku:\n\nTento druh vychylování se používá v osciloskopech, úhel vychýlení elektronu je pouze 30° (u elektromagnetického nejčastěji kolem 110°). Tyto obrazovky jsou tvořeny dvěma páry vychylovacích desek(jedna pro horizontální a jedna pro vertikální vychylování). Při průletu elektronu mezi deskami určí elektrostatické pole zrychlení elektronu a tím změní jeho přímočarý pohyb na parabolický. Po opuštění z prostoru mezi deskami je pohyb opět přímočarý a míří ke stínítku obrazovky.\n\nK vychylování elektronového paprsku jsou využívány čtyři cívky navinuty na obrazovce (2 vertikální, 2 horizontální). Průchodem proudu cívkou se vytváří elektromagnetické pole, které způsobí vychýlení paprsku v horizontálním nebo vertikálním směru. Tato technika vychylování umožňuje (díky většímu úhlu vychylování) menší hloubkový rozměr obrazovky, avšak není možné ji využít pro vysoké frekvence zobrazování. To, spolu s vyšší citlivostí na elektromagnetické rušení, snižuje možnosti jejich použití v osciloskopech.\n\n\n"}
{"id": "147112", "url": "https://cs.wikipedia.org/wiki?curid=147112", "title": "Aara", "text": "Aara\n\nAara ( , ) je řeka ve Švýcarsku (kantony Bern, Aargau, Solothurn). Je 288,2 km dlouhá, což z ní činí nejdelší řeku, která současně pramení i ústí ve Švýcarsku. Než se na své cestě vlije do horního Rýna, sestoupá o 1629 metrů. Povodí má rozlohu 17 755 km².\n\nŘeka začíná pod ledovcem Aare v Bernských Alpách. Protéká přes Brienzské a Thunské jezero a pod nimi teče přes Švýcarskou pahorkatinu. Ústí zleva do Rýna poblíž měst Koblenz (Švýcarsko) a Waldshut-Tiengen (Německo).\n\nMaxima dosahuje na jaře a v létě. Na horním toku se vyskytují letní a zimní povodně. Průměrný průtok činí přibližně 560 m³/s.\n\nLodní doprava je rozvinutá pod Thunským jezerem. Na řece bylo vybudováno několik vodních elektráren. Je spojena kanálem s Bielským jezerem. Leží na ní města Bern, Aarau.\n\n"}
{"id": "147116", "url": "https://cs.wikipedia.org/wiki?curid=147116", "title": "Hlísti", "text": "Hlísti\n\nHlísti (Cycloneuralia) je skupina živočichů, která zahrnuje skupiny Nematoida a chobotovci (Scalidophora). Je možné, že by skupina mohla být v tomto vymezení monofyletická. Starší pojetí jsou již dnes zastaralá.\n\nDříve se jako hlísti (Nemathelminthes, Aschelminthes) uváděla skupina zahrnující zcela nepříbuzné skupiny hlístice, strunovci, břichobrvky, vířníci a rypečky. Jiné zdroje řadí mezi hlísty ještě více živočišných kmenů, někdy až těchto dvanáct: hlístice (Nematoda), strunovci (Nematomorpha), břichobrvky (Gastrotricha), vířníci (Rotatoria), korzetky (Loricifera), rypečky (Kinorhyncha), vrtejši (Acanthocephala), hlavatci (Priapulida), mechovnatci (Entoprocta), vířníkovci (Cycliophora), ploutvenky (Chaetognatha) a čelistovky (Gnathostomulida), v tomto pojetí je však nepřirozenost skupiny jako takové zcela evidentní a vyvrácená molekulárně biologickými studiemi.\n\nHlísti jsou obvykle drobní a červovití, jejich tělo není segmentované. Mají druhotnou tělní dutinu (= pseudocél) vyplněnou tekutinou s vysokým tlakem (mají turgorovou kostru). Žijí volně (ve vodě, ale většinou v zemi – v jednom m³ jich žije několik milionů) nebo parazitují na rostlinách či živočiších. Jsou to gonochoristé; je zřejmý pohlavní dimorfizmus – samice bývá větší, aby mohla snášet vajíčka. Hlísti mají gangliovou nervovou soustavu s mozkovou zauzlinou. Nemají moc dobře vyvinuté smysly. K pohybu jim slouží kožně svalový vak. Mají trávicí trubici vyústěnou v řitní otvor. Vylučovací soustavu představují protonefridie anebo chybí. Jejich tělo je pokryto silnou kutikulou, která je brání před účinky trávicích enzymů jejich hostitele.\n\n\nUpraveno: Roup parazituje ve tlustém střevě, ne v tenkém\n"}
{"id": "147117", "url": "https://cs.wikipedia.org/wiki?curid=147117", "title": "Hlístice", "text": "Hlístice\n\nHlístice (Nematoda) jsou kmenem mnohobuněčných protostomních organismů; tvoří jednu z nejpočetnějších a nejrozšířenějších skupin živočichů. Je známo téměř 20 000 druhů hlístic parazitujících v obratlovcích; množství dalších druhů hlístic parazituje na bezobratlých a rostlinách nebo žije volným způsobem života. Hlístice se vyznačují stavbou těla přizpůsobenou parazitování, zejména kutikulárními zuby, jež jsou schopny narušovat tkáně napadeného jedince – hostitele. Tělo hlístic je válcovité, ke koncům ztenčené, velmi pružné, přesto pevné. Příčinou je povrchová kutikula vylučovaná jednovrstevnou pokožkou (syncytium – soubuní), která je vypnuta mízními tekutinami pseudocoelu.\n\nTrávení zajišťuje trávicí trubice procházející pseudocoelem, která má na jedné straně ústní otvor s pístovitým hltanem, určený k nasávání potravy z hostitele. K vylučování dochází prostřednictvím jednobuněčných vylučovacích trubic v postranních tělních dutinách.\n\nRozmnožovací systém hlístic je přizpůsoben k nadprodukci vajíček, což je typické pro většinu parazitů. Vajíčka jsou lehká a díky silnému kutikulárnímu obalu dobře odolávají nepříznivým podmínkám (výkyvům teploty, chemikáliím, vlhkosti, suchu). Charakteristický je výrazný pohlavní dimorfizmus – sameček je výrazně menší než samička.\n\nDo kmene hlístic patří např. rody hádě (\"Strongyloides\" sp.), háďátko (\"Anguina\" sp., \"Aphelenchoides\" sp., \"Bursaphelenchus\" sp., \"Cactodera\" sp., \"Ditylenchus\" sp., \"Globodera\" sp., \"Heterodera\" sp. aj.), kapilárie (\"Capillaria\" sp.), krevnatka (\"Anguillicola\" sp.), měchovec (\"Ancylostoma\" sp., \"Bunostomum\" sp., \"Cucullanus\" sp., \"Necator\" sp. aj.), roup (\"Enterobius\" sp.), srostlice (\"Syngamus\" sp.), strunice (\"Mermis\" sp.), svalovec (\"Trichinella\" sp.), škrkavka (\"Ascaris\" sp., \"Toxoscara\" sp. aj.), tenkohlavec (\"Anatrichosoma\" sp., \"Trichuris\" sp.), vlasovec (\"Dirofilaria\" sp., \"Loa\" sp., \"Wuchereria\" sp. aj.).\n\nVe studii, kterou prováděli Renčo, Čermák a Čerevková na 27 březových lesích na Slovensku a České republice, byla naměřena nejvyšší koncentrace hlístic v březových lesích Drahanské vrchoviny.\n\n\nSvalovec stočený. In: \"Bezpečnost potravin A-Z\".\n"}
{"id": "147119", "url": "https://cs.wikipedia.org/wiki?curid=147119", "title": "Incubus", "text": "Incubus\n\nIncubus (pl. \"incubi\"; též inkubus) je ve středověké křesťanské mytologii druh démona - astrálního upíra, který se pohlavně stýká se ženami, ve spánku je znásilňuje, případně u nich vyvolává sexuální představy. Incubus přitom oběti vyčerpává, někdy až k smrti. \n\nNěkdy je incubus označován jako \"mužský\" démon, ale tato interpretace není jednoznačná. Je popisován v různých podobách, často napůl hmotných, nebo zvířecích. Obecně jsou démoni ve středověké démonologii považováni za bezpohlavní. Jméno incubus z „ležeti nahoře“ zdůrazňuje, že démon vystupuje v mužské roli při pohlavním styku.\n\nŽenskou obdobou incuba je succubus, démon, který svádí muže a souloží s nimi. Vzhledem k zmíněné bezpohlavnosti démonů je možné, aby tentýž démon vystupoval v různých situacích jako succubus i incubus.\n\n"}
{"id": "147122", "url": "https://cs.wikipedia.org/wiki?curid=147122", "title": "Partia e Punës e Shqipërisë", "text": "Partia e Punës e Shqipërisë\n\nPartia e Punës e Shqipërisë (zkráceně PPSH, česky přeložitelné jako \"Albánská strana práce\") byla krajně levicová politická strana vládnoucí v Albánii mezi lety 1946 až 1991. Její členstvo se zformovalo z řad komunistických partyzánů, kteří zemi ovládli na konci druhé světové války.\n\nJejím dlouholetým představitelem byl Enver Hodža, partyzánský vůdce, který vedl zemi téměř čtyřicet let tvrdou rukou. Strana se profilovala marx-leninsky, stalinisticky, anti-nábožensky, někdy až i výrazně nacionalisticky. Vláda této strany se podepsala do dějin země hlavně nedemokratickými metodami, mezinárodní izolací (zprvu spolupracovala s Jugoslávií, později se Sovětským svazem, také s Čínou a nakonec se rozhodla veškerou spolupráci ukončit). Od 60. let platil v Albánii úplný zákaz náboženství. V roce 1991 se strana přetransformovala v Socialistickou stranu Albánie, jednu ze dvou dodnes hlavních albánských politických stran.\n\n"}
{"id": "147136", "url": "https://cs.wikipedia.org/wiki?curid=147136", "title": "Oden", "text": "Oden\n\nOden (おでん) je japonské zimní jídlo sestávající se z několika ingrediencí jako jsou vařená vejce, ředkev daikon, kon'njaku a zpracované ryby. Ty se dusí v lehkém vývaru ochuceném sojovou omáčkou. Ingredience se liší podle regionu i jednotlivých domácností. Často bývá kořeněné japonskou hořčicí karaši.\n\nOden pochází z jídla dnes nazývaného misodengaku nebo jednoduše dengaku – vařeného kon'njaku nebo tofu jedeného s misem. Postupem času se místo misa přidávaly další ingredience a oden se stal populárnější.\n\nNa rozdíl od ostatních jídel z jednoho hrnce, je možné přidávat ingredience v libovolnou dobu. Oden je často prodáván na ulici, v mnoha japonských obchodech najdete v zimě kouřící hrnce odenu. Prodávají se různé druhy včetně velmi levných variant s jedinou přísadou.\n\nV Nagoje ho lze najít pod jménem \"Kantó-ni\" (関東煮) a namáčí se do sojové omáčky.\n\nV oblasti Kansai se někdy nazývá \"Kantó-daki\" (関東炊き) a bývá silnější chuti.\n\nV prefektuře Šizuoka používají tmavý hovězí vývar a tmavou sojovou omáčku a všechny ingredience bývají nabodnuté jako špíz. Před jídlem si porci posypou drcenými sušenými rybami (sardinky, makrely a tuňák) a práškem z řas \"aonori\".\n\nV restauracích na Šikoku v prefektuře Kagawa, kde vaří nudle udon, obvykle nabízejí oden a sladkou pastu miso jako předkrm během čekání na jídlo.\n\n"}
{"id": "147140", "url": "https://cs.wikipedia.org/wiki?curid=147140", "title": "Craig Charles", "text": "Craig Charles\n\nCraig Charles (* 11. července 1964 Liverpool) je anglický herec, básník, rozhlasový a televizní moderátor a konferenciér, v Česku se proslavil díky roli Davea Listera v kultovním sci-fi sitcomu \"Červený trpaslík\".\n\nPřed svým účinkováním v zábavním průmyslu hrál Craig profesionálně fotbal, mimo jiné za anglický fotbalový klub Tranmere Rovers. Svoji kariéru začal jako recitátor v britském kabaretním turné, objevil se v nočním zábavném programu \"Saturday Live\", a později se stal moderátorem dětských televizních pořadů, jako \"What's That Noise (Co je to za zvuk)\" na BBC1. Objevil se také v hudebním týdeníku BBC \"The Oxford Road Show\", kde vystupoval jako punkový básník/recitátor pod jménem 'Susan Williams'.\n\nV roce 1988 začal Charles hrát v komediálním sci-fi seriálu BBC2 \"Červený trpaslík\", kde ztvárnil postavu Davea Listera. Seriál se do roku 1999 dočkal osmi řad, další série vznikají postupně od roku 2009. V rámci seriálu hrál také Sebastiana Doylea (epizoda Návrat do reality, V.série), v kapele Degen a spol (Fotostroj času, III.série), Cloistera (Konec, I.série), pátera Listera (Žádná legrace, VII.série) a Bretta Riverboata (Pistolníci z Apokalypsy, VI.série). Zahrál si také hlavní roli v krátce vysílaném sitcomu \"Captain Butler\" na programu Channel 4 v roce 1997.\n\nCharles dále moderoval následující pořady: \"CyberZone\" (1993, BBC2), magazín o počítačových hrách a virtuální realitě, \"Funky Bunker\" (1997, ITV), noční zábavná show, \"Jailbreak\" (2000, Five TV), reality show a \"Weapons of Mass Distraction\" (2004, ITV) noční talkshow. Vrcholem jeho moderátorské kariéry byla zřejmě práce na soutěži \"Robot Wars (Válka robotů)\", kterou uváděl pro BBC2 v letech 1998-2003 a potom pro Five TV v letech 2003-2004. Svůj hlas také propůjčil jako vypravěč (tzv. voiceover) v anglické verzi japonského populárního programu \"Takeshi's Castle\" na digitálním TV kanálu Challenge, byl kapitánem týmu ve vědomostní sci-fi soutěži \"Space Cadets\" v roce 1997 na Channel 4.\n\nV roce 2005 začal Craig hrát v nekonečné soap opeře \"Coronation Street\" na ITV jako Lloyd Mullaney, záletnický taxikář; ve stejném roce se zúčastnil sportovní reality show na Channel 4 \"The Games\", ve které skončil čtvrtý v mužské části, i když propásl kvůli zranění dvě disciplíny.\n\nV současnosti je DJem v rozhlasové stanici \"BBC 6 Music\", moderuje \"The Craig Charles Funk Show\", britský rozhlasový pořad představující směs funkové a soulové hudby. Spolupráce s BBC byla přerušena poté, co bylo ukončeno vyšetřování kvůli Craigově kouření cracku na zadním sedadle taxíku.\n\nV září 2006 byl jeho rozhlasový pořad přejmenován na \"The Funk & Soul Show\" a dostal nového moderátora Eddieho Pillera.\n\nCraig Charles se do pořadu vrátil 4. listopadu 2006, show je vysílána vždy v sobotu od 18h a zatím nepadlo žádné rozhodnutí, zda se pořad vrátí do pátečního programu.\n\nV roce 2006 hrál v nepříliš úspěšné romantické fantasy \"Fated\". \n\nJeho mladší bratr Emile Charles je rovněž hercem a hrál mladého Listera v epizodě Fotostroj času z III. série \"Červeného trpaslíka\".\n\nCraig byl ženatý s Cathy Tyson, známou například z filmu \"Mona Lisa\", od roku 1984 do roku 1989. Po rozvodu pak žil se svou přítelkyní, zpěvačkou Suzanne Rhatigan, která si v \"Červeném trpaslíkovi\" zahrála Listerovu chiméru v epizodě „Kamila.“ V současné době je podruhé ženatý (od 9. srpna 1997). Má dceru Ann-Jo.\n\nV roce 1994, kdy skončila šestá řada \"Červeného trpaslíka\", byl Charles obviněn ze znásilnění a zatčen. Pro nedostatek důkazů byl však zbaven všech obvinění. Craigovo zatčení opozdilo sedmou sérii \"Červeného trpaslíka\".\n\n\n"}
{"id": "147144", "url": "https://cs.wikipedia.org/wiki?curid=147144", "title": "Beran (rozcestník)", "text": "Beran (rozcestník)\n\nBeran může být:\n\n\n\n"}
{"id": "147145", "url": "https://cs.wikipedia.org/wiki?curid=147145", "title": "Ve stínu havrana", "text": "Ve stínu havrana\n\nVe stínu havrana je počítačová point-and-click adventura vyvinutá slovenskou společností Rainbow Rhino a vydaná v roce 1999. Ve hře hrajete za dobráckého mnicha \"Severína\", který jednoho dne „uteče“ z kláštera a rozhodne se hledat svou cestu. Celý příběh hry je vlastně postaven na základě hledání mnichovy cesty a odehrává se jak v lese, tak i v poklidném městečku, rybářské vesnici nebo třeba i na ostrově s lidožrouty. Ve hře vás čeká nespočet různých logických hříček a vtipných hlášek hlavní postavy. Všechny charaktery namluvil Jiří Lábus.\n\nV roce 2008 měl být vydán druhý díl, avšak nikdy nevyšel.\n\n"}
{"id": "147146", "url": "https://cs.wikipedia.org/wiki?curid=147146", "title": "Svatá Anna (rozcestník)", "text": "Svatá Anna (rozcestník)\n\nSvatá Anna může být\n\n\n\n"}
{"id": "147156", "url": "https://cs.wikipedia.org/wiki?curid=147156", "title": "Aonori", "text": "Aonori\n\nAonori (Japonsky: 青海苔) jsou jedlé zelené mořské řasy zahrnující druhy z řádu \"Monostroma\" a \"Enteromorpha\" patřících do čeledi \"Ulvaceae\".\n\nKromě využití přirozených zdrojů jsou pěstovány v některých zálivech na pobřeží Japonska.\n\nObsahuje velké množství sloučenin prvků jako vápník, hořčík, lithium, řadu vitamínů a aminokyselin.\n\nPoužívá se při přípravě japonských polévek, tempury a jako materiál při výrobě sušeného nori a cukudani.\n\nNěkdy se, vzhledem k omezené produkci, společně s aonori používají i jiné druhy řas.\n\nČasto se využívá k ochucování japonských jídel, jako:\n\n"}
{"id": "147157", "url": "https://cs.wikipedia.org/wiki?curid=147157", "title": "Studenčeskaja (stanice metra v Moskvě)", "text": "Studenčeskaja (stanice metra v Moskvě)\n\nStudenčeskaja ( ) je stanice moskevského metra na Filjovské lince.\n\nStudenčeskaja je povrchová (ačkoliv je založena v mírném zářezu) stanice s dvěma bočními nástupišti. Obě dvě jsou spojena jedním proskleným vestibulem, který jej kříží zhruba v polovině. Umístěna je nedaleko Kyjevského nádraží, paralelně s železniční tratí.\n\nStanice se otevřela 7. listopadu 1958 jako součást převážně povrchového úseku Filjovské linky mezi stanicemi Kijevskaja a Kutuzovskaja. Denně ji využije 14 150 cestujících (2002), což ji řadí k těm méně vytíženým.\n\n"}
{"id": "147158", "url": "https://cs.wikipedia.org/wiki?curid=147158", "title": "Termistor", "text": "Termistor\n\nTermistor je v elektrotechnice typ součástky, jejíž elektrický odpor je závislý na teplotě. Termistor se používá například pro měření teploty. Pro převod změny odporu na teplotu musíme znát VA charakteristiku termistoru, která však není lineární a nelze tedy použít prostou trojčlenku.\n\nRozlišujeme dva druhy termistorů – \"PTC\" a \"NTC\" termistor.\n\nU PTC termistoru (pozistor) zahřátím odpor roste. PTC termistor lze využít například k omezení proudu obvodem, kdy průchod většího množství proudu vyvolá ohřátí součástky, které má díky tomu vyšší odpor.\n\nNTC (negastor) je termistor s negativním teplotním koeficientem, což znamená, že se zahřátím součástky odpor klesá. Měření se realizuje tzv. můstkovou výchylkovou metodou (lze měřit až s přesností 10 K).\n\nSpeciální NTC termistory byly součástí žhavicích obvodů elektronkových zařízení. Sloužily jako ochrana proti přepálení vláken elektronek, zapojených v sérii. NTC termistor má opačnou teplotní charakteristiku než vlákna (jeho odpor s teplotou klesá), a tak zpočátku tlumil protékající proud. Tím umožnil postupné prohřátí všech vláken. Pokud by nebyl zařazen, hrozilo, že jedno z vláken se zahřeje dříve, vzroste tím proti ostatním vláknům jeho odpor a takto vzniklý velký úbytek napětí způsobí přepálení vlákna.\n\nTermistory se vyrábějí z oxidu různých kovů (Mn, Co, Ni, Cu, Ti, U, aj.), jenž se rozemele na prášek (vyrábí se tzv. práškovou metalurgii), přidají se další příměsi a pojidlo a poté se za vysokého tlaku slisuje na žádaný tvar a spéká při vysoké teplotě (přes 1000 °C). Výrobek se nechá zestárnout, aby se jeho vlastnosti stabilizovaly. Lisuje se do tvaru tyčinek, perliček, korálků, kotoučků nebo podložek malých rozměrů (řádu 1 až 10 mm). U termistorů lze pracovat pouze s malými proudy (asi 50 μA), proto se musí použit velmi citlivých měřicích přístrojů. Termistory mají velký vnitřní odpor, proto je odpor jejich přívodních vodičů zanedbatelný. Jejich velikost umožňuje téměř bodové měření teploty a spolu s vysokou citlivostí splňují tyto součástky základní nároky na miniaturizaci techniky. Jejich většímu rozšíření brání jejich časová nestabilita a za nevýhodu lze považovat značnou nelineární závislost jejich odporu na teplotě – proto zde nemůžeme použít například trojčlenku pro výpočet odporu při určité teplotě (při známém počátečním odporu při určité teplotě).\nRozmezí teplotního použití termistorů bývá od –200 °C do +300 °C.\n"}
{"id": "147159", "url": "https://cs.wikipedia.org/wiki?curid=147159", "title": "Studenčeskaja", "text": "Studenčeskaja\n\nStudenčeskaja je stanice metra ve více městech:\n\n"}
{"id": "147160", "url": "https://cs.wikipedia.org/wiki?curid=147160", "title": "Sylvie Meis", "text": "Sylvie Meis\n\nSylvie Françoise Meis (*13. dubna 1978 Breda, Nizozemsko) je nizozemská moderátorka a modelka. Je známá také jako bývalá manželka proslulého fotbalisty Rafaela van der Vaart.\n\nSylvie předváděla modely dámského oblečení a doplňků mj. pro módní návrháře Gucci a Dolce & Gabana. Nejprve se proslavila jako herečka v seriálu \"Costa!\" Odtud její kariéra vedla do televize TMF a uváděla také hitparádu nizozemské televizní stanice MTV.\n\nJejí vztah s Rafaelem van der Vaart je sledován veřejností v celé Evropě. Do všeobecného povědomí se dostali v roce 2004, kdy byla Sylvie společnicí Rafaela na Mistrovství Evropy ve fotbale v Portugalsku. 10. června 2005 uzavřeli sňatek za účasti televizních kamer. Jejich svatbu vysílala televizní stanice SBS za obrovské sledovanosti. Právě proto, že blondýnka Sylvie patří k celebritám a je považována za jednu z nejkrásnějších žen v Nizozemsku, byla dvojice často přirovnávána k Beckhamovým.\nV roce 2005 se pár odstěhoval do Německa, kde Rafael van der Vaart hrál za německý tým Hamburger SV, kam přestoupil z Ajaxu Amsterdam. 28. května 2006 se jim narodil prvorozený syn, který dostal jméno Damian Rafael. Od srpna 2010 žila rodina v Londýně, kde Sylviin manžel byl hráčem klubu Tottenham Hotspur. Nyní se však Rafael a Sylvie se synem vrátili do Hamburgu. Po sedmi letech manželství se rozešli kvůli častým hádkám a sporům. K největšímu rozporu údajně došlo na Nový rok po dlouhodobější manželské krizi, když došlo k ostré hádce, která vygradovala až k facce. Rafael musí zaplatit Sylvii za rozvod 5 milionů eur (asi 130 milionů korun), přesně tak, jak to měli v předmanželské smlouvě.\n\n16. června 2009 oznámila Sylvie, že onemocněla rakovinou prsu. Tumor byl objeven měsíc předtím a poté operativně odstraněn. Následně podstoupila Sylvie podpůrnou chemoterapii. Toto onemocnění se ale na Sylvii negativně nepodepsalo, protože pořád patří k nejžádanějším světovým kráskám.\n\nPo rozvodu se stal jejím novým milencem francouzský IT byznysmen, krasavec a pracháč Guillaume Zarka. Pak byl jejím partnerem americký podnikatel Samuel Deutsch. Ale holandská modelka už po třech měsících vztahu zjistila, že ji to s Američanem nebaví. Rozešli se v lednu 2015.\n\nSylvie van der Vaart často vystupuje v německých televizních stanicích jako moderátorka nebo prominentní host zábavných pořadů. Zúčastnila se např. soutěže „Kdo se stane milionářem“ (\"Wer wird Millionär\"), což je dlouhodobě úspěšná německá verze formátu Milionář, kterou uvádí populární moderátor Günther Jauch. Pořad byl odvysílán 4. června 2012 na stanici RTL. Výhru 125 000 euro věnovala Sylvie na dobročinné účely. Začátkem 21. století byla moderátorka televizních pořadů častou výzdobou pokojíčků pubertálních mladíků v Nizozemsku. Vedle zpěvačky skupiny Girls Aloud Cheryl Cole si získala Sylvie Meisová největší procento přízně čtenářů novin SportPlus. Dnes je Sylvie Meis tváří značky Hunkemoeller, specializující se na spodní prádlo. Předvádí vlastní řadu prádla s názvem The Sylvie Collection.\n\n\n\n"}
{"id": "147167", "url": "https://cs.wikipedia.org/wiki?curid=147167", "title": "Rámájana", "text": "Rámájana\n\nRámájana (v sanskrtu रामायण, \"Rāmāyaṇa\"; v překladu „Příběh života Rámova“ či „Putování Rámovo“) je starověký indický epos, za jehož autora je považován legendární mudrc Válmíki. Tvoří důležitou část hinduistického kánonu \"smrti\", společně s \"Mahábháratou\" je jedním z nejvýznamnějších děl indické epické literatury. Je nejoblíbenějším textem višnuistů.\n\nHlavní hrdinou eposu je princ Ráma, prvorozený syn kóšálského krále Dašarathy. Ráma byl následkem dvorských intrik odsouzen ke čtrnácti letům lesního vyhnanství, kam se uchýlil i se svou manželkou Sítou a bratrem Lakšmanou. Vlády se zatím chopil jeho další bratr Bharata. Jednoho dne byla Síta unesena Rávanou, králem rákšasů, na ostrov Lanku. Ráma ji však s pomocí opičího lidu v čele s králem Sugrívou a jeho věrným druhem Hanumánem získal zpět. Při dobývání Lanky zahynul Rávana, jeho synové, bratři i řada dalších významných rákšasů. Ráma se pak vrátil se Sítou zpět do Ajódhji, kde se stal králem a spravedlivě vládl po mnoho století.\n\nEpos se skládá z 24 000 dvojverší a zahrnuje 7 částí zvaných \"kándy\". Vznikl zhruba kolem 3. století př. n. l., i když předloha pro Rámův příběh je ještě o několik století starší. Některé epizodní příběhy včetně celé první a sedmé kándy, kde dochází ke ztotožnění Rámy s Višnuem, byly do eposu včleněny až dodatečně, a to někdy v prvních stoletích našeho letopočtu. Tyto vsuvky jsou klíčové v tom, že z původně světského eposu činí náboženské dílo.\n\nS určitostí toho lze o původu a okolností vzniku \"Rámájany\" říci jen velmi málo. \"Rámájana\" je považována za vůbec nejstarší dílo indické básnické literatury, u kterého lze vystopovat konkrétního autora, kterým je podle tradice básník Válmíki, „první indický básník“. Oproti \"Mahábháratě\" je obsahově mnohem ucelenější a i když je jisté, že v průběhu let k ní byly přidávány některé vsuvky či celé epizody, základní dějová linie příběhu je dílem jediného autora. S velkou pravděpodobností se původně jednalo o čistě světský epos, který byl oslavou pozemského hrdiny a až později byly některé události příběhu pozměněny. K dílu byla přidána první a hlavně sedmá část, která je klíčová v tom, že z Rámy, hlavního hrdiny celého příběhu, dělá vtělení Višnua. Ze světského eposu se tak stalo náboženské dílo, které je dnes nejoblíbenější četbou višnuistů.\n\n\"Rámájana\" je první dílo indické literatury, které je psáno v kávjovém stylu. Jedná se o dvorskou básnickou formu, která je zaměřena čistě na estetické hodnocení básnického díla a snaží se o co nejvyšší vytříbenost básnických děl. V tomto se \"Rámájana\" i liší od \"Mahábháraty\", jejíž dvojverší jsou psána monotónně a místy až neobratně.\n\nBadatelé datují původ pověsti, která se stala předlouhou pro Válmíkiho zpracování, do doby mezi 8.–4. stoletím př. n. l., vznik \"Rámájany\" jako takové do doby vymezené 4.–2. století př. n. l. Dodatky, kde Ráma vystupuje už jako avatár Višnua, byly k dílu začleněny nejpozději do 2.–3. století.\n\nPodle určitých náznaků, podobností a odlišností v \"Rámájaně\" a \"Mahábháratě\" došli badatelé k závěru, že \"Rámájana\" je o něco starší než \"Máhábhárata\". Např. v \"Mahábhárátě\" jsou promluvy postav vždy uváděny formulací typu „Ardžuna řekl...“, „světec řekl...“ apod. Tyto formulace však nejsou součástí metrického verše, zatímco v \"Rámájaně\" už jsou pevnou součástí metrické stavby veršů. Dalším faktorem, který badatele vedl k závěru, že \"Rámájana\" je staršího data než \"Máhábhárata\", je skutečnost, že velmi zestručněný příběh Rámy zvaný \"Rámópákjána\" tvoří jednu z vložených částí \"Máhábháraty\".\nJinou velmi stručnou verzi Rámájany obsahuje Dašaratha džátaka, v níž se Buddha ztotožňuje s Rámou.\n\n\"Rámájana\" se tradičně dělí do sedmi chronologicky seřazených dílů (\"kánda\"). Každý je věnován nějaké důležité události v Rámově životě. Prvním dílem je \"Bálákánda\", který líčí Rámovo narození, dětství a sňatek se Sítou. Druhý díl s názvem \"Ajódhjakánda\" je věnován událostem v Ajódhi, které přiměly Rámu odejít do lesního vyhnanství. \"Aranjakánda\" je věnována životě ve vyhnanství a unesení Síty rákšasou Rávanou. Čtvrtá část – \"Kiškindhjákánda\" – líčí setkání Rámy s Hanumánem a Rámův pobyt u opičího lidu. Zatímco pátá část zvaná \"Sundarakánda\" vypráví o hrdinství Hanumána a příchodu Rámy a opičího vojska na Lanku, šestý díl, \"Juddhakánda\", se věnuje již samotné bitvě mezi Rámovými a Rávanovými vojsky. Poslední, sedmá kánda s názvem \"Uttarakánda\", popisuje Rámův návrat do Ajódhji, opětovné spojení a následné rozejití se Sítou a Rámův odchod na nebesa.\n\nMezi hlavní postavy eposu patří Ráma, jeho manželka Síta a bratři Bharata a hlavně Lakšmana. Dále opičí král Sugríva a jeho věrný rádce Hanumán. Z rákšasů vyniká zejména Rávana a jeho syn Indradžit.\n\nDašaratha z rodu Raghuovců byl králem Kóšalí, jehož hlavním městem byla Ajódhja. Byl velmi oblíben mezi svými poddanými i vazaly, avšak sám byl zarmoucen, neboť stále neměl potomky i přesto, že měl tři manželky (Kausalju, Sumitru a Kaikéjí). Na radu svých ministrů se rozhodl uspořádat \"ašvamédhu\", velkou oběť koně, aby si tak zajistil přízeň bohů. Velký obětní rituál se konal tři dny a král během ní rozdal ohromné bohatství. Mudrc Ršjašrnga, který byl z daleka přizván ke slavnosti, králi prorokoval, že se mu narodí hned čtyři synové. \n\nCelá slavnost se konala v době, kdy se všichni bohové sešli u Brahmy a prosili ho o radu, jak mají zdolat Rávanu, krále rákšasů, jehož síla ohrožovala všechny tři světy. Rávana totiž kdysi žil tisíce let asketickým životem a díky přísné askezi si na Brahmovi vyžádal, aby ho nemohl zabít žádný bůh, gandharva, jakša, démon či jiný polobožský tvor. Jen na člověka ve své pýše zapomněl. I poprosili bohové Višnua, který už kdysi zachránil svět díky svým vtělením, aby se vtělil do některého z Dašarathových synů a zachránil svět před zánikem. A Višnu slíbil, že tak učiní.\n\nA tak se na Zemi stalo, že v závěru ašvamédhy vystoupila z o obětního ohně zářící bytost, která podala Dašarathovi misku rýže s instrukcí, že tato rýže má být rozdělena rovným dílem mezi jeho tři manželky. Dašaratha tak učinil a za nedlouhou všechny tři manželky počaly. Kausalja počala Rámu, Sumitra porodila dvojčata Lakšmanu a Šatrughnu a Kaikéjí Bharatu. Mezitím se dali do plození i bohové, kteří zplodili tisíce synů v podobě opic včetně udatných bojovníků jako je Hanumán, syn Vájův či Níla, syn Agniho. Tento opičí národ se usadil na jihu země a čekal, až za nimi přijde Ráma, aby je povolal do svých služeb.\nRáma i jeho bratři v královském paláci obdrželi vzdělání ve válečnictví i znalosti véd. Z Rámy a jeho bratra Lakšmany se stali nerozluční druhové, stejně tak z Bharaty a Šatrughuna. Rámovi ještě nebylo 16 let, když do paláce přišel světec Višvámitra, který žádal o pomoc proti dvěma rákšasům Máríčovi a Subáhovi, kteří narušují jeho meditace. Ráma s Lakšmanou se proto vydali oba rákšasy zabít. Než světec oba bratry odvedl zpět k otci, Višvámitra je vzal do Mithily, sídla krále Džanaky, aby tam mohli spatřit zázračný Šivův luk, zatímco Višvámitra bude vykonávat oběti. Tento luk svěřili bohové Džanakovým předkům do úschovy poté, co byl zabaven Šivovi, který jím ohrožoval ostatní bohy. Nikdo jej nemohl napnout, a proto Džanaka slíbil, že ten, kdo luk napne, získá za manželku jeho dceru Sítu.\n\nV Mithile Ráma požádal, zda by směl tento zázračný luk spatřit. Džanaka svolil a dal přinést luk. Ráma jej pozvedl, natáhl a zlomil vejpůl, čímž si zasloužil ruku Síty. Na velkolepou svatbu do Mithily dorazilo mnoho lidí v čele s královským průvodem Dašarathy a jeho syny Bharatou a Šatrughou. Aby byl svazek mezi oběma královskými rody co nejpevnější, oženil se Lakšmana s Urmilou, druhou Džanakovou dcerou, a Bharata a Šatrugha se oženili s dcerami Džanakova bratra. Po této čtyřnásobné svatbě se všichni čtyři bratři i s manželkami vypravili do Ajódhji. Po jejich velkolepém přijetí se Bharata a Šatrugha vydali na dlouhou návštěvu za svým strýcem Judhadžitou.\n\nKdyž Ráma dospěl v muže, král Dašaratha se rozhodl, že mu podstoupí svůj trůn. Ráma, potěšen touto novinkou, šel za svou matkou Kaušaljou, aby ji vše vypověděl. Když se však o této novince dozvěděla i Manthara, zlá služebnice Kaikéjí, běžela za svou paní a přesvědčila ji o tom, že jakmile se Ráma stane králem, bude mu muset ona i její syn Bharata sloužit. Kaikéjí se nakonec nechala přesvědčit a vyžádala si na králi splnění dvou přání, která ji manžel kdysi slíbil poté, co ho Kaikéjí vyléčila po boji s asury. Když Kaikéjí králi sdělila, že si přeje, aby korunoval Bharatu místo Rámy a Rámu ať pošle na čtrnáct let do lesního vyhnanství, král byl zděšen. Po probdělé noci plné zoufalství poslal svého vozataje Sumatru, aby přivedl Rámu i jeho ženu. Jakmile zcela klidný Ráma vyslechl králův verdikt vyhnanství, uklonil se a začal se loučit se svými bližními, aby naplnil králova slova.\n\nJakmile se Síta dozvěděla o tom, že Ráma bude muset strávit čtrnáct let v lesním vyhnanství, rozhodla se ho následovat. Stejně tak se rozhodl Lakšmana a ani Rámovo naléhání nepomohlo, aby raději oba zůstali v Ajódhji. Ještě téhož dne si všichni tři oblékli roucha asketů a vydali se na cestu. Z Ajódhji vyjeli na voze plném zbraní, které jim věnoval král na obranu před četnými nebezpečími lesní pustiny. Doprovázel je mnohočetný dav včetně celého dvora a Sumatry coby vozataje, jen král zůstal v paláci, přemožen zármutkem. Po odjezdu Rámy král zle vyčinil Kaikéjí za její bezcitná přání. Obrovský dav stále doprovázel Rámu, byť byli daleko od Ajódhji a odmítal ho opustit bez toho, aby se Ráma vrátil do Ajódhji a chopil se trůnu. I vstal Ráma jednou ještě za tmy a s manželkou, bratrem a Sumatrou vyrazili na cestu dlouho před svítáním. Když nesčetný dav zjistil, že je Ráma pryč, dal se do nářku, avšak pak mu nezbylo, než se vrátit do Ajódhji, která se ponořila do smutku.\n\nKdyž malá skupinka vyhnanců dojeli ke Ganze, Ráma poslal Sumatru i s vozem zpět do paláce. Na druhý břeh Gangy tak už vkročili jen Ráma, Lakšmana a Síta. Šli podél řeky, až došli k posvátnému místu, soutoku Gangy a Jamuny. Tam se nacházela řada příbytků asketů včetně příbytku slavného askety Bharavádže, který Rámovi a jeho dvěma druhům poradil vhodné místo pro přečkání oněch 14 let. Nacházelo se při svahu hory Čitrakúta. Jakmile tam došli, Lakšmana postavil příbytek a všichni tak započali svůj čtrnáctiletý pobyt v lesním vyhnanství.\n\nKdyž se Sumatru vrátil do Ajódhji, král ho ihned přijal. Vyslechnuv Sumatrovo líčení cesty a Rámovo odhodlání splnit otcův příkaz, po dlouhé srdceryvné řeči upadl do bezvědomí a brzy na to zemřel. Pak bylo urychleně vysláno poselstvo k Bharatovi, který stále děl u Judhádžita, aby se okamžitě vrátil domů. Bharata proto neváhal a vydal se do Ajódhji. Jakmile mu jeho matka vše vypověděla, Bharata upadl v žalostný nářek. Zle matce vyčinil a všem přítomným vysvětlil, že nikdy nechtěl být králem a že jedině Ráma je právoplatný následník královského trůnu. Poté, co pohřbil svého otce, vydal se s obrovským průvodem na cestu za Rámou, aby jej přiměl k návratu na královský trůn.\n\nPo dlouhé cestě průvod dorazil k Rámově příbytku. Bharata spravil Rámu o tom, že Dašaratha zemřel a prosil Rámu, ať se vrátí do Ajódhji a spravedlivě vládne. Ráma padl k zemi, zdrcen zprávou o otcově smrti, a šel k řece vykonat oběť za svého zemřelého otce. Bharata poté opět naléhal ba i vyhrožoval Rámovi, aby se vrátíl do Ajódhji vládnout, avšak Ráma byl neoblomný. Připomněl Bharatovi, že oba musí dodržet králův příkaz. Bharata si proto vyžádal Rámovy sandály a nasadil si je na hlavu na znamení toho, že je Rámovi zcela podřízen. Celý průvod se vydal nazpět do Ajódhji, sandály byly celou cestu pod královským slunečníkem, aby tak symbolizovaly, kdo je skutečným vládcem. Po nějaké době se Ráma rozhodl, že je čas jít dál. Hora Čitrakúta mu totiž neustále připomínala bratra a další příbuzné, kteří s ním přišli, i vydal se se Sítou a Lakšmanou opět na cestu hledat nový domov.\n\nTrojice asketů šla za novým životem tak dlouho, až došla do dandackých lesů, které obývaly šelmy, hadi, ptáci a několik asketů. Brzy po jejich příchodu se jim postavil do cesty rákšasa Virádha, kterého kdysi proklel bůh Kuvára a jedině Ráma ho mohl z jeho neblahého osudu rákšasy vysvobodit. Ráma s Lakšmanou jej přemohli, vykopali jámu, Virádhu do ní hodili a pohřbili ho. Virádha se tak mohl vrátit do své polobožské podoby. Před svou smrtí je poslal za asketou Sarabhangou bydlícím nedaleko. Když k němu trojice dorazila, asketa s nimi promluvil a poté opustil tento svět a vstoupil na nebesa, protože právě splnil úkol, který si sám uložil – spatřit Rámu. Trojice pak putovala od ášramu k ášramu a všude nějaký čas pobyla. Po deset let putovali v lesích Dandaky sem a tam a zajišťovali tak asketům bezpečnost, protože žádný rákšasa se tehdy neodvážil rušit rozjímání asketů a riskovat tak setkání s Rámou a jeho bratrem.\n\nJednoho dne se trojice vyhnanců rozhodla jít vzdát poklonu Agastjovi, největšímu asketovi široko daleko. Agastja je už očekával a po obvyklých zdvořilostech daroval Rámovi luk, který kdysi patřil Višnuovi a četné zázračné šípy, které nikdy neminuly cíl. Ráma dary s vděčností přijal a otázal se Agastji, kde by podle něj měli strávit zbytek vyhnanství. Agastja jim poradil dvě jódžany vzdálené místo zvané Paňčávatí u řeky Gódávarí. I vydal se Ráma se Sítou a Lakšmanou tím směrem. Cestou potkali supa Džatáju, synovce samotného Garudy, který Rámovi slíbil, že bude chránit Sítu děj se co děj, což Ráma s vděčností přijal. Když trojice dorazila do Paňčávatí, Lakšmana postavil jednoduché obydlí z hlíny a bambusu a všichni tři se zde usadili v domnění, že zde budou moci v klidu přečkat zbytek vyhnanství.\n\nJednoho dne s k Rámově chatrči přihnala démonka Šúrpanakha, sestra Rávany, a zahořela po Rámovi milostnou touhou. Nabídla mu sňatek, avšak Ráma zdvořile odmítl a nabídl jí za manžela bratra Lakšmanu. Když i ten odmítl, Šúrpanakha se strašlivě rozněvala a chystala se sežrat Sítu a poté přimět Rámu násilím, aby se stal jejím mužem. Jakmile se vrhla na Sítu, Lakšmana neváhal a uťal ji nos a obě uši. Šúrpanakha s hrozivým řevem utekla zpět do lesů. Zastavila se až v Džanastháně, kde sídlil její bratr Khara, a vše mu vypověděla. Khara ihned vyslal proti Rámovi čtrnáct démonů, aby se jeho neblahá sestra mohla ještě tentýž den nasytit Rámovy krve. Ráma však všechny démony pobil a Khara se rozhodl, že jej zabije sám. Shromáždil armádu o čtrnácti tisících rákšasech a vyjel s nimi zabít Rámu.\n\nOhromná bitva, na kterou se přišli podívat mnozí gandharvové, ršiové i siddhové, se tehdy odehrála před Rámovým ášramem. Zatímco Lakšmana ochraňoval Sítu, Ráma zdolával démony jednoho po druhém, až zbyl jen Khara a jeho pomocník Triširasa. V následném prudkém boji Ráma usmrtil nejdříve Triširasu a poté i Kharu. Sám vyvázl z boje jen se zraněním. Jakmile Khara zemřel, země se zachvěla a Rámovi přišli blahopřát mnozí asketi v čele s Agastjou.\n\nI když se zdálo, že jsou všichni démoni vyhubeni, bitvu přece jen přežil jeden démon. Jmenoval se Akampana a poté, co byl svědkem smrti Khary, se vydal na Lanku, kde sídlil Rávana, a vše mu podrobně vypověděl. Sdělil mu rovněž, že Rámu nelze přemoci v otevřeném boji, avšak lze jej zničit tím, že Rávana unese jeho manželku Sítu, kterou Ráma bezmezně miluje. Rávana poslechl rady Akampany a vydal se na místo, kde Ráma porazil armádu rákšasů. Mezitím se tam usadil rákšasa Máríča, který dobře věděl o Rámově síle a Rávanu od jeho úmyslu unést Sítu odradil. Po návratu Rávany na Lanku ho začala přemlouvat sestra Šúrpanakha, která se vysmívala jeho zbabělosti a nabádala ho, aby únos Síty uskutečnil. Rávana se tedy znovu vydal k Máríčovi a tentokrát se jím už nedal přesvědčit, aby od únosu upustil. Nařídil Máríčovi, aby se proměnil ve zlatou gazelu a potuloval se v okolí Rámova obydlí. Rávana předpokládal, že jakmile Síta gazelu spatří, zatouží po ní a pošle bratry ji ulovit; když bude osamocena, bude pro Rávanu snadnou kořistí.\n\nMáríča věděl, že kvůli tomu zemře, avšak musel poslechnout a udělal, co mu Rávana nařídil. Když Síta gazelu spatřila, poprosila Rámu a Lakšmanu, ať ji uloví. Lakšmana však pojal podezření, že se jedná o převlečeného démona, a proto se na lov gazely vydal pouze Ráma, zatímco Lakšmana zůstal v chatrči se Sítou. Rámovi se podařilo gazelu zabít až po dlouhé době. Zatímco však gazela umírala, opět se proměnila v Máríču, který z posledního dechu zařval mocným hlasem, který silně připomínal hlas Rámův. Síta, která i v daleké chatrči uslyšela tento řev, dostala o Rámu strach a poslal za ním Lakšmanu. Ten ji i přes počáteční protesty nakonec musel poslechnout. Jakmile Síta osaměla, Rávana na sebe vzal podobu potulného askety a přikročil k Sítě s prosbou o almužnu. Brzy však na sebe vzal svou vlastní podobu deseti hlavého obra a naléhal na Sítu, aby si jej vzala za muže. Razantně odmítla, načež ji Rávana násilím odvlekl do svého nebeského vozu a začal ujíždět na jih.\n\nSíta za jízdy křičela na všechny strany. Když uviděla na stromě spícího Džatájua, zakřičela na něj a on se probudil, vznesl se do výše a začal Rávanovi domlouvat, ať Sítu pustí. Když Rávana odmítl, Džatáju na něj zaútočil. Po dlouhé bitvě mu nakonec Rávana usekl obě křídla a nohy a Džatáju se zřítil k zemi takřka mrtev. Síta cestou ještě spatřila pět opic, i hodila jim svůj šátek tak, aby si toho Rávana nevšiml. Když přistáli v Rávanově paláci, Rávana ji chtěl okouzlit svým bohatstvím a docílit toho, aby se mu poddala, statečná Síta však zůstala věrna svému muži. Mezitím Ráma prohlédl léčku a utíkal, seč mu síly stačily, zpět do ášramu. Cestou potkal Lakšmanu, kterému vyčinil za to, že Sítu opustil, a do prázdného ášramu pak dorazili společně. Hledali Sítu po celém kraji, až našli polomrtvého Džátajua, který jim vypověděl, že Sítu unesl Rávana a mířil s ní k jihu.\n\nOba bratři se tedy vydali na jih, když se jim do cesty postavil mocný rákšasa a chtěl je oba sežrat. Bratři mu usekli obě paže a bezmocný démon poté vypověděl, že byl kdysi polobohem, avšak asketa Sthúlaširas jej prokel, takže na sebe musel vzít podobu rákšasy a konat děsivé skutky. Ráma je jediný, kdo ho může osvobodit. Stačí, když jeho tělo spálí v ohni. Ráma s Lakšmanou ho tedy spálili. Z ohně pak vyšla zářící bytost a řekla Rámovi, že pokud chce Sítu najít, musí dojít k jezeru Pampa, kde se nachází hora Ršjamúka, kde se čtyřmi společníky žije opičí král Sugríva. Ten bude vědět, kde Sítu hledat. Bratři se zaradovali a vydali se jižním směrem k této hoře.\n\nKdyž bratři dorazili na břeh jezera Pampy, byli uneseni jeho krásou. Zatímco kráčeli po jeho březích, z vrcholku hory je pozoroval opičí král Sugríva. Vyslal svého věrného rádce Hanumána, aby vyzvěděl, kdo tito dva cizinci jsou a co pohledávají v jeho zemi. Když mu oba bratři po pravdě vše vylíčili, Hanumán se vrátil zpět na vrcholek hory za svým králem a vše mu přetlumočil. Na to Sugríva sešel z hory a uzavřel s Rámou přátelství. Vypověděl mu o šátku, který Síta upustila, když ji unášel Rávana, a ukázal jej dojatému Rámovi. Poté Rámovi slíbil, že mu pomůže Sítu najít. Ráma se na oplátku zavázal, že pomůže Sugrívovi v čem si jen bude přát.\n\nSugríva na oplátku chtěl, aby Ráma přemohl jeho bratra Válího, který mu neprávem sebral manželku i trůn v Kiškindě. I když Váju patřil k nejsilnějším bytostem na Zemi, Ráma se ho nezalekl a souhlasil, že jej zabije. Předvedl pochybovačnému Sugrívovi svou sílu a vyslal ho k Vájovi, aby jej vyzval na souboj. Sugríva tedy došel před brány města Kiškindy a křikem bratra vyzýval k souboji, zatímco Ráma s Lakšmanou byli schováni za stromem, aby mohli Váju usmrtit svými šípy. Když se Váju přihnal, okamžitě zaútočil na Sugrívu. Ráma však nemohl do boje zasáhnout, když viděl, že bratři jsou od sebe k nerozeznání. Sugríva proto raději utekl na horu Ršjamúka, kde Váju nemohl vkročit. Na hoře se král s Rámou a jeho bratrem opět setkali; Ráma řekl Lakšmanovi, ať připevní Sugrívovi kolem šíje rozkvetlou liánu, díky které Ráma oba bratry dokáže odlišit. Lakšmana splnil Rámův příkaz a Sugríva se opět vydal před brány bratrova města.\n\nVálí se opět přiřítil a započal další bratrovražedný boj. Když začaly Sugrívovi docházet síly, Ráma vystřelil svůj šíp a zasáhl Váju tak prudce, že padl bezvládně k zemi. Před smrtí ještě poprosil Rámu, aby dohlédl na jeho nedospělého syna Angadu, kterého zplodil s manželkou Tárou, načež Ráma souhlasil. Když Sugríva viděl svého umírajícího bratra, litoval svého činu a slíbil Rámovi, že Angada se stane jeho nástupcem. Korunovace nového krále včetně slavnostního přislíbení trůnu Angadovi na sebe nedala dlouho čekat. Lakšmana a Ráma se však usadili v horské pustině, aby tam přečkali období dešťů.\n\nObdobí dešťů pomalu ustalo a Ráma začal vyhlížet poselstvo od Sugrívy, které mu mělo přinést zprávy o pátrání po Sítě. Sugríva si však jen užíval se svými ženami a k vyhlášení pátrání po Sítě se neměl. Učinil tak až na domluvu moudrého Hanumána. Sugríva tedy nechal seslat své ohromné vojsko čítající tisíce medvědů a opičáků. Mezitím však Ráma vyslal do královského paláce Lakšmanu, který měl králi připomenout jeho slib. Než Lakšmana došel do paláce, rozhněval se natolik, že zle králi za jeho chování vyčinil. Král a jeho nová choť Tára jej však uklidnili s tím, že vojsko už je na cestě do města a až Rávanu najdou, půjde s Rámou do boje celá opičí a medvědí armáda. Lakšmana se tedy uklidnil a spolu se Sugrívou se vydali za Rámou oznámit mu tuto novinu. Na radu Rámy Sugríva vyslal do všech světových stran své nejlepší vojáky, aby pátrali po Sítě. Jelikož byl Hanumán Sugrívův nejvěrnější a nejlepší rádce, svěřil mu Ráma prsten se svým jménem, aby jej předal Sítě, až ji najde. Snáze si tak získá její důvěru.\n\nJak minuly týdny, skupiny opičích vojáků se vracely s nepořízenou. Jen Hanumán, který byl se svou družinou vyslán na jih, šel neúnavně dále. Jeho skupina v čele s Agandou cestou porazila jednoho z asurů a cestou se zastavila i v podsvětí, odkud se dostala jen díky pomoci asketky, která střežila tamější končiny. Když pátrací skupina došla až na samý okraj jižního moře, všechny opičáky kromě Hanumána popadlo zoufalství nad jejich marným hledáním a nad tím, že je král ztrestá, až se vrátí s nepořízenou a navíc po lhůtě, kterou jim na pátrání stanovil. Lamentovali nad tím, že nenašli mocného Rávanu, který skolil i Džatájua. V tom k nim přistoupil Sampáti, nebeský pták a bratr Džatájua, který je už nějakou dobu zpovzdálí sledoval. Aganda mu vše vypověděl, jak odvážnou smrtí jeho bratr zemřel, a Sampátí na to prozradil, že Rávana unesl Sítu na ostrov Lanku, který leží za oceánem. Jedině Hanumán však vládl takovou mocí, že mohl přeskočit oceán a přesvědčit se, zda se Síta na Lance skutečně nachází a zda je stále na živu. Vylezl na horu na břehu moře a připravil se ke skoku.\n\nPečlivá příprava Hanumánovi pomohla k tomu, že nabyl obří velikosti a vymrštil se takovou silou, až se hora zachvěla. Letěl nad vodami oceánu a vody pod ním rychle míhaly. Když se mu do cesty postavila rákšasa Sinhika, roztrhal ji na kusy. Když se začaly břehy Lanky přibližovat, Hanumán se opět zmenšil do své normální podoby, aby na sebe nestrhl pozornost lanských obyvatelů. Počkal do setmění a zmenšil se tak, že nebyl větší než kočka, a nepozorovaně vklouzl do města a začal s pátráním po Sítě. Prohledal snad všechny komnaty ve městě, Sítu však ne a ne nalézt. Konečně se před ním objevil obrovský palác pečlivě chráněný strážemi, u kterého stál nebeský vůz Rávany. \n\nHanumán se vkradl do paláce, jehož chodby byly vyzdobeny drahokamy. Vstoupil do harému, kde poprvé spatřil Rávanu, avšak v opilé dřímotě. V harému Síta nebyla a ani v jiné z komnat. Zbývalo poslední místo, kde by mohla Síta být: ašókový háj za palácem. Jelikož se už rozednívalo, vybral si Hanumán jeden z ašókových stromů a ukryl se v jeho koruně, aby tam přečkal den. Za dne Hanumán konečně spatřil Sítu, kterou poznal podle šperků a její nevídané krásy. Nebyla však vhodná příležitost, aby s ní promluvil. Když se setmělo, přišel za Sítou do ašókového háje Rávana. Hanumán, stále ukryt v korunách, pozoroval, co se bude dít. Rávana nesmírně toužil po tom, aby mu Síta podlehla, ta však statečně odolávala všem jeho nabídkám.\nRávana se ji nemohl zmocnit násilím, protože kdysi si násilím podvolil nebeskou vílu Paňdžikasthalu, která si šla stěžovat Brahmovi a ten na Rávanu uvalil kletbu, podle které se Rávanovi při dalším znásilnění rozletí hlava na tisíc kusů. Rozhněvaný Rávana odešel od Síty se slibem, že za dva měsíce už bude jeho po dobrém či po zlém. Když Síta osaměla, Hanumán se přemístil do koruny stromu, pod kterým Síta seděla, a vyprávěl ji příběh o tom, jak se tam dostal a sdělil ji, že ji Ráma brzy vysvobodí, načež ji předal Rámův prsten. Síta mu po počáteční nedůvěře uvěřila a poslala po něm Rámovi vzkaz, ať si pospíší. Aby opičímu poslu Ráma uvěřil, řekla mu příhodu, kterou znala jen ona a Ráma, a dala mu šperk ze své hlavy. Hanumán se sní rozloučil a vydal se na cestu zpět.\n\nKdyž nepozorovaně vyklouzl z města, řekl si, že by měl ještě nepřátelům předvést svou sílu, která by obyvatele Lanky vystrašila a byli pak snáze porazitelní Rámovou armádou. I nabral na sebe Hanumán obří podobu a zpustošil ašókový háj, rozdrtil stráže a postavil se před palác, čekaje na nepřítelovu další reakci. Rávana na něj postupně vyslal osm obávaných synů svého ministra a poté pět svých nejlepších bojovníků, avšak Hanumán je všechny přemohl, obdržeje přitom jen zranění ve tváři. Rávana na něj tedy vyslal svého syna Akšu. Ten prostřelil Hanumánovu hlavu třemi šípy, avšak Hanumána nemohla zabít žádná zbraň díky milosti, kterou mu kdysi dal Brahma. Hanumánovi se brzy podařilo Akšu zabít a Rávana na něj vyslal svého nejstaršího syna Indradžita. Ten pomocí meditace prohlédl, že Hanumán nemůže být zabit zbraní, i mrštil po něm kouzelnou smyčkou, která ho spoutala a znehybněla. \n\nRákšasové předvedli Hanumána před Rávanu. Hanumán mu vypověděl, že bude pykat za své činy a že mocný Ráma přijde s obrovskou armádou a všechny rákšasy pobije. Dával Rávanovi zároveň naději na život, pokud se okamžitě vzdá a Sítu vrátí. Rávana odmítl a nechal Hanumánovi zapálit ocas a vyprovodit jej z města. Nezabil ho jen proto, aby nesklidil hanbu za zabití posla. Naopak Hanumán provazy nepřetrhl a neutekl jen proto, aby si lépe prohlédl město. Když se Síta dozvěděla o Hanumánově potupném trestu, přimluvila se u boha ohně Agniho, aby oheň Hanumánovi neublížil. Když si Hanumán prohlédl celé město, zbavil se pout a skákal ze střechy na střechu, dokud nepodpálil takřka celé město. Poté se mohutným skokem přenesl na břeh oceánu a uhasil v něm svůj hořící ocas. V tom si však uvědomil, že požár mohl ublížit i Sítě, proto se ještě jednou mohutným skokem přenesl do města, aby se přesvědčil, že je Síta v pořádku. Poté se vrátil zpět na pevninu ke svým druhům, kterým řekl, že Sítu našel a že je v pořádku.\n\nHanumánova družina se ihned vydal na cestu zpět. Těsně před Kiškindhou ještě opičáci stihli vyplenit králův Medový háj a opít se do němoty. Na to se už vydali rovnou do města, kde Hanumán vše vypověděl Rámovi a předal mu Sítin šperk.\n\nRáma brzy po vyslechnutí Hanumána vydal vojsku pokyn k pochodu. Hanumán jej vzal na záda, zatímco Lakšmanu nesl Aganda. Šli ve dne i v noci a brzy dosáhli jižního moře, kde se armáda utábořila a velitelé zasedli k poradě, jak překročit moře. Mezitím svolal k poradě své ministry a významné rákšasy i Rávana. Jeho mladší bratr Vibhišána mu moudře radil, aby vrátil Sítu Rámovi, a vyhnul se tak válce, která přinese obrovské oběti. Rávanu však už milostná touha pohltila natolik, že nebyl schopen dobrovolně Sítu vydat a poslal Vibhišánu pryč. Svolal na palácové nádvoří své nejvýznamnější ministry a bojovníky včetně svého dalšího bratra a zadal příkazy k chystání války. Na tomto shromáždění opět Vibhíšana domlouval králi, ať Sítu vrátí Rámovi. Rávana ani tentokrát nepovolil a Vibhíšana se vznesl vysoko nad město a následován čtyřmi věrnými služebníky odletěl na druhý břeh oceánu, kde tábořila opičí vojska.\n\nOpičí velitelé však byli nedůvěřiví k přiletícímu rákšasovi, avšak Ráma mu uvěřil a vzal jej pod svou ochranu, jak mu přikazoval prastarý zvyk. Ráma se Vibhíšany vyptával na přednosti a slabiny Rávany. Ráma, poznav ve Vibhíšanovi moudrou bytost, jej pak za přítomnosti opičích králů jmenoval novým králem Lanky. Na Rámův dotaz, jak mají překročit moře, je Vibhíšana odkázal na Sagaru, mocného boha moře. Tak započaly přípravy k uctění vládce moří, který se však neukázal ani po třech dnech Rámova intenzivního uctívání. Ráma se proto rozzlobil a vstřelil do moře z Višnuova luku Brahmův meč, který rozedmul vlny. Na to se vynořil Sagara a prosil Rámu, aby toho nechal, ať raději povolá opičáka Nalu, který je syn božského stavitele Višnukarmana a dovede postavit most až na Lanku. Ráma učinil, co Sagára řekl, a brzy na oceánu vznikl most až k Lance.\n\nZatímco se Ráma s opičí armádou připravoval k útoku, Rávana se pokoušel vyslat do opičí armády zvědy, avšak Vibhíšana je vždy odhalil a předvedl před Rámu, který je poslal k Rávanovi. Rávana se ještě pokusil lží o porážce Rámy a jeho armády přimět Sítu k poslušnosti, avšak ta raději žádala, aby ji Rávana usmrtil. Rávana to odmítl a zatímco se odebral s dalšími rákšasy na poradu ohledně obrany města, velitelé opičích armád se rovněž sešli k poradě. Díky Vibhíšanovi a jeho lidem byli dobře informováni o rozmístění obránců města, mohli tedy s rozmyslem naplánovat útok, který měl začít druhý den.\n\nPříštího rána opičí armáda obklíčila město. Ráma však ještě nedal povel k útoku a vyslal za Rávanou Angadu se vzkazem, že má poslední možnost se vzdát a uchránit tak všechny rákšasy včetně sebe před záhubou. Rávana i tentokrát odmítl a Dašarathův syn vydal pokyn k útoku. Nastala ohromná vřava, která trvala celý den i celou noc. Druhého dne, kdy stále probíhaly těžké boje, si Rávanův syn Indradžit řekl, že přišel čas začít kouzlit. Vznesl se do výše a učinil se neviditelným. Vystřelil obávanou Brahmovu smyčku po Lakšmanovi a Rámovi, která je oba spoutala. Poté jejich těla zasypal deštěm šípů a oba bratři padli nehybně na zem. Totéž učinil i s Nílou, Angadou a dalšími význačnými válečníky. Když Sugríva spatřil oba bratry ležet v kalužích krve, začal zoufat, avšak Vibhíšana mu vrátil naději sdělením, že sama bohyně Lakšmí stojí u obou bratří a nenechá je zemřít.\n\nKdyž se Rávana doslechl o smrti obou bratrů, přikázal svým démoním manželkám, aby naložily Sítu na nebeský vůz a z povětří ji ukázaly mrtvého Rámu. Síta ho spatřila ležet v kaluži krve a skutečně na chvíli podlehla dojmu, že je mrtev, avšak moudrá služebná Tridžáta ji spravila o tom, že je pouze v bezvědomí. Lakšmana a Ráma byli však těžce raněni a když Sugríva s Vibhíšanou uvažovali, co s nimi, sletěl z nebes Garuda, dotkl se obou bratří a ti opět ožili a nabyli síly. Když se Rávana dozvěděl o uzdravení obou bratří, začal na ně posílat své nejlepší rákšasy, avšak Hanumán, Angada, Níla, Ráma a Lakšmana je postupně všechny pobili. Rávana se proto proti nim vydal sám a z počátku se mu i dařilo v boji proti Hanumánovi a Lakšmanovi, které zranil, avšak když do boje vstoupil i Ráma, Rávana se dal na útěk zpět do města. Tam se dal do přemýšlení a vymyslel jediné: vzbudit ze spánku nejsilnějšího z rákšasů, svého mocného obřího bratra Kumbhakarnu.\n\nKumbhakarna bydlel ve strašlivé jeskyni, kam ho přišlo vzbudit královo poselstvo. Když je vyslechl, zašel za svým bratrem do paláce, se kterým promluvil, a poté už na nic nečekal a vrhl se na opičí vojsko. To začal zuřivě pobíjet a po tuctech pojídal jejich těla. Šeredně zranil Hanumána, avšak Sugríva mu brzy uťal nos a obě uši. V následném prudkém boji s Rámou přišel obr o obě ruce, nohy a nakonec i hlavu. Rávana byl zdrcen smrtí dalšího bratra a vyslal na Rámu své čtyři syny. I ti však byli zahubeni a Rávana vyslal na Rámu svého nejstaršího syna Indradžitu. Ten opět využil svých kouzelnických schopností a srazil k zemi svou nebeskou zbraní všechny význačné protivníky včetně Rámy a Lakšmany, kteří tu opět leželi jako bez života. Jeho zbrani unikl pouze Hanumán s Vinhíšanou. \n\nVelitel medvědího vojska, který byl oslepen Indradžitovou zbraní, Hanumánovi poradil, aby zaletěl do Himálaje a nasbíral tam léčivé byliny, které dokáží vyléčit i mrtvé. Hanumán nezaváhal a mohutným skokem se vznesl do výše a už se blížil k vrcholům Himálaje. Našel onu horu, avšak byl netrpělivý ve sbírání bylin, proto vyrval celý vrchol hory a zaletěl s ním na bojiště. Jakmile se vůně bylin roznesla po bojišti, Rámovi válečníci povstali živi a zdrávi, připraveni opět k boji. Hanumán pak zaletěl horu vrátit. Opičí a medvědí armády opět zaútočili na město. Indradžit si však tentokrát vymyslil novou lest: vykouzlil věrnou podobu Síty a před zraky opičí armády a Hanumána ji uťal hlavu. Opičáci polevili v boji a rákšasové tak začali získávat na převaze. Vibhíšana však vysvětlil, že to byla jen další lest a že Indradžit získává své kouzelnické schopnosti díky obětem, které přináší bohům. Opičí vojska proto vtrhla do obětiště Indražita uprostřed obětních rituálů Indradžita, takže byl značně oslaben. Po dlouhém boji Lakšmana svým šípem konečně Indražita zabil.\n\nKdyž se o tom doslechl Rávana, chtěl zabít Sítu, avšak jeho rádci ho přesvědčili o bezvýznamnosti tohoto činu. Rávana proto vyburcoval zbytky svých vojsk a sám vyjel proti Rámovi. Opičí vojska mu pobila zbytek armády, samotnému Rávanovi se nejdříve postavil Lakšmana, kterého Rávana těžce ranil šípem. Poté přijel i se svým vozem před Rámu. Indra, sledující tento západ z nebes, seslal vlastního vozataje Mátaliho, aby dovezl Rámovi vůz a nové zbraně, aby byl boj rovnocenný. Ráma s potěšením přijal Indrův dar a započal ukrutný boj. Když Ráma ranil Rávanu, jeho vozataj ho začal odvážet pryč. Rávana mu však přikázal vrátit se na bojiště. V době, kdy byli pryč, promluvil k Rámovi Agastja, který sledoval zápas z nebes společně s bohy: jestliže bude Ráma odříkávat sluneční mantru k uctění slunečního boha Súrji, zvítězí.\n\nRáma nakonec zdolal Rávanu Brahmovým šípem, který mu kdysi daroval Agastja. Rákšasové se na to rozprchli do všech stran. Po slavném vítězství se stal Vibhíšana novým králem Lanky. Když však před Rámu konečně přistoupila Síta, Ráma ji sdělil, že se již nesmí vrátit do jeho domu, protože ztratila svou čistotu, když pobývala tak dlouho v době démona. Síta, zdrcena Rámovým obviněním, přikázala Lakšmanovi, aby připravil hranici. Jakmile byla zapálena, Síta do ní vkročila doufaje, že jakožto čisté bytosti se jí plameny nedotknou. Brzy po jejím vkročení do plamenů z ohně vystoupili všichni hlavní bohové v čele s Brahmou a spravili Rámu o tom, že Síta je naprosto čistá, neboť je vtělením Lakšmí, a on sám je vtělením boha Višnua. Pak vystoupil z ohně bůh Agni a před zraky ostatních předal Rámovi nezraněnou Sítu. Síta tak byla očištěna od všech podezírání a pomluv, které by ji jinak stihly.\n\nKdyž Indra v této slavnostní chvíli požádal Rámu, ať vysloví jakékoliv přání a on mu jej splní, Ráma si přál, aby všichni mrtví, kteří bojovali na jeho straně, obživli a raněným se zacelily rány. A tak se také stalo. Ráma už toužil vrátit se co nejrychleji do Ajódhji, pročež mu Vibhíšana zapůjčil nebeský vůz, do kterého vlezl nejen Rávana, ale i všichni ostatní včetně všech opičích a medvědích válečníků. Všichni tito vojáci totiž toužili spatřit slavnou Ajódhju. Cestou ještě naložili manželky opičáků a slavnostně vkročili do Ajódhji, kde je už netrpělivě čekal Bharata. Hned další den byl Ráma slavnostně korunová novým králem a opičí a medvědí vojska se vrátila domů stejně jako Vibhíšana. Bharata se stal Rámovým spoluvladařem a společně vládli tisíce let.\n\nRáma už nějakou dobu vládl Ajódhji, když se sešli světci v čele s Agastjou, aby blahopřáli Rámovi za jeho vítězství. Agastja pak začal ze široka vyprávět o původu rákšasů:\n\nSám Rávana byl synem Sumálinovy dcery (Sumálina byl Brahmou pověřen ochranou vod) a askety Višravase. Jelikož chtěl dosáhnout bohatství a moci, aby se vyrovnal bratru Kuvérovi, vykonával takřka deset tisíc let tuhou askezi. Jelikož měl deset hlav, koncem každého tisíciletí si jednu uťal, až mu zbyla pouze jedna. I přistoupil k němu Brahma a řekl, že mu splní jakékoliv přání. Rávana si tehdy přál, aby ho nemohl zabít žádný bůh, gandharva, jakša, asura, rákšasa ani pták či had. Brahma mu toto přání splnil. Rávana na to osídlil se svými rákšasy Lanku, odkud nejdříve vyhnal Kuvéru a nakonec ho i zabil. Začal pak sužovat všechny tři světy a znásilňovat bytosti ženského pohlaví dle libosti. Troufl si utkat se i s nejvyššími bohy. Zplodil několik synů, Indradžita měl s Mandódarí, dcerou asury Máji. Jednoho dne Rávana navštívil ršiho Snatkumára, což byl syn samotného Brahmy, a ten mu sdělil, že ho jednou přemůže Višnu, který se vtělí do Dašarathova syna. Už tehdy si Rávana řekl, že unese jeho ženu a tím přiměje Dašarathova syna k boji. \n\nTím Agastja skončil svůj výklad a vrátil se do své chatrče.\n\nPo nějakém čase Síta otěhotněla. Ráma se pak zeptal svého přítele Bhadry, co si lidé povídají o něm a jeho rodině. Bhadra mu vypověděl, že lidé pomlouvají Sítu a nevěří, že mohla být tak dlouho s démonem bez toho, aniž by zůstala čistá. Podobně pomlouvali i Rámu za to, že se mu Síta nezošklivila po tak dlouhé pobytu v démoním doupěti. Ráma vyslechl tato slova a nařídil Lakšmanovi, aby Sítu odvezl nebeským vozem na břeh Gangy do poustevny Válmíkiho a nechal ji tam. Lakšmana tedy s těžkým srdcem splnil králův rozkaz. Sítu přijal Válmíki vlídně, stejně jako ostatní asketi v okolí.\n\nPo nějaké době přišli za Rámou asketi s žádostí, aby jim Ráma pomohl zabít Lavana, zlého panovníka, který měl to štěstí, že zdědil po svém spravedlivém bratru Madhuovi Šivův šíp. Lavana obývá zemi zvanou Madhuvana. Ráma tam vyslal svého bratra Šatrughnu, který se vydal na cestu s početným vojskem. Na radu Rámy se rozhodl utkat s Lavanou až počátkem období dešťů, kdy Lavana nebude útok čekat. Lavana se tedy rozhodl počkat do období dešťů ve Válmíkiho poustevně. Mezitím Síta porodila dva syny – Kušu a Lavu. Když nastalo období dešťů, Šatrugha vyrazil do boje a když našel Lavanu, vracel se zrovna z lovu a neměl u sebe Šivův šíp. Byl tedy porazitelný a Šatrugha jej usmrtil. Bohové mu slíbili splnit jedno přání, a Šatrugha si přál vládnout nad územím, kterému vládl Lavana. Bohové souhlasili a pojmenovali toto království Šúraséna.\n\nPo dvanácti letech Válmíki vyslal Kušu a Lavu, aby chodili po celé zemi a zpívali Rámájanu, kterou složil Válmiki a naučil ji oba bratry nazpaměť. Samotný Ráma se o této nádherné skladbě doslechl a nechal si hochy před sebe předvolat. Když mu onu skladbu zazpívali, Ráma pochopil, že jsou jeho synové a nechal poslat pro Sítu, aby před celým lidem předvedla svou čistotu. Síta poslechla a před celým lidem složila přísahu obsahující slova, že pokud Rámu nikdy nezradila, nechť ji přijme samotná Matka Země. Po těchto slovech se rozestoupila Země a Síta byla pohlcena Matkou Zemí. Ráma ji chtěl získat zpět, avšak bylo už pozdě. Po jedenácti tisících letech spravedlivé vlády Ráma se svými bližními vstoupil na nebesa, kde ho přijal sám Brahma.\n\nMezi badateli je často diskutována otázka, zda se příběh \"Rámájany\" může zakládat na skutečných historických událostech. Jisté je, že je z větší části zasazen do „reálného“ geografického prostředí. Geografická místa jako Kóšalsko, Ajódhja, Gája a mnohé další jsou skutečná místa na Indickém poloostrově.\n\nCo se týče Lanky, hlavního sídla Rávany, nelze ji s jistotou ztotožňovat s dnešní Srí Lankou. Hlavní linie příběhu je totiž situována do severní Indie a o Lance epos poskytuje jen velmi kusé, často nepřesné informace. Lanku proto badatelé spíše umisťují do oblasti mezi Džabalpurem a plošinou Čhótá Nágpur.\n\nNěkteré svéráznější interpretace, které se snaží prokázat historický základ \"Rámájany\", se pokusily dokonce doložit, že příběh Rámy má původ v harappské době či že příslušníci opičího lidu, z něhož pocházel Hanumán, by mohli být chybějícím článkem v evolučním vývoji člověka.\n\nEposy \"Rámájana\" a \"Máhábhárata\" se již od počátku letopočtu těšily v Indii obrovské oblibě. Byly inspirací pro indické dramatiky a básníky, kteří ve svých dílech velmi často odkazovali na příběhy z obou děl. Prestiž \"Rámájany\" velmi vzrostla poté, co došlo ke ztotožnění Rámy s Višnuem.\n\nV 90. letech byl v celostátní indické televizi odvysílán seriál \"Rámájana\" o 50 dílech. Seriál pokořil prakticky všechny rekordy ve sledovanosti a ihned po jeho skončení na nátlak veřejnosti došlo k jeho opakování.\n\nPříběh \"Rámájany\" je zachycen na nesčetných vyobrazeních a motivy z Rámova života jsou součástí nesčetných chrámů po celé Indii, Bengálsku i dalších zemích zejména Jižní a Jihovýchodní Asie.\n\nNejstarší překlad \"Rámájany\" do novoindického jazyka pochází z doby mezi 9.–12. stoletím; ze sanskrtského originálu ji převedl tamilský básník Kamban. Do ostatních jazyků byla \"Rámájana\" převáděna postupně, např. do bengálského jazyka ji poprvé převedl básník Krittibás Odžhá (14. století).\n\nV českém jazyce \"Rámájana\" vyšla v roce 1957 v přebásněném překladu Oldřicha Friše pod názvem \"Rámájanam\". V roce 2000 byla vydána převyprávěná verze v překladu Dušana Zbavitele.\n\n\n"}
{"id": "147168", "url": "https://cs.wikipedia.org/wiki?curid=147168", "title": "Adoptivní císaři", "text": "Adoptivní císaři\n\nJako adoptivní císaři se nazývají císaři vládnoucí v letech 96 n. l. (po zavraždění Domitiana) až 192 n. l. Císař si za svého života našel nástupce, kterého adoptoval za svého syna, tito nástupci se nazývají adoptivními císaři.\n\nDělo se tak i proto, že císař neměl potomky nebo zemřeli před tím, než dosedli na trůn. V některých případech to bylo i kvůli tomu, že musel vyhovět armádním velitelům, aby zabránil dalším povstáním (jako např. Nerva a Traianus se stal prvním císařem, který nebyl původem z Říma). \n\n\nLetopočty uvedené v závorce udávají roky, ve kterých tito císaři vládli.\n"}
{"id": "147170", "url": "https://cs.wikipedia.org/wiki?curid=147170", "title": "VK Třebíč", "text": "VK Třebíč\n\nVolejbalový klub Třebíč (jinak též VK Třebíč), dříve také TJ OA Envinet Třebíč a TJ SEŠ Třebíč je třebíčský ženský volejbalový klub. Založen byl v roce 1979 ze školního kroužku volejbalu, který přešel pod TJ Spartak Třebíč.\n\n\nV roce 1979, se klub stal součástí \"TJ Spartak Třebíč\", v roce 1985 přestupuje do \"TJ Rudá hvězda Třebíč\", také jsou na ZŠ T. G. Masaryka v Třebíči založeny třídy se zaměřením na volejbal, v roce 1987 se ženský tým zúčastnil turnaje v NDR a obsadil 2. místo. Roku 1990 se družstvo přejmenovalo na \"TJ SEŠ Třebíč\" a o dva roky později na TJ OA Třebíč. V roce 1994 postoupily dorostenky do dorostenecké ligy. Sezóna roku 1994 byla úspěšná pro tým starších žaček, vyhrály ve švýcarském Lucernu. V sezóně 1996/1997 postoupily juniorky do 1. ligy ČR, roku 2000 starší žákyně získaly titul \"Sportovní kolektiv roku\".\n\n\n"}
{"id": "147172", "url": "https://cs.wikipedia.org/wiki?curid=147172", "title": "Točník (rozcestník)", "text": "Točník (rozcestník)\n\nNázev Točník má více míst:\n\n\n\nNázev Točník má také:\n"}
{"id": "147174", "url": "https://cs.wikipedia.org/wiki?curid=147174", "title": "Pečeť", "text": "Pečeť\n\nPečeť (latinsky sigillum) je grafické znamení vytištěné, vytlačené či připevněné na písemnosti (nebo jiném předmětu). Slouží k ověření jeho pravosti. Pečeť na sobě obvykle nese grafický zpracovaný symbol totožnosti majitele. Razidlo, kterým se pečeti dodává její grafická podoba, se označuje jako \"pečetidlo\" nebo \"pečetní typář\". Dle Karla Müllera je považováno za typář i kovové razítko, kdy rozdíl mezi ním a \"klasickým\" pečetidlem je ve způsobu provedení řežby typářové destičky a ve způsobu otiskování, přičemž funkce zůstává stejná.\n\nStudiem pečetí se zabývá sfragistika, jedna z pomocných věd historických. Její základy položil na konci 17. století německý pastor Johann Michael Heineccius. Určitou dobu byla považována za součást sémiotiky – nauky o znameních na listinách.\n\nEtymologie slova pečeť je nesporně slovanská. Souvisí s cejchováním, vypálením znaku. Tyto vlastnické a rozlišovací značky na kůži zvířat, na domech, na rybářských lodích, na kmenech stromů, apod. jsou aplikovány v různých kulturách dodnes. Tento název ovlivnil jeden z německých výrazů pro pečeť - \"Petschaft\" či maďarského \"pecsét\". Většina evropských jazyků však používá slova vycházející z původního latinského \"sigillum\" či řeckého \"sfragis\".\n\n\nPečetní látka musí být dostatečně pružná a pevná kvůli schopnosti otisknout do ní typář a otisk uchovat. V českých zemích se používalo vosku, na jih od Alp se používaly buly (kvůli panujícím klimatickým podmínkám). Pečeti vycházejí také z místní tradice a místních zdrojů surovin (např. v Mezopotámii byla jako nejstarší pečetní látka používána hlína) a také z ceny pečetních materiálů. Nejstarší hliněné otisky nalezneme již od 4. tisíciletí př. n. l., v arabském světě se hlína používala až do 8. století našeho letopočtu. Původní pečetní vosk byl včelí s různými příměsemi, od 17. století dodnes se používá španělský pečetní lak (vosk s příměsí silic a olejů).\n\nBarva pečetí může být různá, od přírodních přes červenou, zelenou po černou. Barva závisí na použitém přídavku do pečetního vosku. U černých vosků to byly saze, u zelených měděnka a u červených pečetí rumělka. Barvení pečetí se objevuje od 12. století v Anglii a barva je prvním viditelným indikátorem významu vydavatele listiny. Nejcennější barvou je červená, poté následuje zelená, černá a přírodní. V této hierarchii lze nalézt také výjimky a to např. u francouzských králů, kteří pečetili své listiny zeleným pečetním voskem. Královská města zase používala vosku červeného na rozdíl od měst poddanských, která pečetila zeleně. Černou barvou pečetila církev, ve velké většině faráři, ale černý vosk používal také např. velmistr Řádu německých rytířů. Další používanou pečetní látkou bylo nezkvašené pšeničné těsto – tzv. oplatková pečeť (dává se pod kryt papíru). U úředních písemností, zejména v 19. století, se používalo tzv. slepé pečetění – otisk typáře do papíru.\n\nU pečetí existuje celá řada různých tvarů, od klasických kulatých přes oválné (většinou prstenové) až po víceboké, pečeti ve tvaru čtyřlístku, hrušky apod. V českých zemích se objevují také štítovité pečeti – to jsou většinou pečeti městské, ale výjimečně také mohou být i šlechtické.\n\nStejně jako u tvarů rozlišujeme rozsáhlé spektrum i u velikostí pečetí. Nejmenší dosahují rozměrů okolo 10 mm, největší až 150 mm. U nejstarších merovejských listin je pečeť připevněna v pravém dolním rohu skrz pergamen, později je pečeť přivěšena mimo listinu a její velikost se tedy může zvětšovat. Buly jsou díky váze kovu, ze kterého jsou vyrobeny, podstatně menší, asi kolem 40 mm.\n\nPečeť může být k dokumentu přitištěna (hlavně v novověku), kromě toho se také často setkáváme s jejím \"přivěšením\" nebo \"zavěšením\":\n\n\nU významnějších listin, kde hrozilo při jejich manipulací či stářím poškození, se pro visící pečeti zhotovovala speciální pouzdra, vyrobená nejčastěji ze dřeva či kovu, která měla za úkol celou pečeť chránit před nepříznivými vlivy či fyzickým poškozením.\n\nZakladatel vědecké sfragistiky v Německu a přední heraldik kníže Bedřich Karel I. Hohenlohe-Waldenburg vytvořil základní typologii dělení pečetí do pěti skupin:\n\n\nPečetní legenda je text, který je součástí grafického provedení pečeti. Je stejně důležitá jako pečetní obraz, s nímž je také spojována. V západní části Evropy se jako jazyk používá latina, ve východní části řečtina. Ve vrcholném středověku se objevují také národní jazyky, nejstarším je francouzština objevující se v 11. a 12. století. U nás se od 80. let 13. století ojediněle objevují čeština a němčina. Nejstarším písmem na pečetích byla kapitála, v době gotiky se objevují unciální prvky. Jméno majitele a jeho tituly se uváděly v nominativu, později se objevilo slovo \"Sigillum\" (latinsky \"pečeť\"), které se postupem doby proměnilo pouze v písmeno \"S\". V technickém přepisu se oddělují jednotlivé řádky textu pečetní legendy lomítkem.\n\n\n\n\n\n\n\nMezi zvláštní druhy pečetí úzce vázané na své prostředí, zejména v církevní hierarchii, lze jmenovat např. rybářský prsten používaný papeži k uzavíraní tajné korespondence a v pozdější době k pečetění papežských breve nebo tzv. elekční pečeti tj. pečeti ještě nevysvěcených biskupů. V českém prostředí jsou nejznámější elekční pečeti olomouckého biskupa Bruna ze Schauenburku používané v letech 1245-1247.\n\nV období zejména 18. století, kdy došlo k prudkému nárůstu diplomatického materiálu a bylo by velmi nákladné a zdlouhavé připravovat celý proces pečetění, používalo se u velké většiny méně významných písemností místo klasické pečeti pouhého nakreslení kruhu, do kterého byla vepsána písmena L.S. jako zkratka latinského \"locus sigilli\", případně \"locus sigillorum\", což v překladu znamená \"místo pečeti\". Zpravidla poté následoval ještě podpis vyhotovitele nebo kompetentní osoby.\n\n\n\n"}
{"id": "147183", "url": "https://cs.wikipedia.org/wiki?curid=147183", "title": "Nové Hodějovice", "text": "Nové Hodějovice\n\nNové Hodějovice () jsou bývalá samostatná obec, dnes součást Českých Budějovic 6. Představují největší ves v rámci českobudějovické aglomerace, nově vzniklou ve 20. století. Na rozdíl od ostatních vsí této skupiny též představují jasně ohraničenou samostatnou jednotku.\n\nNové Hodějovice začaly vznikat na počátku 20. století jakožto zástavba z rodinných domků na okraji Starých Hodějovic, jichž byly zpočátku součástí. V roce 1930 měly 84 domů a 538 obyvatel a stále rostly. V roce 1957 se staly samostatnou obcí, ale již v roce 1963 byly spojeny s Českými Budějovicemi a v roce 1970 se staly sídelní jednotkou obvodu České Budějovice 6. V roce 2001 vykazovaly podle sčítání lidu 291 domů a 845 obyvatel. V roce 2011 měly Nové Hodějovice 903 obyvatel podle trvalého bydliště a 887 obyvatel podle obvyklého pobytu. V Nových Hodějovicích se nachází kostel Panny Marie Královny Andělů vystavěný v roce 1938 a u něj z Budějovic přivezená socha Immaculaty z roku 1727.\n\nPoblíž Nových Hodějovicíc se také nachází odkaliště.\n\n\n"}
{"id": "147187", "url": "https://cs.wikipedia.org/wiki?curid=147187", "title": "CAESAR", "text": "CAESAR\n\nCAESAR (CAmion Équipé d'un Système d'ARtillerie) je samohybná houfnice ráže 155 mm s délkou hlavně 52 ráží instalovaná na podvozku nákladního auta 6X6 nebo 8X8. Byla vyvinuta firmou GIAT Industries a je ve výzbroji Francouzské armády.\n\nPrvní objednávka na 5 houfnic byla podepsána 20. září 2000. Prvních pět kusů bylo dodáno v roce 2003. Po armádních zkouškách bylo objednáno dalších 72 kusů na konci roku 2004.\n\nCAESAR je kolová, autonomní 155mm houfnice. Sama může převážet 18 dělostřeleckých nábojů. Její obsluhu tvoří 5 vojáků, v případě nouze stačí jen 3.\n\nVzduchem je přepravitelná transportními letouny C-130 nebo A400M nebo vrtulníky CH-53.\n\nCAESAR je také ve službě u thajské armády.\n\nV roce 2006 bylo pro export určeno dalších 76 houfnic. Podle nepotvrzených zpráv má být zákazníkem Saúdská Arábie.\n\n"}
{"id": "147188", "url": "https://cs.wikipedia.org/wiki?curid=147188", "title": "Koksovna Jan Šverma", "text": "Koksovna Jan Šverma\n\nKoksovna Jan Šverma, dříve Koksovna Ignát, v Mariánských Horách se začala stavět v roce 1890, tedy v době hloubení jámy budoucího dolu Ignát. Byla vybudována jako integrální součást dolu a byla ve své době největší v celém revíru. Roku 1918 se stala samostatným podnikem. Původní baterie systému Otto a Koppers a Still byly v letech 1959–1962 nahrazeny typem SA a v letech 1967 a 1974 typem S1. Roku 1952 se stala součástí OKK. Produkce byla ukončena koncem roku 2010.\n\nVyráběn byl především koks používaný jako topivo a redukční činidlo pro vysoké pece. Ten byl kromě vnitrostátního použití také exportován do Maďarska, Švýcarska, Německa, Rakouska a Polska. Vedlejším produktem byl koksárenský plyn, který využívaly dusíkárny, elektrárna a Vítkovické železárny. Dalšími produkty byl benzol, dehet a síran amonný.\n\nInformační stránka na webu OKK a.s.\n"}
{"id": "147189", "url": "https://cs.wikipedia.org/wiki?curid=147189", "title": "Ramiz Alia", "text": "Ramiz Alia\n\nRamiz Alia (18. října 1925 Skadar – 7. října 2011, Tirana) byl albánský komunistický politik a prezident. Jako generální tajemník Albánské strany práce byl de facto vůdcem země po Enveru Hodžovi mezi lety 1985 a 1992.\n\nHodža si Aliu vybral jako svého nástupce převážně proto, že podporoval jeho politiku izolace a naprosté soběstačnosti. Od roku 1961 byl Ramiz Alia členem politbyra. Na přelomu 80. a 90. let provedl a podpořil určité změny, které požadovali demonstrující Albánci; ti se však s jeho postupem neztotožnili a dále žádali jeho odstoupení. Alia odstoupil z funkce 3. dubna 1992 poté, kdy Demokratická strana Albánie vyhrála na jaře volby. Jeho nástupcem byl zvolen Sali Beriša.\n"}
{"id": "147192", "url": "https://cs.wikipedia.org/wiki?curid=147192", "title": "Kubánská revoluce", "text": "Kubánská revoluce\n\nKubánská revoluce v 50. letech 20. století znamenala svržení Batistova režimu Hnutím 26. července a ustanovení nové kubánské vlády vedené Fidelem Castrem. Revoluce začala útokem na kasárna Moncada 26. července 1953 a skončila 1. ledna 1959, kdy Batista opustil zemi a města Santa Clara a Santiago de Cuba byla obsazena revolucionáři.\n\nDějiny kubánské revoluce sahají až do roku 1898, kdy se Kuba po porážce Španělska ve španělsko-americké válce stala nezávislou republikou. V letech 1898–1902 americké ozbrojené síly okupovaly a spravovaly Kubu na základě tvrzení, že existuje potřeba přechodného období, které Kubu připraví na vlastní vládu. Americké jednotky opustily zemi po prvních prezidentských volbách.\n\nNásledující období až do roku 1930 se vyznačovalo mnoha stávkami – odehrávaly se lokální i celostátní stávky za zvýšení mezd, osmihodinovou pracovní dobu a uznání odborových organizací, byly uspořádány kampaně proti zavedení povinné vojenské služby, odehrály se ohromné demonstrace proti chudobě a vysokým životním nákladům atd. Všechny tyto projevy vzpoury vyvolávaly vládní represe proti radikálním skupinám.\n\nBěhem tohoto období se v prezidentském křesle vystřídalo několik osob. První výraznější postavou byl generál Gerardo Machado zvolený 20. května 1925, později známý jako „Řezník z Las Villas“. Za jeho vlády Kuba ještě výrazněji prohloubila svou závislost na USA. Krvavá Machadova diktatura byla nakonec svržena 7. srpna 1933 generální stávkou a povstáním. 20. srpna 1933 se kubánským prezidentem stal Carlos Manuel de Cespedes, bývalý velvyslanec ve Washingtonu, jeho režim se ale zhroutil po pouhých 21 dnech. Byl svržen proslulou „Vzpourou seržantů“, vedenou tehdy neznámým Fulgencio Batistou y Zaldivar.\n\nV roce 1933 Machadova vláda započala s úspornými opatřeními, vztahujícími se také na armádu. Tvrdě zasaženi byli zejména poddůstojníci, jejichž platy byly výrazně sníženy a služební postup zastaven, Batista tak na hlavní základně Campo Colombia postupně začal získávat přívržence pro myšlenku svržení režimu. Iniciátorem poddůstojnické vzpoury bylo politické studentské seskupení (Directorio de Estudiantes Revolucionarios), které dosadilo posléze do funkce prezidenta republiky profesora Ramóna Graua San Martína, který svěřil armádu do rukou právě Batistovi. Grau San Martínův nacionalistický režim ale nebyl podporován USA, které jej neuznaly.\n\nV lednu 1934 se zhroutila koalice mezi studentskými skupinami a Batistou, který Grau San Martína přinutil k rezignaci a vládl poté sám pomocí loutkových prezidentů. Hlavní roli v zemi převzala Batistova armáda.\n\nOd roku 1940 se po dobu čtyř let stal Fulgencio Batista prezidentem země. V roce 1940 byla na Kubě přijata nová ústava omezující rozlohu pozemkového fondu a ve vládě byli dokonce zástupci komunistů. Jeho režim zpočátku neměl s USA dobré vztahy, ale to se později zlepšilo, zejména poté, co Batista devátého prosince 1941 po útoku na Pearl Harbor vyhlásil válku mocnostem Osy, Kuba začala sloužit jako výcvikový prostor pro americké a britské piloty a Spojeným státům byly také poskytnuty všechny námořní základny. USA odměnou za to vykupovaly produkci cukru a poskytly Batistově režimu štědré půjčky. Batista v roce 1943 dokonce navázal diplomatické vztahy se Sovětským svazem.\n\nDo roku 1949 se vystřídalo na Kubě několik prezidentů a několik vládních kabinetů, nijak se ale nezměnila daná politická a ekonomická situace. Podruhé se Fulgencio Batista dostal do čela země vojenským pučem v roce 1952. Situace se tehdy vyvinula takto: Předpokládalo se, že ve volbách v roce 1952 zvítězí kandidát demokratických sil Roberto Agramonte.\nSměr politického vývoje přerušil na jaře téhož roku Batistův státní převrat, kterým byl sesazen Carlos Prío Socarrás a prezidentem se sám jmenoval vůdce puče. Nové volby byly odloženy na neurčito, byla zrušena ústava z roku 1940 a zakázány odborové organizace. Od března 1952 do prosince 1958 zavraždila armáda a policie, za politického teroru při potlačování demokratických svobod na Kubě, asi 20 tis. osob.\n\n26. července 1953 došlo k neúspěšnému útoku na druhé největší kasárny země – Moncada v Santiagu de Cuba. Vedoucí postavení při něm měl mladý právník Fidel Castro Ruz, známý člen opoziční Studentské federace.\n\nFidel Castro se narodil 13. srpna 1926 jako nemanželské dítě. Jeho otec byl značně bohatý statkář majitel plantáží s cukrovou třtinou, který dal svým synům to nejlepší vzdělání, kterého mohli na Kubě dosáhnout. Od roku 1945 Castro studoval na Právnické fakultě. Jako prezident Studentské federace vystupoval značně radikálně proti sociálním nerovnostem, čímž vešel na veřejnosti ve známost. Ještě známějším se stal po vystudování. V roce 1948 se oženil a narodil se mu syn.\nJako právník v té době aktivně vystupoval v celé řadě sociálně a politicky motivovaných procesů a dokonce v roce 1952 podal žalobu na diktátora Batistu za porušování ústavních práv.\n\nPo útoku na kasárna Moncada byl společně s ostatními revolucionáři zatčen. Život mu zachránilo jen to, že neuvedl své jméno, podle pokynů měl být totiž zastřelen, údajně na útěku. Od 16. října téhož roku začal soud. Fidel Castro při procesu odmítl obhájce a hájil se sám. Po 72 dnech samovazby vystoupil před soudní tribunál s obhajobou, která se stala v podstatě programem tzv. Hnutí 26. července.\n\nNakonec byl Castro odsouzen na 15 let vězení. Byl však záhy propuštěn poté, co byl v roce 1955 pod vojenskou kontrolou voleb Batista oficiálně zvolen prezidentem a v rámci amnestie propustil uvězněné účastníky útoku na kasárna Moncada. Castrovi byl vysloven zákaz vystupování na veřejnosti, a proto 7. července odletěl z Kuby do Mexika, kde se pustil do organizování guerillového Hnutí 26. července. Toto hnutí bylo složeno především z mladých liberálů.\nV Mexiku se Castro seznámil s Ernestem Guevarou, lékařem z Argentiny, který se připojil k Hnutí 26. července a stal se jedním z jeho nejbližších spolupracovníků. V létě 1956 byl F. Castro mexickými úřady zatčen a obviněn z konspirace proti kubánské vládě a přípravy atentátu na kubánského prezidenta a z překračování mexických zákonů.\nZačátkem září 1956 se v Mexico City sešel Castro s José Antoniem Echeverríou, představitelem revolučního hnutí studentů, a vydali společné prohlášení o boji proti Batistovi. Prohlásili, že povstání je připravené natolik, že Kubu bude možno osvobodit již v roce 1956.\n\nPři svém pobytu v Tuxpanu v Mexiku objevil Fidel Castro na řece Pontepec starou loď. Její rozměry byly 19 m délka a 4,5 m šířka. Nevelká loď dokázala plout rychlostí jen asi 16 km/hod. 15. listopadu 1956 oznámil Castro světové veřejnosti, že je připraven k ozbrojenému boji a k expedici na Kubu. Jachta Granma vyplula 25. listopadu 1956 z mexického Tuxpanu.\n\nCesta kolem Jamajky trvala týden a byla dlouhá přes dva tisíce kilometrů. Již 2. prosince 1956 se 82 Kubánců vedených Fidelem Castrem, Raúlem Castrem, Camilem Cienfuegosem a Che Guevarou tajně vylodilo na území Kuby na Playa de las Colorades s cílem připravit povstání.\n\nVýsadek revolucionářů byl záhy zpozorován a armáda na jeho likvidaci nasadila početné vojenské oddíly a letectvo. Dva dny po vylodění, v době, kdy Castro se svým oddílem již směřoval k Sieře, se roznesla zpráva, že spolu se svými spolupracovníky krátce po přistání zahynul. Na domluveném místě v horách Sierry Maestro se po patnácti dnech pronásledování sešlo pouze 14 (v některých pramenech 12) ozbrojených mužů.\n\nK všeobecnému povstání, se kterým počítali, nedošlo. Pod vedením Castra se postupně vytvořila partyzánská ozbrojená skupina, která měla svoje centrum v těžko schůdných oblastech zalesněného pohoří Sierra Maestra. Castrova izolovaná skupina se komplikovaně vyrovnávala s divočinou Sierra Maestra a jen s největšími obtížemi mohla působit na úplném okraji širokého hnutí lidového odporu. Castrova skupina byla téměř úplně odříznuta od okolního světa a neměla kontakty s dalšími protibatistovskými organizacemi, ani s Castrovým „vlastním“ Hnutím 26. července.\n\nPřibližně za půldruhého měsíce po vylodění, v polovině ledna 1957, svedl partyzánský oddíl Fidela Castra svou první vítěznou bitvu. Objektem útoku se stala nevelká vojenská stanice v La Platě, umístěná na východním pobřeží provincie Oriente. I když nešlo o velkou akci, celá země se dozvěděla, že Castro a jeho přívrženci žijí a jsou schopni boje.\n\nK závažné události došlo 13. března 1957 v Havaně. Členové Studentského direktoria podnikli útok na prezidentský palác s cílem zabít Batistu. Podařilo se jim proniknout až do kanceláře Batisty v druhém patře, ten ale krátce před útokem odešel, což mu zachránilo život. V příštích okamžicích se překvapené vojsko vzpamatovalo a zaútočilo na povstalce.\n\nDošlo ke krátké, ale krvavé bitvě, v níž většina útočníků padla. V době, kdy se povstalci probíjeli do prezidentského paláce, se jiná skupina příslušníků Direktoria zmocnila rozhlasu a oznámila, že Batista je mrtev. Předseda Fedrace univerzitních studentů J. A. Echeverría vyzval lid k revoluci. Po opuštění rozhlasu byl ale na ulici zabit.\n\nAčkoliv si Fidel Castro dnes přisvojuje zásluhy na této akci, nic o ní nevěděl a ani ji neschvaloval. Dozvěděl se o ní pouze nepřímo. I přesto se z Echeverríi a dalších obětí mezitím stali revoluční mučedníci a 13. březen je každoročně připomínán jako významný mezník v historii Castrovy revoluce. Ti, kteří přežili útok na prezidentský palác, později založili nezávislé guerillové oddíly v pohoří Escambray, tzv. „Druhou Escambrayskou frontu“.\n\nK jedné z nejkrvavějších bitev v rámci protibatistovského povstání došlo 5. září 1957. Námořní základny v Cienfuegos, asi 360 km od Havany, se zmocnili vzbouření námořníci a členové civilních odbojových skupin. Námořníci rozdali zbraně lidem v okolí. Předpokládali, že dojde k simultánnímu povstání v Havaně, které však selhalo kvůli nedostatečné koordinaci, přestože bylo odpáleno asi dvanáct náloží. Vládním pozemním a leteckým silám se nakonec podařilo vzbouřence rozprášit po tvrdém boji zblízka. Vzpoura byla nakonec potlačena, ale poblíž Sierra de Trinidad byla otevřena druhá povstalecká fronta (vedená Raúlem Castrem), nacházející se pouhých 100 kilometrů od důležitého komunikačního centra Santa Clara.\n\nNáslednou Třetí frontu v oblasti Santiaga de Cuba a působící také v oblastech El Uvero a El Cobre vedl Juan Almeida. Situace v zemi se stále více stávala pro režim neudržitelnou. Batista proto vypsal na 1. června 1958 volby ve snaze uklidnit situaci.\n\nMezitím však partyzáni v horách získávali stále více spojenců. Ve snaze zvládnout složitou situaci nabídl Batista povstalcům 3. dubna 1958 amnestii, na což však oni 9. dubna 1958 odpověděli výzvou ke generální stávce, kterou ale vojsko v zárodku ještě potlačilo. Batista si však byl vědom velkého nebezpečí, a proto se v květnu téhož roku rozhodl pro likvidaci partyzánských jednotek.\n\nPartyzáni v té době získali fotodokumentaci z americké vojenské základny Guantanámo z nakládání amerických napalmových pum do kubánských bombardérů, které nemilosrdně vypalovaly vesnice v oblasti ovládané povstalci. Fotografie, které předali revolucionáři sdělovacím prostředkům v USA, měly velkou odezvu na veřejném mínění, které se stavělo stále negativněji vůči činnosti stávajícího kubánského prezidenta a vlády.\n\n27. června přepadli partyzáni několik autobusů převážejících americké důstojníky ze základny do Santiaga. Zajatcům přímo ukázali některé napalmem zcela zničené vesnice. Zajatí vojáci se obrátili dopisem na amerického konzula na Kubě s žádostí o zastavení ničivého bombardování. Americký konzul Wolam a velvyslanec USA v Havaně A. T. Smith vyjednali přerušení bombardování, což umožnilo povstalcům přeskupit svoje vojska a ubránit Sierru Maestro.\n\nKdyž povstalecká armáda odrazila definitivně ofenzívu vládních vojsk a fronty se stabilizovaly, obdržel Che Guevara rozkaz k přesunu svých jednotek do střední provincie Las Villas. Hlavním úkolem partyzánů v této oblasti bylo systematicky narušovat dopravu a spoje mezi východem a západem ostrova. Che Guevara, který byl určen jako velitel pochodu, byl současně pověřen, aby se spojil se všemi politickými ozbrojenými skupinami, operujícími v Las Villas.\n\n600 km dlouhý „velký pochod“ začal 31. srpna 1958 a trval do 16. října téhož roku. Od září docházelo k narůstání dezercí kubánských vojáků a k jejich přechodům k povstalcům. Během listopadu a prosince přerušila povstalecká vojska všechny cesty a spoje v Las Villas.\n\nNa hlavní dálnici, vedoucí přes celou Kubu, byl zničen most přes řeku Tuynicay. Hlavní trať byla přerušena na několika místech. Ostrov byl rozdělen na dvě části. Vládní vojska, izolovaná v provincii Oriente, mohla být podporována pouze ze vzduchu. Zde probíhaly nejúpornější boje a postavení vládních vojáků se stávalo každým dnem beznadějnější.\n\nKoncem roku 1958 bylo Batistovo vojsko zcela demoralizováno a poraženo i přesto, že ani početně ani výzbrojí se Povstalecké vojsko vládnímu zdaleka nevyrovnalo. Fidel Castro se svou vojenskou skupinou dobyl a obsadil Santiago de Cuba, kde byl nadšeně obyvatelstvem přijat. V prosinci byl sveden pod vedením Che Guevary třídenní vítězný boj o město Santa Clara, čímž byla otevřena cesta k útoku na Havanu.\n\nÚdery povstaleckého vojska v horách i odpor ve městech ochromily moc vlády natolik, že se koncem prosince 1958 zhroutila. 1. ledna 1959 v 01 hod. opustil prezident Batista letecky Kubu a o den později – 2. ledna 1959 – vstoupily do hlavního města oddíly povstalců vedené Ernestem Che Guevarou a Camilem Cienfuegosem.\n\n8. ledna přijel do Havany tehdy 33letý vůdce partyzánů Fidel Castro. 13. ledna 1959 vynesl Revoluční tribunál první rozsudky smrti nad aktivisty Batistova režimu. Bylo to v době, kdy ještě sdělovací prostředky USA povstání na Kubě hodnotily velmi pozitivně. V první vládě, která vznikla 5. ledna 1959, Fidel Castro nebyl. Předseda vlády, opoziční právník Miro Cardone, do vlády jmenoval především členy umírněného Hnutí 26. července.\n\nPrezidentem se stal Manuel Urrutia Lléo, který se partyzánských bojů neúčastnil. Byl však všeobecně známý a kladně hodnocený pro svoji soudní objektivitu během svého působení v období Batistovy diktatury. Do pěti dnů po svém ustavení byla první kubánská vláda uznána nejen všemi zeměmi Latinské Ameriky, ale i USA, SRN, Velkou Británií, Španělskem a dalšími zeměmi.\n\nPoměrně krátce po vítězství revoluce došlo k dalšímu uvězňování kontrarevolucionářů a dokonce proběhl proces s jedním z čelních Castrových spolubojovníků Huberem Matosem. Internováno bylo asi 75 tisíc osob. Asi čtvrt milionu lidí, zejména inteligence a duchovní, opustilo v první emigrační vlně ostrov.\n\nPolitický vývoj na Kubě rychle akceleroval po vstupu Fidela Castra do vlády a po změně dalších členů vlády, která již 17. května vyhlásila nový zákon o pozemkové reformě, který však stávající prezident Urritia odmítl podepsat. Následně byl prezident Urrutia donucen vzdát se moci a odstoupit.\n\nDo čela Kuby nastoupil radikální prezident Osvaldo Dorticós Torrado, ale ani na tuto politickou změnu USA nijak nereagovaly. Do čela vlády byl postaven Fidel Castro, který se 4. září 1959 sešel s velvyslancem USA P. W. Bonsalem. Oznámil mu, že kromě pozemkové reformy, při níž měly USA přijít o 47 % kubánské půdy, kterou vlastní, bude postupně docházet k dalšímu znárodňování.\n\nOd toho okamžiku probíhaly politické události na Kubě nebývalým tempem. V poměrně krátké době opravdu následovalo další rychlé znárodnění amerických společností Cuban Telephone Company a Cuban Electronic Company.\n\nJiž 21. listopadu byl vydán zákon, podle něhož zahraniční těžařské společnosti musely odvádět státu 60% svých příjmů. Jako odvetné ekonomické opatření americko-britská rafinérská společnost odmítla zpracovávat ropu dováženou na Kubu ze SSSR.\nTaké USA následně výrazně snížily vývozní kvóty kubánského cukru. Kuba odpověděla znárodněním kubánského cukrovarnictví a v srpnu téhož roku znárodnila kubánská vláda zbývajících 26 severoamerických společností.\n\nV únoru 1960 poprvé vstoupili na ostrov zástupci SSSR, aby podepsali obchodní smlouvu mezi oběma zeměmi. V květnu 1960 navázala Kuba se Sovětským svazem oficiální diplomatické styky a začalo období masivní ekonomické a vojenské pomoci SSSR a zemí sovětského bloku.\n\nČtyři měsíce nato bylo ze strany USA zahájeno obchodní embargo, které trvá až do dnešních dnů. V dubnu 1961 oznámil Castro změnu politického kurzu k socialismu a veřejně se k němu přihlásil při prvomájovém projevu.\n\nV říjnu 1962, v období tzv. Karibské krize, kterou vyvolalo rozmístění amerických raket v Turecku a následný pokus o umístění sovětských raket na území Kuby, došlo k dalšímu zostření napjatých vztahů mezi Kubou a USA. 2. října 1965 byla založena Komunistická strana Kuby, v jejímž čele stál jako prezident, předseda vlády a vrchní velitel armády Fidel Castro Ruz až do 19. února 2008. Poté odstoupil kvůli zhoršenému zdravotnímu stavu a vedení země převzal svému bratrovi Raúlovi. Éra Castrů definitivně skončila v dubnu roku 2018, kdy se do čela země postavil někdejší první viceprezident země Miguel Díaz-Canel, který však plánuje v zemi nadále udržet odkaz revoluce.\n\n\n\n"}
{"id": "147204", "url": "https://cs.wikipedia.org/wiki?curid=147204", "title": "Důl Ignát", "text": "Důl Ignát\n\nDůl Ignát, pozdější Důl Jan Šverma, je bývalý uhelný důl nacházející se na území Mariánských Hor. Těžní a větrná jáma o hloubce 535 metrů byla vyhloubena v roce 1890 a nazvána Ignát po Ignáci Vondráčkovi, otci majitele. Jáma se nacházela 800 metrů od pravého břehu řeky Odry a 450 metrů od železničních kolejí. Pravidelná těžba uhlí začala v roce 1895. Dne 7. září 1947 byl Důl Ignát přejmenován na Důl Jan Šverma. Slavnosti se osobně zúčastnila Marie Švermová, vdova po Janu Švermovi. Dne 1. října 1954 k němu byl přičleněn Důl Odra v Přívozu, kde se přestalo těžit v roce 1968 (v roce 1970-71 byly likvidovány obě jámy). Roku 1964 byl otevřen Důl Jan Šverma II ve Svinově (jáma byla založena už roku 1952), který byl uzavřen v roce 1991. Samotný Důl Jan Šverma těžbu ukončil 31. března 1992. Důl dosahoval hloubky kolem 980 metrů (VIII/IX.patro). V závěru provozu dolu Jan Šverma bylo v provozu 5 jam (č. 1 – hloubka 913 m, č. 3/4 – hloubka 878,95 m, výdušná jáma č. 3 – hloubka 521,63 m, jáma Svinov – hloubka 867,74 m a výdušná jáma Oderský – hloubka 856 m).\n\nPo ukončení provozu dolu Jan Šverma a likvidaci všech jam byla část důlních děl přístupna od dolu Odra v Přívoze (Důl František/Vítězný Únor/Svoboda), z důvodu čerpání přítoků důlních vod z DP dolu Jan Šverma, aby nedošlo k ohrožení pracujících na dole Odra. Tento stav setrval až téměř do likvidace dolu Odra v roce 1994 a se zatopením 11. a 10. patra dolu Odra, byl i tento přístup zlikvidován.\n\nK dolu také náleží větrná jáma Ignát (výdušná jáma č.3), která se nachází v místní části Dusíkárny. Nachází se takřka pod nájezdem dálnice z Mariánskohorské, křižující vlakovou trať mezi Svinovem a hlavním nádražím. Objekt postupně chátrá a je svou kruhovou stavbou ojedinělý.\n\n"}
{"id": "147205", "url": "https://cs.wikipedia.org/wiki?curid=147205", "title": "Hans-Peter Raddatz", "text": "Hans-Peter Raddatz\n\nHans-Peter Raddatz (* 18. září 1941) je německý orientalista, publicista a obchodník.\n\nAbsolvent univerzity v Bonnu, později pracoval na Blízkém východě pro několik bank. Podílel se na vzniku jedné z encyklopedií islámu. Doposud (2006) přispívá do listů Die Welt a Hamburger Abenblatt. Napsal knihy \"Von Gott zu Allah?\", \"Die tűrkische Gefahr?\" a jiné.\n\nHans-Peter Raddatz je známý svými kritickými názory na dění v muslimském světě. Píše, že islamistické státy nedodržují lidská práva, především svobodu projevu a náboženského vyznání.\n\n"}
{"id": "147219", "url": "https://cs.wikipedia.org/wiki?curid=147219", "title": "Mill Ends Park", "text": "Mill Ends Park\n\nMill Ends Park v Portlandu v Oregonu je nejmenší park na světě, vznikl během dne sv. Patrika v roce 1948.\n\nZaložen byl jako místo pro skřítky, různá drobná zvířata a závody hlemýžďů. Roku 1971 byl uznán v Guinnessově knize rekordů jako nejmenší na světě. \"Park\" má rozlohu celkem 29,16 cm² a nachází se na středovém pruhu ulice SW Front Avenue na místě, kde měla být původně umístěna lampa veřejného osvětlení. Protože sem však nebyl sloup umístěn, začala v tomto místě růst tráva. Místní novinář, Dick Fagan, z deníku Oregon Journal si toho všiml, a zasadil sem květiny; nový park pojmenoval po článku \"Mill Ends\", který v novinách uveřejnil. Od roku 1976 má Mills End Park statut oficiálního městského parku. \n\nKvůli stavebním pracím v jeho okolí roku 2006 musel být park dočasně přemístěn do centra města k Two World Trade Center Plaza.\n"}
{"id": "147229", "url": "https://cs.wikipedia.org/wiki?curid=147229", "title": "Composer", "text": "Composer\n\nComposer je programová utilita určená pro správu knihoven a jiných zdrojů (tzv. závislostí, \"dependencies\") v PHP. Umožňuje uživateli/programátorovi deklarovat pro každý svůj PHP projekt, které závislé knihovny chce využívat, a ty poté za něj jednoduchým a sjednoceným způsobem spravuje. To zahrnuje:\n\nComposer se dá ovládat z příkazové řádky a je multiplatformní – k dispozici je pro operační systémy Win32, Win64, Linux, iOS.\n\nPři nahrávání knihoven Composer zejména spolupracuje se servery GitHub.com a packagist.org.\n\nComposer používá soubory:\nFormát JSON, obsahuje použité knihovny. Tento soubor je editován uživatelem. Krom jiného je možné do něj uložit název projektu, jeho stručný popis, licenci, seznam autorů a kontakty na ně.\n\nFormát JSON, obsahuje verze použitých knihoven, které mají být pro daný projekt použity. Tento soubor je generován.\n\nKnihovny jsou implicitně instalovány do adresáře vendor/ v daném projektu. V něm jsou uloženy v adresáři odpovídající jménu autora nebo organizace, která knihovnu vyvíjí, v podadresáři odpovídající jménu knihovny.\n\nV podadresáři vendor/composer/ je zčásti instalovaná, zčásti generovaná skupina PHP souborů určená pro autoloading PHP tříd.\n\nFormát JSON, obsahuje informace o projektem používaných knihovnách a přístupu k jejich třídám pro autoloading.\n\nNejčastější příkazy pro composer jsou:\n\nTento příkaz se spouští typicky po vytvoření composer.json pro první inicializaci utility. Příkaz stáhne a nainstaluje požadované knihovny, prošetří jejich požadavky, vygeneruje soubory pro autoloading.\n\nTento příkaz projede seznam požadovaných knihoven a u těch, u kterých není určena konstantní verze, zjišťuje, neexistuje-li verze novější – a v takovém případě se ji pokusí nainstalovat.\n\n"}
{"id": "147235", "url": "https://cs.wikipedia.org/wiki?curid=147235", "title": "Plavecký bazén", "text": "Plavecký bazén\n\nPlavecký bazén, nebo také plavecký stadion je stavba, která zadržuje přiváděnou vodu a slouží k rekreačnímu nebo sportovnímu plavání, potápění, popřípadě i dalším hrám a cvičení ve vodě. Plavecký bazén může být krytý se střechou, nebo otevřený. Stejně tak může být soukromý nebo veřejný. Může být postaven nad zemí, nebo v zemi. Může být vyhřívaný, nebo ne. Většinou je potřeba v něm čistit vodu, pro dezinfekci se pak obyčejně používá chlór či bazénová chemie.\n\nDozor nad bazénem má zpravidla plavčík.\n\nPlavecké bazény mají obdélníkový tvar se standardní délkou 25 nebo 50 metrů. Bývají rozděléné do plaveckých drah. Krátké bazény (25metrové) jich mají šest nebo osm a dlouhé bazény jich mají 8 nebo 10.\n\n"}
{"id": "147253", "url": "https://cs.wikipedia.org/wiki?curid=147253", "title": "Cornélie Falcon", "text": "Cornélie Falcon\n\nCornélie Falcon (28. ledna 1814 Paříž – 25. února 1897 Paříž) byla francouzskou sopranistkou.\n\nJejí pedagogové byli Henri, Pellegrini, Bordogni a také její kolega z pařížské Opery Adolpho Nourrit. Profesionálnímu zpěvu se věnovala pouze šest let; kvůli přetěžování svého hlasu musela kariéru operní zpěvačky ukončit již roku 1838. Je pochována na hřbitově Père-Lachaise.\n\nPrvní veřejné vystoupení absolvovala roku 1832 v pařížské Opeře jako Alice v opeře Robert ďábel Giacoma Meyerbeera. Měla talent pro dramatické sopránové role a sytý znělý hlas.\n\n"}
{"id": "147257", "url": "https://cs.wikipedia.org/wiki?curid=147257", "title": "Cesira Ferrani", "text": "Cesira Ferrani\n\nCesira Ferrani (8. května 1863 Turín - 4. května 1943 Pollone) byla italská sopranistka.\n\nHudebně se vzdělávala u Antonietty Fricci. Po ukončení své umělecké kariéry se stal její dům místem setkávání intelektuální elity \n\nPoprvé vystoupila na veřejnosti jako Micaela v Bizetově opeře Carmen v Turíně roku 1887. Zpívala v Teatro Regio. Byla první italskou Mélisandou v opeře Pelléas a Mélisanda.\n"}
{"id": "147258", "url": "https://cs.wikipedia.org/wiki?curid=147258", "title": "Antivirový program", "text": "Antivirový program\n\nAntivirový program (zkráceně \"antivir\") je počítačový software, který slouží k identifikaci, odstraňování a eliminaci počítačových virů a jiného škodlivého softwaru (malware). K zajištění této úlohy se používají dvě odlišné techniky:\n\n\nÚspěšnost závisí na schopnostech antivirového programu a aktuálnosti databáze počítačových virů. Aktuální virové databáze se dnes nejčastěji stahují z Internetu. V poslední době ale odborníci pochybují o užitečnosti antivirových nástrojů, když se účinnost detekce malware v e-mailech odhaduje jen 25%. I hodnocení efektivnosti jsou nyní zpochybňována. Podle některých odborníků antivirové programy vytvářejí další zranitelnou vrstvu a bezpečnost naopak zhoršují. Oslabují i šifrování (například protokol HTTPS) tím, že posílají a ukládaní data nezabezpečeně. Navíc se odhaduje, že počítačová bezpečnost (antiviry, firewally a další techniky) bude v roce 2020 spotřebovávat 1 EJ energie za rok. (v roce 2008 byla celková světová spotřeba elektřiny zhruba 73 EJ a v ČR zhruba 0,2 EJ)\n\nPři kontrole souboru antivirový program zjišťuje, zda se nějaká jeho část neshoduje s některým ze známých virů, které má zapsány v databázi. Pokud je nalezena shoda, má program tyto možnosti:\n\n\nK dosažení trvalého úspěchu ve středním a dlouhém období vyžaduje virová databáze pravidelné aktualizace, které obsahují informace o nových virech. Pokud je antivirový program neaktualizovaný, představují viry přinejmenším stejné nebezpečí, jako kdyby antivir v počítači vůbec nebyl. Uživatelé mohou sami zaslat svůj infikovaný soubor výrobcům antivirových programů, kteří informaci o novém viru začlení do databáze virů.\n\nAntivirový program fungující na platformě databáze virů kontrolují soubory v momentě, kdy je operační systém počítače vytvoří, otevře, zavře nebo je zasílá/přijímá emailem. V takovém případě je virus možné zjistit ihned po přijmutí souboru. Nutno podotknout, že uživatel může naplánovat kontrolu celého systému (pravidelně, nebo na určitý čas). Lze tedy plánovat opakované kontroly všech/části souborů, které se na jednotlivých discích nacházejí. Velmi často je antivirová kontrola naplánována ihned po startu počítače.\n\nAčkoli lze při kontrole za pomoci virových databází virus spolehlivě zničit, tvůrci virů se vždy snaží být o krok napřed v psaní virových softwarů pomocí \"oligomorfních\", \"polymorfních\" a stále častěji \"metamorfních\" virů, které šifrují část sami sebe nebo jinak upravují vlastní kód jako metodu zamaskování před rozpoznáním virovými databázemi. Dalo by se říci, že jde o jakési dynamické mutace klasických virů, které není vždy jednoduché rozpoznat.\n\nMetoda zjištění nebezpečného chování se oproti virovým databázím nesnaží najít známé viry, namísto toho \nsleduje chování všech programů. Pokud se takový program pokusí zapsat data do spustitelného programu, antivirus například označí toto nebezpečné chování a upozorní uživatele, který je antivirovým programem vyzván k výběru dalšího postupu.\n\nVýhodu má tento postup zjištění nových virů v tom, že ačkoli je virus zcela nový, neznámý ve virových databázích, může ho snadno odhalit. Nicméně i tato metoda má své nevýhody. Stává se, že antivirový program hlásí spoustu falešných \"nálezů\" viru. To může mít za výsledek, že uživatel postupem času přestane vnímat ta \"pravá\" varování. Pokud tedy uživatel automaticky povolí pokračování programu, je jasné, že v takovém případě antivirus neplní dále svoji funkci varovat uživatele před možným nebezpečím. Z tohoto důvodu tento postup stále více moderních antivirových programů využívá méně a méně.\n\nUrčité antivirové programy používají další typy heuristických analýz. Například se může pokusit napodobit začátek kódu každého nového spustitelného souboru tak, že ho systém vyvolá ještě před přenosem do tohoto souboru. Pokud se program chová tak, že použije \"samo-modifikační\" kód nebo se jeví jako virus (pokud například začne hledat další spustitelné soubory), můžeme předpokládat, že virus nakazil další spustitelné soubory. Nicméně i tato metoda může hlásit falešné pozitivní nálezy.\n\nDalší metoda detekce virů se týká užití tzv. sandboxu. Sandbox, neboli pískoviště, napodobuje systém a spouští .exe soubory v jakési simulaci. Po ukončení programu software analyzuje sandbox, aby zjistil nějaké změny, ty mohou ukázat právě přítomnost virů. Tato metoda může taky selhat a to pokud jsou viry nedeterministické a výsledek nastane za různých akcí nebo akce nenastanou při běhu - to způsobí, že je nemožné detekovat virus pouze z jednoho spuštění.\n\nExistují také antiviry, které varují uživatele před viry na základě toho, jakého typu soubor je.\n\nPerspektivní metoda, která si obvykle poradí s malware, je tzv. \"whitelisting\". Spíše než vyhledávání jen známého zákeřného softwaru tato technika předchází spouštění všech kódů kromě těch, které byly již dříve označeny jako důvěryhodný administrátorem (uživatelem). Navíc aplikace v počítači, které jsou označeny jako malware, mají automaticky zakázáno spouštění, jakmile nejsou na \"whitelist\", tedy seznamu povolených programů. Dnes již existuje velké množství aplikací vytvořených velkými organizacemi, které jsou široce používané a \"whitelist\" je tedy tvořen především administrátory, kteří software rozpoznávají. Možné provedení této techniky zahrnuje nástroje pro automatické zálohy a whitelist procesy údržby.\n\nTesty antivirů jsou prováděny zpravidla nejméně jednou ročně nezávislými testovacími agenturami. Mezi nejznámější patří agentury AV Test nebo AV Comparatives. Samotné testy antivirových programů pak probíhají vždy současně na nejnovější databázi dostupných virů. Od ukončení sběru virů a dalších škodlivých programů pak mají antiviry přibližně týden na svou aktualizaci. Poté je spuštěn ostrý test. Ten měří hned několik vlastností antivirového programu , předně:\nDále je pak možné zohledňovat i:\n\nJsou známa konkurenční tvrzení, kdo vlastně vymyslel antivirový software. Pravděpodobně první veřejně známé neutralizování rozšířeného viru byla provedena evropanem Berntem Fixem na počátku roku 1987.\nBernd Fix neutralizoval takzvaný Vienna virus. Na podzim roku 1988 vznikl také antivirový software jménem Solomons's Anti-Virus Toolkit (vydal Briton Alan Solomon).\nV roce 1989 bylo publikováno, že se osmnáctiletému japonskému studentovi Koičimu Masaokovi z města Imabari podařilo napsat program, který detekoval virus, upozornil uživatele a provedl základní kroky k ochraně systému. Příprava programu trvala měsíc, v té době byla známa existence celkem 40 počítačových virů a v době publikace byl Masaokův postup ověřen v několika zemích. V prosinci 1990 bylo na trhu už devatenáct jednotlivých produktů ke koupi, mezi nimi také Norton AntiVirus a VirusScan od McAfee.\n\nTippett vytvořil několik příspěvků k nadějnému řešení detekce virů. Byl to ambulantní doktor, který zároveň vedl počítačovou softwarovou firmu. Po přečtení článku o tom, že Lehighovy viry byly první, které se vyvinuly, se Tippett zajímal o Lehigha a ptal se, jestli budou mít stejné charakteristiky virů jako ty, jež napadají lidi. Z epidemiologického pohledu byl schopen říci, jak budou tyto viry napadat systémy v počítačích (Boot sektor byl zasažen tzv. Brain virem, .com soubory zase Lehigh virem a .com i .exe soubory virem jménem Jerusalem virus). Tippettova společnost Certus International Corp poté začala vytvářet vlastní antivirové softwarové programy.\nSpolečnost se prodala v roce 1992 společnosti Symantec Corp., a Tippett pro ně začal pracovat. Včleňováním softwaru vyvinul produkt Symantecu, dnes velmi známý Norton AntiVirus.\n\n\n\n"}
{"id": "147266", "url": "https://cs.wikipedia.org/wiki?curid=147266", "title": "Fable: The Lost Chapters", "text": "Fable: The Lost Chapters\n\nFable je RPG počítačová hra vyvinutá firmou Lionhead Studios/Big Blue Box a vydaná Microsoftem pro Xbox 14.9.2004. Verze pro PC byla vydána ve světě 20.9.2005 a 30.3.2006 v České republice s podtitulem The Lost Chapters. Oproti původní verzi jsou k dispozici nové questy, celé nové lokace a zbraně, brnění, kouzla a také nepřátelé. Úpravy a vylepšení jsou i technického rázu.\n\nDěj hry začíná v zemi zvané Albion, podobné staré Anglii, ve vesničce Dubové Údolí. Hrdina, zatím jen desetiletý chlapec, dostává úkol: koupit sestře bonboniéru k narozeninám, proto mu tatínek pomůže s penězi. Za každý dobrý skutek dostane 1 zlaťák. Po uskutečnění několika skutků, ať už dobrých nebo zlých, začne hlavní zápletka.\n\nPo předání bonboniéry vtrhnou do vesničky zloději a bandité a celou vesnici vypálí a zabijí všechny kromě chlapce. Zachrání ho čaroděj Maze, který ho odvede do Hrdinského cechu. Zde malý chlapec dospívá a učí se bojovat a kouzlit. Po ukončení výcviku je vpuštěn do širého světa Albionu. Jeho skutky jsou známé po celé zemi. Jednou narazí na zprávy, že jeho sestra a matka žijí. Sestru najde a osvobodí soubojem s hlavním banditou Twinbladem. Jako vyhlášený hrdina se rozhodne navštívit Arénu v Lese Čarodějnic. Bojuje statečně a na konci při posledním souboji se musí rozhodnout, jestli zabije nebo nechá žít svou kamarádku z cechu Whisper. Při odchodu zjistí, že jeho matka byla legendární bojovnice a že možná žije. Po soubojích si hrdiny všimne starostka města Kamenného újezdu. Bojovník se nyní vydává hledat svou matku. Po vyčerpávajícím boji s balverinami, nemrtvými a strážnými odchází spolu s matkou do cechu. Po cestě se jim postaví hlavní nepřítel – Mečový Jack. Uvězní je v žaláři odkud se po čase náš hrdina díky lsti dostane. Zjistí však že Mečový Jack chce, s pomocí Mazeho – zrádce, moc nad celým světem. Pokouší se mu v tom zabránit, ale až v souboji v jeskyni Hrdinského cechu, kdy Jack zabije rekovu matku, ho přemůže. Musí se rozhodnout, buďto zabije mečem svoji sestru a získá tak nadvládu nad světem nebo meč hodí do hlubiny času. Po těchto událostech se náš hrdina dostává do soubojů s mnoha nepřáteli a nestvůrami. Zjistí však, že Jack nějakým způsobem přežil (přijal novou podobu-draka), a s pomocí namyšlené hrdinky Šípkové růže se snaží k Jackovi dostat. Ve finálním souboji s Jackem zvítězí. Leží však před ním další rozhodnutí. Nasadí si Jackovu masku a stane se nejmocnějším v Albionu, nebo ji zničí a zachrání tak svět před zlem.\n\n\n"}
{"id": "147268", "url": "https://cs.wikipedia.org/wiki?curid=147268", "title": "Mozilla Calendar", "text": "Mozilla Calendar\n\nMozilla Calendar je označení pro projekt zastřešující kalendářové aplikace projektu Mozilla. V současné době jde pouze rozšíření Lightning, dříve sem patřila také samostatná aplikace Mozilla Sunbird. Projekt vznikl v říjnu 2001 a původní kód pocházel od společnosti OEone (nyní Axentra), která jej vyvíjela pro svůj HomeBase DESKTOP system, který byl postaven na Mozille. \n\nPůvodním plánem bylo vyvinout rozšíření Mozilla Calendar, které by se později integrovalo do balíku webových aplikací Mozilla Suite. Tento plán však padl, když se Mozilla Foundation rozhodla dále vyvíjet jen samostatné aplikace jako Mozilla Firefox či Mozilla Thunderbird. Calendar byl tedy vždy nabízen jen jako samostatné rozšíření pro aplikace Mozilla, ale jeho vývoj byl již ukončen. Nahradilo ho rozšíření Lightning, které se snaží o integraci kalendářových služeb s Thunderbirdem.\n\nMozilla Calendar (ve smyslu rozšíření, nikoliv projektu) bylo multiplatformní rozšíření, které přidávalo kalendářové funkce jako plánování či úkoly do aplikací Mozilla. Bylo založeno na standardu iCalendar, který dnes nahradil úložný systém MozStorage.\n\n\n"}
{"id": "147270", "url": "https://cs.wikipedia.org/wiki?curid=147270", "title": "SQLite", "text": "SQLite\n\nSQLite (anglická výslovnost [ˌeskjuːelˈlait], někdy též [siːkwəl.lait]) je relační databázový systém obsažený v relativně malé knihovně (~700 KB) napsané v C. Je vyvíjen D. Richardem Hippem a šířen pod licencí public domain.\n\nNa rozdíl od databází založených na principu klient-server, kde je databázový server spuštěn jako samostatný proces, je SQLite pouze nevelká knihovna, která, po přilinkování k aplikaci, je k dispozici pomocí jednoduchého rozhraní. Každá databáze je uložena v samostatném souboru .dbm (Database Manager), kde se data ukládají za použití jednoduchého primárního klíče do stejně velkých bloků a používá hašovacích technik pro rychlý přístup k datům při vyhledávání podle klíče.\n\nCharakteristickými prvky systému SQLite jsou:\n\nV SQLite je implementován téměř celý standard SQL-92 a též některé nadstandardní prvky (UTF-8/16, REPLACE INTO, ON CONFLICT, uživatelské funkce a uživatelské řazení).\n\nZ toho, co implementováno není:\nZ toho, co implementováno je:\n\nDatabázi SQLite lze použít například v programovacích jazycích C, C++, C#, Delphi, Java, Lua, PHP, Python, Perl, Ruby, Tcl, REALbasic. Předkompilované binárky jsou k dispozici pro Linux, macOS a MS Windows. SQLite je vestavěná i v mobilním systému Android.\n\nFormát databázovových souborů je přitom nezávislý na operačním systému a SQLite tak představuje i zajímavý a jednoduchý nástroj pro přenos strukturovaných dat.\n\nAplikace Kexi, součást KOffice, SQLite umí otevírat a editovat. SQLite je mimo jiné použit například v komunikátoru Skype, software A350 XWB výrobce letadel Airbus, v prohlížečích Safari a Chrome (jako součást cacheování) či antivirových programech firmy McAfee, dokonce i výrobcích iPod a iPhone firmy Apple. Adobe Systems v něm u některých svých programů ukládá nainstalované klíče z registry. SQLite se také často používá v operačním systému Android k uložení persistentních dat aplikací. V systému Solaris 11 je použita pro ukládání metadat SMF.\n\n\n"}
{"id": "147273", "url": "https://cs.wikipedia.org/wiki?curid=147273", "title": "Krleš", "text": "Krleš\n\nKrleš je slovo s několika významy.\n\nKrleš je slovo, které vzniklo zkomolením z řeckého \"Kyrie eleison\" (česky: Pane, smiluj se!). Jeho první doložené použití pochází z křesťanského hymnu \"Hospodine, pomiluj ny\". S úpadkem náboženské vzdělanosti upadlo i povědomí o tomto slovu, které je hojně používáno, leckdy i těmi, kteří netuší, co to znamená.\n\nSlovo se objevilo ve filmu \"Tajemství hradu v Karpatech\" (1981), kde lesní adjunkt Vilja Dézi plánuje taktickou operaci: \"Pan hrábě se ráčí postavit vedlejc mňa, ták, a haž řeknu krleš, vezmem to šturmem.\" Tím se slovo dostalo zpět do povědomí české veřejnosti, i když ne v původním významu.\n\n"}
{"id": "147276", "url": "https://cs.wikipedia.org/wiki?curid=147276", "title": "Útěchov (okres Svitavy)", "text": "Útěchov (okres Svitavy)\n\nÚtěchov (německy \"Uttigsdorf\") je vesnice v okrese Svitavy. Leží 2 km jižně od Moravské Třebové v údolí, které se táhne od jihu na sever a kterým protéká říčka Třebůvka. Rozkládá se na 545 ha. Žije zde  obyvatel.\n\nPrvní písemná zmínka o obci pochází z roku 1365. Až do odsunu Němců v roce 1945/46 byla vesnice obydlena pouze Němci; ležela na území německého hřebečského jazykového ostrova. Noví osídlenci po roce 1945 přicházeli převážně z Boskovicka, Žďárska a Prostějovska. Zajímavostí je, že je zde jako v jedné z mála obcí v okolí převládající národnost moravská.\n\n\n"}
{"id": "147277", "url": "https://cs.wikipedia.org/wiki?curid=147277", "title": "OpenSearch", "text": "OpenSearch\n\nOpenSearch je XML formát, který je používán na tvorbu vyhledávacích modulů do webových prohlížečů. Autor webu, který obsahuje možnost vyhledávání, může vytvořit modul ve formátu OpenSearch, vystavit jej na svém webu a dát tak uživatelům možnost, aby si jej přidali do svého webového prohlížeče. Tím jim bude zpřístupněno vyhledávání na daném webu či službě.\n\nTento formát je v současné době podporován například Windows Internet Explorer 7.0 a Mozilla Firefoxem 2.0. Tvůrci Firefoxu též pro interní potřebu prohlížeče vytvořili formát MozSearch, který je na OpenSearch založen.\n\nFormát byl ve verzi 1.0 uvolněn březnu 2005 na stránkách A9.com (viz Specifikace v externích odkazech). V současné době existuje návrh verze 1.1.\n\n\nDo html se OpenSearch dokument zavádí pomocí tagu <link> v hlavičce.\n\nTakto například vypadá OpenSearch dokument používaný českou Wikipedií:\n\nSpecifikace dovoluje velké množství dalších tagů, jako například zda stránka obsahuje závadný obsah pro nedospělé:\n\nV našem příkladu stojí za pozornost především řádek\n\nkde se nachází cesta k našeptávači. Ten je zprostředkován pomocí technologie JSON. Samotné vyhledávání pak většinou probíhá přes web-base script.\n\n"}
{"id": "147279", "url": "https://cs.wikipedia.org/wiki?curid=147279", "title": "MozSearch", "text": "MozSearch\n\nMozSearch je XML formát vyhledávacích modulů založený na formátu OpenSearch. Vytvořila jej Mozilla Corporation a je určen pro interní použití ve webovém prohlížeči Mozilla Firefox, který jej podporuje od verze 2.0. Od formátu OpenSearch se liší rootovským elementem a XML jmenným prostorem.\n\n"}
{"id": "147282", "url": "https://cs.wikipedia.org/wiki?curid=147282", "title": "MozStorage", "text": "MozStorage\n\nMozStorage je označení pro úložný systém založený na databázové knihovně SQLite, který je používán v aplikacích Mozilla pro ukládání uživatelských dat a postupně tak nahrazuje formát Mork. \n\n"}
{"id": "147288", "url": "https://cs.wikipedia.org/wiki?curid=147288", "title": "Německý svaz zemědělců", "text": "Německý svaz zemědělců\n\nNěmecký svaz zemědělců, plným názvem Německý svaz zemědělců a venkovských živností (německy \"Bund der Landwirte\" či \"Bund der Landwirte und des ländischen Gewerbes\", zkratkou \"BdL\"), byla sudetoněmecká agrární strana působící v období československé první republiky. Strana vznikla začátkem roku 1920. Tiskovým orgánem byl deník \"Deutsche Landpost\".\n\nStrana vznikla počátkem ledna 1920 pod názvem \"Svaz zemědělců\". Strana brzy překonala negativní postoj vůči československému státu a stala se součástí demokratické aktivistické scény. Hned v prvních parlamentních volbách ve stejném roce získala přes 240 tisíc hlasů. Pozitivní politiku vůči československému státu usnadňovaly kontakty předsedy strany Franze Křepka s prezidentem T. G. Masarykem.\n\nStrana se zaměřovala na venkovské křesťanské obyvatelstvo a úzce spolupracovala s českou agrární stranou. Již tehdy fakticky rozbila jednotnou protičeskou frontu německých občanských stran. Směr k aktivismu a vládní spolupráci strana definitivně zvolila v roce 1923. Před parlamentními volbami v roce 1929 vstoupila do účelové koalice nazvané Německé volební společenství, v níž se sdružilo několik tradičních menšinových stran: Německý svaz zemědělců, Německé pracovní a volební společenství a Karpatendeutsche Partei.\n\nAktivistické křídlo strany představoval Franz Spina, který se o dva roky později stal předsedou strany a působil ve funkcích místopředsedy poslanecké sněmovny a na podzim 1926 též zasedl do třetí vlády Antonína Švehly. BdL se tak již trvale podílela na řízení státu v koaličních vládách tzv. panské a široké koalice (1926-1938)\n\nV březnu roku 1938 strana vystoupila z tehdejší vlády Milana Hodži a nacionalistický směr Gustava Hackera prosadil sloučení strany se Sudetoněmeckou stranou.\n\nVolební výsledky strany do poslanecké sněmovny. Počet hlasů a mandátů je za celou ČSR, v roce 1920 mimo Těšínska a Podkarpatské Rusi.\n\n"}
{"id": "147291", "url": "https://cs.wikipedia.org/wiki?curid=147291", "title": "Lennart Torstenson", "text": "Lennart Torstenson\n\nLennart Torstenson (17. srpna 1603, Forstena, Västergötland, Švédsko – 7. dubna 1651, Stockholm) byl švédský voják a vojenský inženýr. Jeho otec, Torsten Lennartson, byl velícím důstojníkem pevnosti Älvsborg. V některých starších, německy psaných, pramenech se jeho jméno vyskytuje v chybné podobě Leonhard Torsten Sohn.\nV monografii Larse Tingstena je uvedeno jméno Lennart Torstenson.\nBogislav Phillip z Kamenice ve svých pracích píše jeho jméno Lennart Torstensson.\n\nNarodil se v obci Forstena v provincii Västergötland ve Švédsku. Ve svých patnácti letech se stal pážetem mladého krále Gustava II. Adolfa a v letech 1628 až 1629 sloužil během pruského tažení. Říká se, že v jedné bitvě Gustaf Adolf poslal Torstensona s nařízením pro jednoho důstojníka. Během cesty Torstenson zaznamenal změnu rozestavení nepřítele a změnil královy příkazy. Po návratu ke králi zaznamenal král nový vývoj. Když Torstenson řekl králi, co udělal, král zvedl ruku, ale pak změnil názor a řekl: „Lennarte, to Tě mohlo stát život, ale možná že by ti víc vyhovovalo být generálem než pážetem u královského dvora.“\n\nO pár let později, roku 1629, bylo Torstensonovi svěřeno švédské dělostřelectvo, které přispělo k vítězstvím u Breitenfeldu a u Rainu na Lechu. Toho roku byl zajat v bitvě u Alte Veste a vězněn téměř rok v Ingolstadtu. Pod Johanem Banérem prokázal vynikající služby v bitvě u Wittstocku a během rázné obrany Pomořanska v letech 1637 a 1638, stejně jako v bitvě u Saské Kamenice a při vpádu do Čech v roce 1639. V roce 1641 jej nemoc, následek téměř ročního věznění, přiměla k návratu do Švédska, téhož roku se stal členem královské rady.\n\nPo náhlé Banérově smrti byl jmenován vrchním velitelem švédské armády a Švédského Pomořanska. Zároveň byl povýšen do hodnosti polního maršála.\n\nV roce 1642 vpadl přes Braniborsko a Slezsko na Moravu, přičemž se po cestě zmocnil všech hlavních pevností. Po čtyřdenním obléhání dobyl Olomouc. Po vytlačení do Saska se střetl 23. října 1642 v druhé bitvě u Breitenfeldu s císařskými vojsky, které vedl arcivévoda Leopold Vilém a Ottavio Piccolomini.\n\nPo vyhrané bitvě vpadl roku 1643 přes Čechy podruhé na Moravu, kde osvobodil švédskou posádku Olomouce a s pomocí odbojných Valachů vyplenil Kroměříž. Tragický osud kroměřížských Židů během třicetileté války barvitě líčí Kroměřížská selicha. Nato byl odvolán do Dánska, které Švédsku vyhlásilo válku.\n\nVpadl do Čech, vítězství u Jankova – jaro 1645 – mu otevřela cestu k Vídni. Jeho vyčerpaná a oslabená armáda upřela raději své síly k Brnu, které se zdalo být vcelku snadnou kořistí. Brno pod velením francouzského generála Jana Ludvíka Raduita ze Souches však proti téměř dvacetinásobné přesile dlouhé obléhání přestálo a Švédové odtáhli s nepořízenou.\n\nDna jej v prosinci 1645 donutila vzdát se velení ve prospěch generála Wrangela. Torstenson se vrací do Švédska. V roce 1647 se stal hrabětem z Ortely a coby místodržící spravoval v letech 1648 až 1651 západní švédské provincie. Zemřel 7. dubna 1651 ve Stockholmu.\n\nTorstenson byl pozoruhodný svými mimořádně a nevypočitatelně rychlými přesuny, ačkoli často velel z nosítek, neboť mu jeho nemoc nedovolovala nasednout na koně.\n\nJeho syn Anders Torstensson (1641–1686) byl od 1674 do 1681 generálním guvernérem Estonska.\n\nV roce 1727 vymřel v mužské linii rod Torstensonů.\n\n\n\n"}
{"id": "147294", "url": "https://cs.wikipedia.org/wiki?curid=147294", "title": "Dolly Buster", "text": "Dolly Buster\n\nDolly Buster (* 23. října 1969 Praha), občanským jménem Nora Baumberger, je bývalá pornoherečka známá pro své výrazné poprsí, nyní režisérka, producentka, herečka a spisovatelka. Žije se svým mužem Romanom Zahorecom (Romaníkom) Baumbergerem v německém městečku Wesel, kde také provozují společnou firmu.\n\nNora Dvořáková emigrovala se svými rodiči do západního Německa z Československa kolem roku 1982. Nejprve pracovala krátce pro Spolkovou pohraniční stráž jako překladatelka.\n\nPoté začala fotit a natáčet pro pornografický průmysl. V oboru vydržela až do roku 1997, kdy se po svatbě se svým producentem Josefem Baumbergerem vzdala aktivní kariéry a začala se věnovat režii, produkci a obchodu.\n\nPo startu soukromé TV Nova v roce 1994 se začala objevovat v českých médiích, v téže době se stala poměrně oblíbenou také v různých německých talk show. Po ukončení své kariéry pornoherečky působila jako zpěvačka, herečka (např. Kameňák 3), či spisovatelka detektivních románů.\n\nV roce 2004 se rozhodla kandidovat na kandidátce Nezávislé erotické iniciativy (NEI) do Evropského parlamentu. Kromě (zřejmě záměrně) provokativních rozhovorů, při kterých např. nazývala bývalého premiéra Špidlu „pan Špidlo“, na sebe upoutala pozornost odstoupením z kandidátky NEI během plánovaného sfárání do jednoho z ostravských dolů, které o několik dnů později vzala zpět. Původně to vysvětlovala tlakem předsedy NEI Jana Beera na její odstoupení po případném zvolení, později ve své knize \"Dolly Buster – Já, Nora Baumbergerová\" napsala: \"„Dnes, s jistým odstupem, můžeme prohlásit, že jsme byli zastrašeni někým, kdo si nepřál moji kandidaturu.“\"\n\n"}
{"id": "147301", "url": "https://cs.wikipedia.org/wiki?curid=147301", "title": "BorsodChem MCHZ", "text": "BorsodChem MCHZ\n\nBorsodChem MCHZ, s.r.o. je ostravská společnost zabývající se především výrobou produktů organické chemie (jde zejména anilin) v areálu v Mariánských Horách. Vlastníkem firmy je maďarská společnost BorsodChem Kazincbarcika patřící do čínské skupiny Wanhua Industrial Group. Na 97 % celkových tržeb se podílí export.\n\nKoncem roku 1924 začalo Československo jednat s francouzskou firmou Société de l´Amonique a Československou společností pro výrobu syntetického čpavku – amoniaku a vodíku z koksového plynu o založení chemických závodů v Ostravě. Ke konečné dohodě došlo roku 1925. Původně bylo zamýšleno postavit továrnu poblíž koksovny Karolina, avšak s ohledem na nevyhovující umístění této lokality v centru města bylo rozhodnuto postavit chemičku poblíž koksovny Ignát. Jako pozitivní faktory byly vyhodnoceny zejména dostatečný zdroj užitkové vody z Odry, blízkost koksovny (koksárenský plyn jako zdroj pro výrobu vodíku), i elektrárny, železniční dostupnost a okolí vhodné pro další rozšiřování závodu. Aby se zabránilo případným povodním z blízké řeky, byl haldovinou z dolu Ignát navýšen terén o 1,5 metru. Samotná výstavba začala 16. září 1927, o rok později byl zahájen provoz. Vlastníkem podniku byla tehdy akciová společnost Československé továrny na dusíkaté látky v Moravské Ostravě založená v roce 1927. V roce 1939 společnost změnila název na Českomoravské továrny na dusíkaté látky, a.s.\n\nPo skončení 2. světové války došlo ke znárodnění na základě dekretu prezidenta Beneše č. 5 z 19. května 1945. Společnosti byl navrácen předválečný název, tj. Československé továrny na dusíkaté látky v Moravské Ostravě a byly začleněny do Ostravských chemických závodů. Ty byly od 1. ledna 1946 součástí národního podniku Československé chemické závody Praha. V roce 1950 byl podnik Ostravské chemické závody zrušen, jednotlivé závody se osamostatnily a byly řízeny Ministerstvem chemického průmyslu. Nově byl zřízen podnik Dusíkárny Ostrava, který kromě hlavního závodu v Mariánských Horách zahrnoval také Moravsko-ostravské chemických závody v Moravské Ostravě a do konce roku 1950 také odloučené pracoviště ve Velké Štáhli. Moravsko-ostravské chemické závody ale byly z Dusíkáren vyčleněny již v roce 1952 a od roku 1953 tvořily samostatný národní podnik Ostravit.\n\nK 1. dubnu 1958 byl zřízen národní podnik Moravské chemické závody (MCHZ), pod který spadal základní závod Dusíkárny a pobočné podniky Hrušovské chemické závody Hrušov (zahrnující rovněž provoz v Petrovicích), Ostravit Ostrava, Bohumínské chemické závody Nový Bohumín, Přerovské chemické závody Přerov a Fosfu Poštorná. Zároveň MCHZ začaly organizačně spadat pod Závody pro chemickou výrobu v Bratislavě. V 70. letech pak byly MCHZ začleněny do koncernu Chemopetrol, ale od roku 1978 až do roku 1989 pak fungovaly v rámci výrobní hospodářské jednotky Unichem Pardubice. V červenci 1989 se však MCHZ osamostatnily a začaly fungovat jako státní podnik. V rámci přípravy na privatizaci byl podnik transformován na akciovou společnost, kterou k 29. prosinci 1990 zřídilo Ministerstvem průmyslu České republiky pod názvem Moravské chemické závody akciová společnost (v roce 1997 byl název upraven na Moravské chemické závody, akciová společnost).\n\nV rámci privatizačního procesu byl z MCHZ v roce 1992 vyčleněn závod Dukla v Hrušově a strojírenský závod v Ondřejovicích. V témže roce pak bylo 43 % akcií privatizováno v tzv. první vlně kupónové privatizace. Zbývající akcie našly nové majitele v rámci druhé vlny kupónové privatizace, takže v roce 1995 již byla společnost čistě v soukromých rukou. 47 % všech akcií přitom držela společnost Chemapol Group (přímo nebo prostřednictvím svých dceřiných společností), v roce 1996 pak získává v MCHZ majoritu. K 31. prosinci 1998 dochází k formálnímu zániku MCHZ, neboť jmění společnosti bylo vloženo do společnosti Synthesia Pardubice, která současně změnila název na Aliachem. V závěru roku 1999 jednali manažeři Aliachemu (který byl ve velmi špatné finanční situaci) o prodeji svého odštěpného závodu MCHZ maďarské společnosti BorsodChem, která od MCHZ odebírala anilin. Proti tomuto kroku se však stavěl Chemapol Group (od 27. ledna 1999 v konkursu), který držel 47 % akcií Aliachemu. K 16. únoru 2000 BorsodChem odkoupil (pravděpodobně ready-made) společnost Darkis, kterou přejmenoval na BorsodChem – Moravské chemické závody, Ostrava, s.r.o. se sídlem ve Volyni. K 4. květnu 2000 došlo ke zvýšení základního jmění této společnosti ze 100 000 Kč na 865 100 000 Kč tím, že Aliachem vložil do společnosti závod MCHZ. Současně bylo sídlo firmy převedeno do Ostravy. Majoritní podíl byl již v držení maďarského BorsodChemu, Aliachem si ponechal podíl pouze 2,5 %. Ke změně názvu na současný BorsodChem MCHZ, s.r.o. došlo k 3. srpnu 2000. Od 30. ledna 2006 je již BorsodChem 100% vlastníkem společnosti.\n\nV období po vstupu BorsodChemu došlo také k postupnému odprodeji některých výrob mimo hlavní předmět podnikání. K 31. květnu 2003 byla z firmy vyčleněna výroba lepidel do nově založené firmy Dukol Ostrava, jejímž vlastníkem se ještě téhož roku staly Jihlavské dřevařské závody (dnes je vlastníkem společnost Kronospan Chemical Holdings Limited). 1. listopadu 2007 byla prodána organizační jednotka zajišťující údržbu elektrických zařízení a zařízení měření a regulace společnosti Maintec, což byla 100% dcera firmy Siemens a.s., později se svou mateřskou firmou sloučená. 2. února 2010 pak byla společnosti Messer Technogas prodána výroba rajského plynu.\n\nV roce 1928 byla zahájena výroba vodíku, amoniaku a síranu amonného, v roce 1931 byly do výrobního programu přidány další typy hnojiv. Postupně byla výroba rozšiřována o další produkty jako argon (1937), methanol (1937), formaldehyd (1937), hexametylentetramin (1937), kyselina šťavelová (1938), rajský plyn (1948), močovina (1951), thiomočovina (1951), močovinoformaldehydové lepidlo Dukol (1958), cyklohexanon (1959), anilin (1961), cyklohexylamin (1961), dicyklohexylamin (1961), kyselina sírová (1966), isopropylamin (1967), sorbitol (1970), fenolické lisovací hmoty (1971), fenolformaldehydové pryskyřice (1971), kyselina dusičná (1986), speciální aminy (1995).\n\nS postupem let byl výrobní program nejen rozšiřován, ale některé výroby byly zastaveny. Šlo např. o methanol a hexametylentetramin (výroba zastavena 1956), močovina (1972), thiomočovina (1973), síran amonný (1976), amoniak (1983), cyklohexanon (1986), hnojiva (2001), kyselina sírová (1993), sorbit (1994), argon (1994).\nV současnosti se společnost zaměřuje především na výrobu anilinu, který je produkován na sedmi hydrogenačních linkách – pěti původních a dvou spuštěných v letech 2005 a 2006. V roce 2009 byla licence na technologii výroby anilinu prodána do Japonska, takže desetina světové produkce anilinu probíhá na základě licence BorsodChem MCHZ. Na tržbách společnosti se z 75 % podílí prodej anilinu, a to především mateřské společnosti BorsodChem. Mezi další produkty patří v současnosti (2013) cyklohexylamin, dicyklohexylamin, dietyloxalát, speciální aminy a kyselina dusičná. Ostravská chemička tak stojí uprostřed výrobního cyklu, na jehož počátku je výroba benzenu z benzolu v sesterské společnosti Petrochemia-Blachownia. Benzen je pak vlakem přepraven k dalšímu zpracování do Ostravy. V Ostravě se z benzenu vyrábí anilin, který je pak speciálními vlaky zvanými BorsodChem Express přepravován do stanice Sajószentpéter pro další využití v závodě BorsodChem v Kazincbarcice.\n\n"}
{"id": "147303", "url": "https://cs.wikipedia.org/wiki?curid=147303", "title": "Ferdinand de Lesseps", "text": "Ferdinand de Lesseps\n\nFerdinand Marie Vicomt de Lesseps (19. listopad 1805 – 7. prosinec 1894) byl francouzský diplomat a podnikatel. Proslavil se vybudováním suezského průplavu.\n\nPředkové Ferdinanda de Lessepse od poloviny 18. století působili v diplomatických službách. Jeho otec Mathieu de Lesseps pracoval jako vyslanec v mnoha zemích, matka byla Španělka. Jeho teta, hraběnka de Montijo, byla matkou císařovny Evženie. Ferdinand se narodil ve Versailles, ale první léta prožil v Itálii, kde byl otec jako diplomat ve službách Napoleona I. Později studoval v Paříži obchodní právo, ale raději se věnoval jízdě na koni. Stal se vynikajícím jezdcem, což se mu hodilo při jeho aktivitách v severní Africe. Ferdinand de Lesseps byl v roce 1825 jmenován konzulem v Lisabonu, v roce 1827 v Tunisu a od roku 1832 byl konzulem v Alexandrii. Za svého pobytu se spřátelil se synem tamního místokrále, princem Saidem. Od roku 1840 vykonával diplomatickou službu ve Španělsku. Jeho kariéra skončila v roce 1849 během diplomatické mise v Itálii, když nesouhlasil se změnou francouzské zahraniční politiky a byl obviněn ze spolupráce s nepřítelem. Uchýlil se s rodinou na svůj zámeček ve Francii.\n\nFerdinand de Lesseps měl 17 dětí se dvěma manželkami, poslední dítě měl ve věku 78 let. S první ženou Agathe Dellamale (1819–1853), měl pět synů. V roce 1853 jej postihla tragédie v osobním životě, když manželka a jeden syn zemřeli krátce po sobě na záškrt. V šedesáti čtyřech letech se znovu oženil. Louise-Hélène Autard de Bragard (1848-1909) pocházela z ostrova Mauricius a v době sňatku jí bylo 21 let. Za šestnáct let trvání manželství se jim narodilo 12 dětí, šest chlapců a šest děvčat. \n\nV roce 1854 založil Všeobecnou společnost pro Suezský námořní průplav. Rakouskému odborníkovi Aloisi Negrellimu zadal vypracování projektu. V roce 1856 se stal konzulem v Káhiře a získal koncesi na stavbu průplavu od svého přítele Saída Paši, který se stal místokrálem Egypta. Lesseps přilákal řadu investorů z celého světa a shromáždil značné finanční prostředky. Stavbu podpořili také císař Napoleon III a císařovna Evženie.\n\nKanál byl otevřen po 11 letech stavby, kterou provázely mnohé potíže, v roce 1869. Stal se z něj „slavný a bohatý“ muž. Byl jmenován členem francouzské Akademie, stal se předsedou pařížské Geografické společnosti. Mohl se uchýlit do ústraní, a užívat si stáří. Opak byl pravdou. Ve věku 75 letech zahájil projekt spojení Tichého a Atlantského oceánu v Panamě.\n\nV roce 1880 začala stavba Panamského průplavu podle Lessepsových plánů na úrovni mořské hladiny. Obrovské potíže znemožňovaly výstavbu podle původní koncepce. Šlo zejména o velké sesuvy půdy po tropických deštích a epidemii malárie (způsobené komáry), na kterou umíralo mnoho dělníků. O devět let později, v roce 1889 skončil francouzský projekt v Panamě nezdarem a finančním krachem. Lesseps byl postaven před soud a odsouzen za zpronevěriu na pět let do vězení. Vzhledem k vysokému věku nemusel trest nastoupit. Průplav dokončili až později Američané, kteří zvolili variantu se zdymadly. \n\nLesseps zemřel v roce 1894 na svém zámečku La Chesnaye, v Guilly. Jeho tělo bylo převezeno vlakem do Paříže, kde byl pohřben v rodinné hrobce na hřbitově Père-Lachaise.\n"}
{"id": "147306", "url": "https://cs.wikipedia.org/wiki?curid=147306", "title": "Zachraňte vojína Ryana", "text": "Zachraňte vojína Ryana\n\nZachraňte vojína Ryana (v originále \"Saving Private Ryan\") je film režiséra Stevena Spielberga z roku 1998.\n\nFilm vypráví příběh kapitána americké armády Johna Millera (Tom Hanks) při vylodění v Normandii 6. června 1944 a v následujících dnech. Po dobytí pláže Omaha je jednotka kapitána Millera vyslána najít vojína Ryana (Matt Damon), jehož tři bratři již padli, a přivést ho zpět k jeho matce. Kapitán Miller tento úkol přijímá a vyráží na cestu. Po cestě přijde o několik mužů své jednotky, ale nakonec vojína Ryana najdou, ale ten odmítá odchod z boje a návrat domů – myslí si, že by to bylo zbabělé. Jednotka kapitána Millera zůstane s Ryanovou jednotkou a dostanou úkol ubránit most přes řeku před postupující německou armádou. Tento úkol se podaří splnit, ale kapitán Miller zemře, když kryje ústup vojáků.\n\nCelý film je vykreslen jako retrospektivní vzpomínka vojína Ryana nad hrobem kapitána Millera.\n\n\nFilm se inspiroval fotografií \"Do spárů smrti\" (anglicky Taxis to Hell – and Back – Into the Jaws of Death zkráceně Into the Jaws of Death), což je nejznámější fotografie, kterou pořídil Robert F. Sargent, fotograf pobřežní hlídky United States Coast Guard (CPhoM, USCG). Na snímku jsou vojáci z 1. divize, kteří přistávají na pláži Omaha Beach dne 6. června 1944 v rámci Operace Overlord během druhé světové války vylodění spojeneckých vojsk do Němci okupované Francie.\n\n"}
{"id": "147311", "url": "https://cs.wikipedia.org/wiki?curid=147311", "title": "Poterna", "text": "Poterna\n\nPoterna je většinou podzemní chodba, spojující šíjové kasárny s hlavním úkrytem a kaponiérami.\n\nSlovo „poterna“ pochází z francouzštiny a znamená „tajná výpadová branka pevnosti“. V pevnostním stavitelství se můžeme setkat s různým využitím poterny. V praxi byla poterna uzavírána mřížovými, či dřevěnými vraty.\n"}
{"id": "147314", "url": "https://cs.wikipedia.org/wiki?curid=147314", "title": "Benzol", "text": "Benzol\n\nBenzol je směs chemických látek vznikajících při koksování. Skládá se z benzenu, toluenu, xylenů a ostatních sloučenin. Získává se vypíráním koksárenského plynu pracím olejem. Následnou destilací se z oleje odděluje surový benzol. Je to čirá, olejově zbarvená kapalina s měrnou hmotností cca 878 kg/m³. Charakteristicky zapáchá. Je zdraví škodlivá a hořlavá – jedná se o kapalinu I. třídy nebezpečnosti.\n\n\"Benzol\" je také zastaralý název benzenu, používaný dodnes v němčině.\n"}
{"id": "147317", "url": "https://cs.wikipedia.org/wiki?curid=147317", "title": "Paolo Savoldelli", "text": "Paolo Savoldelli\n\nPaolo Savoldelli (* 7. května 1973) je italský silniční cyklista a dvojnásobný vítěz Giro d'Italia. Od roku 2005 do 2006 byl členem týmu Discovery Channel.\nV roce 2007 jezdil ve stáji Astana po boku Alexandra Vinokurova. Pro sezónu 2008 Paola zlákala ambiciózní italská kontinentální stáj L.P.R Brakes.\n"}
{"id": "147319", "url": "https://cs.wikipedia.org/wiki?curid=147319", "title": "Koksárenský plyn", "text": "Koksárenský plyn\n\nKoksárenský plyn je směs plynů vznikající při koksování černého uhlí. Pro další využití je nutno ho vyčistit, přičemž se odstraňují např. dehet, benzol, sulfan, naftalen a amoniak. Jedná se o hořlavý plyn charakteristického zápachu. Obsahuje mj. vodík (až 60 %), methan a oxid uhelnatý (až 10 %). Vzhledem k obsahu oxidu uhelnatého je jedovatý. Kromě použití jako zdroje vodíku se koksárenský plyn používá také pro spalování. Obdobou koksárenského plynu je svítiplyn, který se získává převážně tlakovým zplyňováním hnědého uhlí kyslíkem a vodní parou. Jeho výhřevnost je 15,62 MJ/m³.\n\nKoksárenský plyn hrál hlavní roli ve zničení ostravského mostu Pionýrů, kdy došlo k výbuchu nashromážděného plynu v mostní konstrukci. Tato událost se stala 25. listopadu 1976. Plyn byl veden potrubím, které bylo uloženo v mostní konstrukci. Tento most spojoval slezskou a moravskou část Ostravy, těžba probíhala ve slezské části a tak došlo k poddolování jedné části mostní konstrukce, to mělo za následek poškození potrubí, které bylo zavěšeno na mostní konstrukci a vedlo koksárenský plyn. Vlivem nedostatečné kontroly a všudypřítomného zápachu v Ostravě nepřišlo nikomu nic zvláštního. Za explozí pravděpodobně stojí jiskra ze sběrače trolejbusu nebo vznícení od pouličního osvětlení na mostě. Tehdejší stranické orgány a vedení města uvalily na celou událost informační embargo. Během exploze místem projížděl trolejbus a došlo k lehkým zraněním cestujících. \n"}
{"id": "147322", "url": "https://cs.wikipedia.org/wiki?curid=147322", "title": "Ahuizotl (démon)", "text": "Ahuizotl (démon)\n\nAhuizotl byl vodní démon aztécké mytologie, který vypadal jako pes s dlouhým ocasem, na jehož konci byla lidská ruka, případně polovinou člověk, polovinou opice, eventuálně kříženec psa a hada.\n\nNapodoboval volání topícího se o pomoc, záchrance pak stáhl pod hladinu. Jindy zpod hladiny útočil na rybáře. Oběti požíral.\n"}
{"id": "147323", "url": "https://cs.wikipedia.org/wiki?curid=147323", "title": "Antonín Boháč", "text": "Antonín Boháč\n\nAntonín Boháč (5. března 1882 Lišice u Kutné Hory – 27. prosince 1950 Praha) byl český vědec, vlastenec a pedagog.\n\nAntonín Boháč se narodil v evangelické rodině Čeňka a Kateřiny Boháčových. Měl pět sourozenců. Po studiích na kolínském gymnáziu (maturita 1900) se zapsal na Filosofickou fakultu Univerzity Karlovy s tím, že se chtěl stát středoškolským učitelem v oboru slovanské a románské filologie. Jeho učitelem byl i T. G. Masaryk. Již za studií učil v Telči a po ukončení studia na reálce v Uherském Brodě, a to úspěšně – odmítal memorování a požadoval přemýšlení. V té době se začal zajímat o populační vědu.\n\n\n\n"}
{"id": "147324", "url": "https://cs.wikipedia.org/wiki?curid=147324", "title": "Lhasa", "text": "Lhasa\n\nLhasa (tibetsky: ལྷ་ས་ [l̥ásə] nebo [l̥ɜ́ːsə], wylie: \"lha sa\"; čínsky: 拉薩; pinyin: \"lāsà\") je tradiční hlavní město Tibetu, v současné době je hlavním městem Tibetské autonomní oblasti Čínské lidové republiky. Lhasa je tradičním centrem tibetského buddhismu a do roku 1959 byla sídlem dalajlámů.\n\nVe Lhase se nachází palác Potála a Norbulingka, které tvoří součást kulturních památek světového dědictví. Podle sčítání lidu z roku 2013 zde žije okolo 279 074 lidí.\n\nVlastní město a okolí tvoří stejnojmennou městskou prefekturu.\n\nKdyž se pátému dalajlámovi Ngawang Lozang Gjamcchovi (1617–1682) podařilo podrobit si Tibet, ustanovil Lhasu administrativním centrem Tibetské říše. Ve Lhase zahájil stavbu Potály, která byla dokončena pár let po jeho smrti. V této době získala Lhasa nepochybné postavení coby politické hlavní město Tibetu.\n\nLhasa byla po mnoho staletí „zakázané město“ a její brány byly uzavřeny všem lidem ze Západu. V 19. století se do Lhasy marně snažil dostat např. Sven Hedin a Nikolaj Prževalskij. Naopak s úspěchem se na území města dostali např. Alexandra David-Néelová a Heinrich Harrer,\nna počátku 20. století Lhasu načas obsadil britský expediční sbor vedený Francisem Younghusbandem v rámci tzv. Younghusbandovy expedice.\n\nJelikož se jednalo o významné centrum tibetského buddhismu, téměř polovina obyvatelstva Lhasy byli mniši. Obyvatelstvo Lhasy bylo v roce 1951 odhadováno na 25 000 a dalších 15 000 mnichů v žilo klášterech. Dnes má město okolo 250 tisíc obyvatel, velká část z nichž jsou Číňané (Chanové nebo Chuejové).\n\nLhasa leží v oblasti známé jako „údolí Lhasa“, v provincii Ü, jejímž je hlavním městem. Třebaže průměrná nadmořská výška údolí je vyšší než 3 000 m, hory kolem města dosahují výšek kolem 5 500 m. Městem protéká řeka Kyi, levostranný přítok Brahmaputry.\nLhasa patří mezi nejvýše položená města na světě, její průměrná nadmořská výška je asi 3 650 m n. m.\n\nVelmi významný pro tuto oblast je turistický ruch, turisty přitahuje palác Potála, velkolepá himálajská krajina a mnoho planě rostoucích rostlin a zvířat ve vysokých polohách střední Asie. Pro mnoho let v této oblasti nebyly žádné chemické a automobilové továrny a bylo zde dobré životní prostředí. To se však v posledních letech změnilo. V blízkosti se těží měď, olovo a zinek a čínská vláda experimentuje s novými metodami těžby minerálů a energie. Za účelem zlepšení ekonomiky v regiony vláda také postavila železnici do Číny, která výrazně zjednodušila odvoz těženého materiálu do čínského vnitrozemí. V TAO operuje 5 civilních letišť a množství nákladních a vojenských.\n\nV celé prefektuře žije 576 100 obyvatel (2011), ve městě Lhasa žije asi 134 tisíc obyvatel (2013), z toho Tibeťané představují přibližně 87%.\n\nLhasa má mnoho významných staveb jako jsou kláštery Sera a Däpung. K významným buddhistickým chrámům Lhasy patří Džókhang, ve kterém jsou podle tradice uchovány sochy Buddhy, které do Tibetu přinesly manželky Söngcana Gampa Wen-čcheng a Bhrkutí Déví. Lhasa má i památky na seznamu světového dědictví, totiž „Historický soubor paláce Potály“, který zahrnuje několik staveb v čele s Potálou a Norbulingkou. Mnoho důležitých míst bylo poškozeno nebo zničeno během kulturní revoluce.\n\nPodle regionálních úřadů navštívil Tibet v roce 2004 1 milion návštěvníků. Čínské úřady plánují v regionu ambiciózní růst turistiky až na 10 milion návštěvníků do roku 2020; většinou by mělo jít o etnické Číňany. V roce 2013 navštívilo TAO víc jak 12 milionů turistů. Návštěvníci byli převážně z Číny, protože v tomto roce vláda razantně zpřísnila podmínky vstupu do TAO pro zahraniční turisty. Zastánci větší tibetské autonomie doufají, že zvýšení turistiky bude vést k zlepšení původní kultury v Tibetu.\n\nKvůli své odlehlé poloze byla Lhasa v minulosti obtížně přístupná. Historické cesty vedoucí vysoko položenými průsmyky spojovaly Tibet s Čínou, Indií a Nepálem. Horské silnice sjízdné pro motorová vozidla byly postaveny převážně až v období po roce 1945. Asi 100 km jižně od města bylo vybudováno letiště Lhasa Gonggar (IATA: LXA, ICAO: ZULS), jehož vzletová/přistávací dráha měří kvůli vysoké nadmořské výšce a tím i nízké hustotě vzduchu celých 4000 m. V roce 2006 byla dokončena Železniční trať Golmud - Lhasa spojující Tibet s Čínou. Dopravu po této trati zajišťují speciálně upravené vlakové soupravy, které mají např. dvojitá okna chránící před UV zářením, na vyžádání jsou také kyslíkové masky, jež cestujícím pomáhají vyrovnat se s řídkým vysokohorským vzduchem. V srpnu 2014 byl zprovozněn nový úsek železnice ze Lhasy do Žikace.\n\nŽivot v Lhase byl popsán rakouským horolezcem Heinrichem Harrerem v jeho knize \"Sedm let v Tibetu\" a ve stejnojmenném filmu natočeném podle této knihy, ve kterém hráli Brad Pitt a David Thewlis. Kniha pojednává o životě ve Lhase během 40. let 20. století v době 2. světové války a těsně po ní.\n\nLhasa taktéž zastupuje městskou prefekturu Lhasa, správní centrum je v části města nazývaným \"Čcheng-kuan\" (\"defacto\" část Lhasy postavená Číňany v 50. a 60. letech 20. století).\n\n"}
{"id": "147326", "url": "https://cs.wikipedia.org/wiki?curid=147326", "title": "Dehet", "text": "Dehet\n\nDehet neboli tér je směs několika set chemických látek. Jedná se o hustou olejovitou kapalinu, charakteristického zápachu, tmavohnědé až černé barvy. Existuje několik druhů:\n\n\n"}
{"id": "147327", "url": "https://cs.wikipedia.org/wiki?curid=147327", "title": "Jaroslav Maxmilián Kašparů", "text": "Jaroslav Maxmilián Kašparů\n\nJaroslav Maxmilián Kašparů, píšící pod jménem Max Kašparů (* 14. května 1950 Žirovnice), je český řeckokatolický kněz, psychiatr, pedagog, premonstrátský terciář, autor duchovní literatury a esperantista, který působí v Pelhřimově.\n\nNa kněze řeckokatolické církve byl vysvěcen v byzantském ritu 31. října 2015. Svěcení přijal v Žirovnici od biskupa Ladislava Hučka. Předtím byl římskokatolickým jáhnem.\n\nPo gymnáziu měl v úmyslu studovat literaturu nebo Akademii múzických umění. Pod vlivem rodiny se přihlásil k přijímacímu řízení na Fakultu všeobecného lékařství Univerzity Karlovy. Protože se umístil ve druhé třetině uchazečů, mohl studovat obor stomatologie (první třetina byla přijata ke všeobecnému lékařství). V průběhu studia jej zaujala psychiatrie. Stážoval na Psychiatrické klinice pod vedením profesora Petra Zvolského.\n\nPo absolvování zubního lékařství se rozhodl pokračovat ve studiu všeobecného lékařství a následně se specializovat v psychiatrii. Stomatologové mohli, podle jeho vyjádření, dostudovat pouze čtvrtý až šestý ročník oboru všeobecného lékařství v řádném denním studiu. Kašparů ovšem zvolil dálkovou formu studia při zaměstnání. Jedinou lékařskou fakultou, která tuto formu umožnila, byla bratislavská Univerzita Komenského. Na ní musel opět složit všechny zkoušky ze šesti ročníků včetně státních závěrečných zkoušek. V důsledku rozhodnutí pokračovat ve studiu a nenastoupit dráhu stomatologa s ním ukončila vztah spolužačka krátce před plánovanou svatbou.\n\nVystudoval také obory teologie a pedagogika na Teologické fakultě Jihočeské univerzity v Českých Budějovicích. Ve studiu teologie dále pokračoval a získal doktorát (Ph.D.). Habilitoval se (tj. stal docentem) na univerzitě v Košicích v oboru pastorální teologie prací, která vyšla v upravené podobě knižně pod názvem \"Hypnóza – Pastorální kauza\". Doktorát z pedagogiky získal na Řeckokatolické teologické fakultě Prešovské univerzity v roce 2012.\n\nČestný doktorát (dr. h. c.) obdržel roku 2011 v Bratislavě. Dne 4. dubna 2012 byl zapsán do \"České knihy rekordů\" jako držitel největšího počtu vysokoškolských titulů.\n\nŽije v Rynárci, psychiatrickou ambulantní praxi od roku 2012 neprovozuje, působí pouze jako soudní psychiatr. Ordinaci měl dříve na netradičním místě, v kostele Panny Marie Sedmibolestné. Provází také duchovní cvičení.\n\nPři pražských vysokoškolských studiích se seznámil s Tomášem Halíkem, bydleli dokonce ve stejném domě. Tomáš Halík mu šel na svatbě za svědka, jeho vůbec prvním křtem po jeho tajném kněžském svěcení byly křtiny dcery Maxe Kašparů Bernadetty. Kromě ní má Max Kašparů ještě dceru Terezii.\n\nJméno Maxmilián mu v roce 1984 při tajném vstupu do sekulárního řádu želivských premonstrátů udělil opat Želivského kláštera Bohumil Vít Tajovský. Získal je po polském světci sv. Maxmiliánovi Kolbem.\n\nJe externím spolupracovníkem Českého rozhlasu, kde pravidelně vystupuje v pořadu \"Jak to vidí\", příležitostně i v jiných. Příležitostně vystupuje také v pořadech České televize.\n\nV roce 2015 se stal členem Apoštolského exarchátu řeckokatolické církve v Praze a 31. října téhož roku byl vysvěcen na kněze řeckokatolického ritu.\n\nV říjnu 2012 byl preferenčními hlasy zvolen do krajského zastupitelstva kraje Vysočina jako člen TOP 09.\n\nJako člen KDU-ČSL přestoupil do TOP 09, z níž vystoupil v létě 2014, když nesdílel názor vedení strany na interrupce. Jako nestraník se následně stal členem lidoveckého klubu krajského zastupitelstva na Vysočině. Na mandát rezignoval 23. června 2015 a na jeho místo nastoupil náhradník Ladislav Bárta. V krajských volbách v roce 2016 post krajského zastupitele již neobhajoval.\n\nJe členem výboru sekce pro hypnózu České lékařské společnosti Jana Evangelisty Purkyně, také je člen Klubu českých skeptiků Sisyfos.\n\nVěnuje se studiu jazyka esperanto. Je členem Mezinárodního sdružení katolických esperantistů a čestným členem České esperantské mládeže. Jako psychiatr je také členem UMEA (Mezinárodní sdružení lékařů-esperantistů) a doporučuje studium esperanta především svým starším pacientům, protože studium jazyků je podle něj dobrou prevencí proti demenci, ovšem národní jazyky jsou pro studium v pozdějším věku již obtížné. Další přínos esperanta pro seniory vidí v možnosti rozšíření jejich společenských kontaktů.\n\nV květnu 2015 byl zvolen členem Rady České televize, hlas mu dalo 101 ze 152 přítomných zákonodárců, funkce se ujal 30. května 2015.\n\nV roce 2014 mu bylo uděleno čestné členství v Koruně České – monarchistické straně Čech, Moravy a Slezska.\n\nVydal více než dvě desítky publikací v češtině a slovenštině, z nichž některé byly přeloženy do polštiny, italštiny, francouzštiny, slovenštiny a esperanta. Do češtiny naopak přeložil učebnici esperanta.\n\n\n\n\n"}
{"id": "147328", "url": "https://cs.wikipedia.org/wiki?curid=147328", "title": "PzH 2000", "text": "PzH 2000\n\nPanzerhaubitze 2000 (zkráceně PzH 2000) je 155mm samohybná houfnice vyvinutá společnostmi Krauss-Maffei Wegmann (KMW) a Rheinmetall pro německou armádu. V době svého vzniku šlo o zřejmě nejvýkonnější konvenční dělostřelecký systém v operační službě. Pozoruhodná je obzvláště velmi vysoká rychlost střelby; na první tři výstřely stačí 10 sekund, na 8 výstřelů 60 sekund a na 20 výstřelů 3 minuty. Ustálená rychlost střelby se pohybuje kolem 7 výstřelů za minutu v závislosti na zahřívání hlavně. PzH 2000 byl také vybrán do výzbroje italské, nizozemské a řecké armády. V letech 2013–2014 si houfnice objednal Katar a nadbytečná německá vozidla zakoupily Chorvatsko a Litva.\n\nJedná se o historicky první samohybný dělostřelecký komplet, který je vyzbrojen 155mm kanónem o délce 52 ráží.\n\nVývoj houfnice byl zahájen ve druhé polovině 80. let německými společnostmi KMW a Rheinmetall jako alternativa zrušeného italsko-britsko-německého projektu vývoje samohybných houfnic SP-70, které měly nahradit americké komplety M109 Paladin. Vývojové náklady pomohlo snížit použití řady komponentů tanků Leopard 2. Hlavními uživateli se staly Německo (185 ks), Itálie (70 ks), Nizozemsko (39 ks) a Řecko (24 ks).\n\nNěmecké houfnice byly objednány roku 1996 a vyrobeny v letech 1998–2002. Později jich bylo 153 modernizováno na verzi PzH 2000A1. Všechna italská vozidla (kromě dvou) v letech 2007–2009 vyrobilo konsorcium firem Iveco-OTO-Melara. Řecká vozidla byla dodána v letech 2003–2004. Část nadbytečných německých vozidel roku 2014–2015 koupily Chorvatsko a Litva. Roku 2013 navíc další houfnice zakoupil Katar.\n\nPětičlennou posádku tvoří velitel, řidič, střelec a dva nabíječi. Podvozek a dělová věž jsou pancéřovány, aby odolaly střelbě z ručních zbraní a střepinám dělostřeleckých granátů. Hlavní zbraní je 155mm houfnice Rheinmetall DeTec o délce hlavně 52 ráží a dostřelu až 40 km (dle typu munice). Nabíjení je automatické, přičemž vozidlo veze celkem 60 nábojů. Systém řízení palby MICMOS umožňuje současný zásah cíle až pěti projektily. Vozidlo pohání dieselový osmiválec MTU MT881 Ka-500 o výkonu 736 kW a čtyřrychlostní převodovka Renk HSWL 284 C.\n\nNizozemské a německé houfnice PzH 2000 byly nasazeny v Afghánistánu. Bojovým křtem si typ prošel v srpnu 2006 během nasazení tří nizozemských PzH 2000 proti Talibanu v provincii Kandahár během operace Medúza.\n\n\n\n"}
{"id": "147330", "url": "https://cs.wikipedia.org/wiki?curid=147330", "title": "Milan Jančík", "text": "Milan Jančík\n\nMilan Jančík (* 24. října 1959 Prostějov) je český politik a právník, bývalý místopředseda pražské ODS a bývalý člen této strany, v letech 2002 až 2010 starosta Městské části Praha 5 a zastupitel Hlavního města Prahy, člen představenstva Pražské energetiky.\n\nPo nedokončených studiích operního zpěvu na brněnské konzervatoři nastoupil v roce 1981 jako kulisák do Moravského divadla v Olomouci, kde také zpíval ve sboru. V roce 1982 odešel do Ostravy, kde zpíval ve sboru Moravskoslezského divadla. V polovině osmdesátých let se přestěhoval do Prahy, kde mimo jiné pracoval ve sboru Československého rozhlasu, který také manažersky vedl. Podnikal jako manažer v kultuře a v oblasti daňového a účetního poradenství.\n\nV roce 2000 byl přijat ke studiu na Fakultě právnické Západočeské univerzity v Plzni. Při výuce podle individuálního studijního plánu si spojil dva ročníky dohromady, a studium úspěšně dokončil v létě 2004. Reportéři ČT uvedli, že v jeho diplomové práci chybí poznámkový aparát. Na stejné fakultě získal v roce 2005 titul doktora práv, a to v časovém intervalu půl roku. Později také získal titul Master of Business Administration na soukromé vysoké škole Brno International Business School.\n\nPo komunálních volbách v listopadu 1998 se stal společně s Petrem Horákem (US) zástupcem tehdejšího starosty Prahy 5 Miroslava Škalouda. V březnu 1999 oznámil dosažení dohody s památkáři ohledně deset let chátrající dělnické kolonie Buďánka, ta však nadále chátrá. V dubnu 1999 oznámil dočasné uzavření Malostranského hřbitova, místo avizovaného zajištění ostrahy však byl uzavřen trvale. V říjnu 1999 hájil rozhodnutí výběrové komise nezveřejňovat vítězné nabídky na půdní vestavby v obecních domech. V dubnu 2002 získala akciová společnost Brasil and Bohemia group, ve které byl Jančík předsedou představenstva, jako jediný zájemce pronájem nebytových prostor na Janáčkově nábřeží.\n\nPo zvolení Škalouda senátorem a listopadových komunálních volbách, ve kterých Jančíka podpořil i zpěvák Karel Gott, se stal Jančík starostou Prahy 5 a zastupitelem pražského magistrátu. Ve stejný měsíc se dostal do konfliktu s hlídkou městské policie u Mánesova mostu, který byl po povodních uzavřen. \"Audi strážníka srazilo a jeho řidič pak ujel. Policista utrpěl pohmožděniny, s nimiž musel navštívit lékaře,\" uvedl Jan Stehlík z tiskového oddělení městské policie. Jančík to odmítá: \"Když jsem přijížděl k mostu, uviděl jsem hlídku strážníků a zastavil jsem. Spěchal jsem na magistrát, a tak jsem je požádal, jestli mohu přejet přes most. Dvakrát mi jeden z nich arogantně odpověděl, že ne. Je pravda, že jsem pak ve spěchu jednal vzrušeně, ostatně tak jednali i strážníci. Ale nakonec jsem nastoupil do vozu a odjel.\" Ředitel městské policie Prahy 1 Miroslav Stejskal situaci označil za \"nezvládnutí řízení\", záležitost byla nakonec řešena pouze jako přestupek.\n\nV květnu 2003 byl vybrán do \"týmu expertů\" pro posouzení dostavby hotelu u dlouhodobě chátrající památkově chráněné výletní restaurace Barrandovské terasy, kterou jejich majitelka herečka Dagmar Havlová v té době převedla na společnost Barrandovské terasy, a.s. V červenci 2003 se stal členem představenstva Pražské energetiky.\n\nV roce 2006 došlo mezi členy ODS v Praze 5 k roztržce ohledně kandidátky pro nadcházející komunální volby. Členové okolo předsedy ODS v Praze 5 Františka Laudáta obvinili pět místních sdružení vedených lidmi okolo Milana Jančíka z hromadného nabírání členů a prosadili kandidátku v čele s Petrem Horákem, na které Jančík zcela chyběl. Místní sdružení obviněná z účelového nabírání členů pro změnu kritizovala své odpůrce za účelovou volbu volebního klíče a do sporu se jako arbitr vložil primátor Pavel Bém, který označil metody obou frakcí za \"sice legální, ale rozhodně ne legitimní.\" Na základě podepsané tajné dohody, jejíž součástí byl závazek Jančíka nekandidovat v Praze 5 v komunálních volbách 2010, se Jančík stal lídrem kandidátky. V samotných volbách získal získal druhý nejnižší počet preferenčních hlasů ze všech 43 kandidátů za ODS, poté byl v listopadu navzdory vnitrostranické opozici a podle iDNES.cz za zákulisní pomoci Pavla Béma znovu zvolen starostou Prahy 5.\n\nNa konci roku 2009 se stal místopředsedou pražské ODS, na mimořádném jednání pražské organizace dne 19. dubna 2010 byl z funkce odvolán.\n\nV roce 2011 mu zaniklo členství v ODS, protože přestal platit stranické příspěvky.\n\nPo třech letech se rozhodl vrátit do politiky. V komunálních volbách v roce 2014 kandidoval jako nestraník za subjekt \"Konzervativní aliance 2014\" (KA14) do Zastupitelstva Hlavního města Prahy a jako lídr i do Zastupitelstva Městské části Praha 5. Zároveň kandidoval ve volbách do Senátu PČR jako nestraník za subjekt \"Konzervativní aliance 2014\" (KA14) v obvodu č. 21 – Praha 5. Ve všech třech případech propadl – zisky Konzervativní aliance v obou obecních volbách i jeho samého ve volbě do Senátu nepřesáhly jedno procento.\n\nMilan Jančík je ženatý a má jednoho syna. Jako své záliby uvádí na oficiálních stránkách automobilový sport, závody do vrchu historických vozidel. Taktéž vlastní závodní licenci a je členem Autoklubu ČR.\n\nO starostu Prahy 5 se několikrát zajímala policie v souvislosti s nakládáním s veřejným majetkem.\n\nNapříklad v květnu 2005 se o něj začal zajímat Útvar pro odhalování korupce a finanční kriminality. Podle informací policie měl Jančík v roce 2003 nepravdivě informovat zastupitelstvo o plánovaném prodeji pozemků Českých drah u Smíchovského nádraží. Podle Aktuálně.cz zastupitelé souhlasili (podle idnes.cz bez vědomí zastupitelstva manipuloval s penězi) s převodem 233 miliónů potřebných na nákup do advokátní úschovny. Jejím držitelem byl právník Kamil Vališ, který měl za úschovu slíbenou odměnu a navíc úroky z městských peněz. Policie však zjistila, že České dráhy pozemky nikdy nikomu nenabídly. Praha 5 tak mohla přijít na úrocích až o jeden a půl milionu korun.\n\nV prosinci 2005 magistrátní komise konstatovala, že radnice při plánovaném nákupu nijak nepochybila, ani žádné další podezření policie se neprokázalo.\n\nJeho jméno bývá médii spojováno s kauzou mrtvých duší v ODS v Praze 5.\n\nJančíkův mluvčí Radovan Myslík se 28. a 29. prosince 2009 pokusil vymazat zmínky o skandálech z článku na české Wikipedii. Hájil se tím, že se jednalo o omyl. Tvrdil, že úpravy článku dělal bez vědomí Jančíka.\n\nKvůli svému „špatnému mediálnímu obrazu“ a s tím souvisejícímu riziku volební porážky v nadcházejících volbách do Poslanecké sněmovny byl 19. dubna 2010 na mimořádném jednání pražské organizace odvolán z funkce místopředsedy.\n\n"}
{"id": "147333", "url": "https://cs.wikipedia.org/wiki?curid=147333", "title": "Windows Calendar", "text": "Windows Calendar\n\nWindows Calendar je kalendářová aplikace, která je součástí operačního systému Windows Vista. Nativně podporuje souborový formát iCalendar a možnost publikování či přijímání kalendářů skrze HTTP a WebDAV. Kalendáře mohou být též publikovány na sdílené síťové disky.\n\nWindows Calendar obsahuje několik pohledů na kalendář jako denní, týdenní či měsíční a též podporuje úkoly. Aplikace nezvládá synchronizaci a neumožňuje jiným aplikacím využívat svůj úložný systém.\n\n"}
{"id": "147338", "url": "https://cs.wikipedia.org/wiki?curid=147338", "title": "Přítok", "text": "Přítok\n\nPřítok je tok nižšího řádu, zpravidla řeka nebo potok, jenž se vlévá do toku vyššího řádu. Obvykle se vyznačuje menší délkou, vodností, plochou povodí a také odlišným směrem říčního údolí. Rozlišují se přítoky různých řádů, podle toho, zda se vlévají do hlavní řeky I. řádu nebo do jejich přítoků. Přítok může také ústit do jezera nebo přehrady a v širším smyslu je tok I. řádu přítokem moře popř. oceánu.\n\nMísto, kde přítok přitéká do toku vyššího řádu, se nazývá soutok.\nPřítoky můžeme rozdělit na pravé a levé. Pravý, či levý přítok určíme podobně jako pravý či levý břeh. Pomůckou je dívat se po proudu řeky. Přítoky na levé straně jsou \"levé\", přítoky na pravé straně jsou \"pravé\".\n\nPříkladem přítoku je řeka Kamenice, jež se vlévá ve Hřensku do řeky Labe.\n\n"}
{"id": "147340", "url": "https://cs.wikipedia.org/wiki?curid=147340", "title": "Mistrovství světa v alpském lyžování 1999", "text": "Mistrovství světa v alpském lyžování 1999\n\n35. Mistrovství světa v alpském lyžování proběhlo v termínu od 2. února do 14. února 1999 v amerických střediscích Vail a Beaver Creek.\n"}
{"id": "147343", "url": "https://cs.wikipedia.org/wiki?curid=147343", "title": "Svatbín", "text": "Svatbín\n\nOsada Svatbín (), spadající pod město Kostelec nad Černými lesy, se nachází v okrese Praha-východ (od 1. ledna 2007, do té doby v okrese Kolín), ve Středočeském kraji. V místě působí osadní výbor. Jihozápadně od vsi pramení Jalový potok, který je pravostranným přítokem říčky Šembery.\n\nPrvní zmínky o osadě Svatbín pocházejí ze 14. století, v písemných pramenech se poprvé připomíná v roce 1415. Během třicetileté války v 17. století byla téměř vysídlena a zničena, stejně jako další okolní osady – z 11 stavení bylo obýváno pouze jedno, ale postupně byla obec opět obnovena. Podle Berní ruly byl v obci jeden sedlák a dva chalupníci (všichni měli po jedné krávě), opuštěných stavení bylo devět (6 selských a 3 chalupnická).\n\nOd samého počátku byla součástí černokosteleckého panství. Na území Kolínska se jedná o vzácnou ukázku obce, která ve středověku nevyrostla přirozeným způsobem, ale byla uměle vysazena v podhradí někdejšího královského hradu. Tuto skutečnost dokazuje pravidelně vyměřená náves kruhového tvaru, která je typickým znakem lokačních vsí vrcholného středověku. Na návsi se dochovalo několik domů z 19. století, dokládajících původní ráz zdejší venkovské zástavby.\n\nDo roku 1924 se obec jmenovala Svrabov (do současnosti si název Svrabov zachovala obec v okrese Tábor).\n\n\n"}
{"id": "147345", "url": "https://cs.wikipedia.org/wiki?curid=147345", "title": "Drakeův průliv", "text": "Drakeův průliv\n\nDrakeův průliv je průliv mezi jihoamerickou pevninou (Hornův mys) a Jižními Shetlandami (Antarktida). Leží jižně od Magalhãesova průlivu.\n\nSpojuje Atlantský a Tichý oceán. Byl pojmenován podle viceadmirála Sira Francise Drakea.\n\n"}
{"id": "147347", "url": "https://cs.wikipedia.org/wiki?curid=147347", "title": "Charles Pierre François Augereau", "text": "Charles Pierre François Augereau\n\nCharles Pierre François Augereau (11. listopad 1757, Paříž/St. Marceau – 11. červen 1816), vévoda z Castiglione, byl generál revoluce a maršál Francie v době prvního císařství.\nCharles Pierre François Augereau se narodil jako syn obchodníka s ovocem na pařížském předměstí St. Marceau. Vstoupil do armády a sloužil u karabinierů. Vyhledával hádky a souboje a po jednom z konfliktů dezertoval. Sloužil pak v cizích armádách, naposledy v Neapolsku, kde se od r. 1787 živil jako učitel šermu. Když roku 1792 museli všichni Francouzi opustit Neapolsko, vstoupil Augereau jako jeden z prvních dobrovolníků do tvořící se francouzské revoluční armády a již v roce 1793 sloužil v hodnosti divizního generála ve východních Pyrenejích, kde dosáhl několika menších vítězství nad Španěly (1794 a 1795).\n\nNevychovaný, bezcharakterní a málo nadaný, vynikal však neúnavnou cílevědomostí a neomezenou odvahou. Tu prokázal zejména v bitvě u Millesima a v bitvě u Lodi (1796), kde na sebe upozornil vycházející hvězdu strategie Napoleona Bonaparta. Ten jej pak poslal do Papežského státu. Zde Augereau obsadil Bolognu, potlačil povstání v Romagni a přinutil papeže k míru. Poté byl povolán zpět k hlavní armádě a 5. srpna 1796 byl pravou rukou Bonapartovou při porážce Dagoberta Wurmsera u Castiglione. Nato spolu s Massénou porázil 6. listopadu 1796 Alvinczyho v bitvě u Carmignana.\nPodílel se též na vítězství u Arcole (15. – 17. listopadu 1796) a obsadil Proveru před branami Mantovy. Následně se vydíráním a rabováním značně obohatil. V srpnu 1797 se vrátil do Paříže, kde byl jmenován velitelem pařížské posádky, a pomáhal provést převrat 18. fructidoru (4. září 1797); proti svému očekávání však nebyl jmenován členem Direktoria. Brzy byl odvolán i z velení Rýnské armády a odsunut do Perpingnanu. Roku 1799 byl zvolen do Rady pěti set v Paříži. Neměl však schopnosti dosáhnout nejvyšších funkcí, po kterých toužil, a tak se po 18. brumairu podřídil generálu Bonapartovi, kterého dosud považoval za soka.\n\nByl jmenován vrchním velitelem armády v Holandsku (Batavská republika) a s armádou francouzsko-batavskou táhl na střední Rýn, aby podpořil Moreauovy operace v jižním Německu. Při postupu přes Frankfurt do Würzburgu absolvoval četné boje s nepřítelem, které však nevedly k žádnému výsledku.\n\nPo Lunévillském míru (1801; ) žil na svém statku u Melunu až do roku 1803, kdy byl jmenován velitelem armády určené k tažení proti Potugalsku. S přidělenou armádou však nevytáhl do boje, ale zůstal v Paříži, kde v roce 1804 obdržel maršálskou hůl. Roku 1805 mu byl následně udělen titul \"vévody z Castiglione\". Ve válce roku 1805 byl v čele armády pohybující se ve Vorarlbersku a u Dornbirnu přinutil Jelačiće ke kapitulaci.\n\nRoku 1806 byl velitelem levého křídla v bitvě u Jeny. V bitvě u Eylau 8. února 1807 bojoval s nesmírnou statečností, ale v krutých klimatických podmínkách zabloudil. Při útoku na ruské pozice byl jeho sbor téměř zničen a Augereau těžce raněn. Císař jej pak poslal na zdravotní dovolenou do Francie. V roce 1809 byl velitelem v Katalánsku, ale nedosáhl tam žádných úspěchů. Napoleon jej odvolal a nahradil MacDonaldem. Roku 1812 byl velitelem 11. armádního sboru v Berlíně. \n\nRoku 1813 shromáždil jako generální guvernér Frankfurtu a Würzburgu rezervní armádu, která pak začátkem října 1813 vyrazila k Lipsku. V Bitvě národů bojoval Augereau s velkou statečností a vytrvalostí. Po vpádu spojenců do Francie sestavoval Augereau v Lyonu armádu, když byl však v březnu 1814 svědkem pádu Napoleona, zahájil mírová jednání s rakouským generálem Ferdinandem Bubnou z Litic. Tato jednání vedla ke kapitulaci Lyonu 21. března 1814. Podřídil se Ludvíkovi XVIII. a urychlil pád Napoleona, který jej pak do konce života považoval za jednoho z hlavních zrádců. Následně byl králem jmenován členem Válečné rady a pairem. Byl také prohlášen rytířem Řádu svatého Ludvíka.\n\nV březnu 1815 byl postaven do čela 14. divize v Caen. I když byl po návratu Napoleona z Elby označen za zrádce, přesto v provolání ke své divizi Augereau vítal císaře a vzdával mu úctu. Jeho důvěru si však již nezískal. Po druhé abdikaci Napoleona opět vstoupil do komory pairů, z které byl Napoleonem vyloučen. Byl členem válečného soudního senátu, který měl maršála Neye odsoudit, prohlásil se však nezpůsobilým. Poté se maršál Augereau zcela vzdal všech funkcí a vrátil se na svůj statek La Houssaye, kde 11. června 1816 zemřel.\n\n"}
{"id": "147352", "url": "https://cs.wikipedia.org/wiki?curid=147352", "title": "Černín", "text": "Černín\n\nČernín může označovat:\n\n\n"}
{"id": "147354", "url": "https://cs.wikipedia.org/wiki?curid=147354", "title": "Sali Beriša", "text": "Sali Beriša\n\nSali Ram Berisha (* 15. října 1944 Vicdol, severní Albánie) byl předsedou albánské vlády (od roku 2005–2013); mezi lety 1992 a 1997 byl také albánským prezidentem.\n\nBerisha vystudoval v roce 1967 medicínu na Tiranské univerzitě, studoval též i v Paříži. Jako člen strany PPSH vedl její organizaci na kardiologické klinice nemocnice v Tiraně. V 80. letech též vyučoval o kardiologii na Tiranské univerzitě (tehdy nesla ještě název Envera Hodži) a vydal různé knihy o lékařství.\n\nV roce 1990 se dostal Berisha do sporu s Ramizem Aliou, což dočasně ukončilo jeho politickou kariéru. Berisha později podpořil studentskou stávku proti režimu 9. prosince 1990, a získal si velkou popularitu. Poté, co vláda splnila hlavní požadavek protestujících, a to legalizaci opozičních stran, byl Berisha zvolen předsedou Demokratické strany Albánie, kterou ustanovili hlavně studenti. V letech 1991, 1992, 1997 a 2001 byl také členem parlamentu. Od dubna 1992 zastával funkci prezidenta republiky.\n\nJeho vládnutí skončilo v roce 1997, v době, kdy zemí zmítaly násilnosti, spojené s krachem pyramidových fondů, do kterých velká část obyvatel vložila nemalé peníze. Lidé jej částečně vinili za tyto potíže, a proto v červnu roku 1997 zvolili do prezidentské funkce kandidáta socialistické strany, Redžepa Meidaniho.\n\nPřesto se podařilo Berishovi se do vysoké politiky ještě vrátit, a to roku 2005, kdy ve volbách socialisté prohráli, a on opět jako kandidát Demokratické strany usedl do čela nové vlády. Tu ustanovil za pomoci malých stran.\n\n\n\n"}
{"id": "147355", "url": "https://cs.wikipedia.org/wiki?curid=147355", "title": "Pamětní dvoueurové mince", "text": "Pamětní dvoueurové mince\n\nPamětní mince 2 eura jsou speciální mince eura, které razí a vydávají státy eurozóny od roku 2004. Mince jsou považovány za běžné platidlo ve všech státech, ale pro jejich nevelké množství jsou cenným artiklem obchodu mezi sběrateli (platí především u menších států jako např. Monako, San Marino, Andorra a Vatikán). Tyto mince běžně oslavují výročí historické události nebo upozorňují na právě probíhající dění. Od roku 2004 do prosince 2018 bylo vydáno 331 variant pamětních dvoueurových mincí - 266 jednotlivých národních mincí a 65 mincí ze čtyř společných sérií.\nPamětní dvoueurové mince mají stejné technické parametry jako běžné mince 2 eura (tj. stejnou velikost, hmotnost i složení kovů).\n\nZákladní kámen pro pamětní euromince položila Evropská rada svým rozhodnutím z 1. ledna 2004, které rušilo zákaz změn národních stran mincí. Nicméně některá omezení stále přetrvávají.\n\nPodle doporučení Evropské komise (z 19. prosince 2008) platí pro vydávání všech oběžných euromincí (tedy i dvoueurových pamětních) mimo jiné následující doporučení a omezení:\n\nRozhodnutí Evropské komise z 22. července 2012 obsahuje pozměňující pravidla pro ražbu pamětních mincí:\n\nK 5. červnu 2017 vydaly jednotlivé země následují počty dvoueurových pamětních mincí:\n\nKromě vlastních národních mincí byly vydány i čtyři společné série mincí:\n\nMotivy vydaných mincí bývají odhalovány v Úředním věstníku Evropské unie.\n\nNásledující tabulky zachycují přesný počet vydaných mincí:\nNěkteré z členských států eurozóny - Lucembursko, Německo, Španělsko, Lotyšsko, Litva a Malta - se rozhodly razit svoje národní pamětní dvoueurové mince v uceleném tematickém celku, který má jeden sjednocující motiv.\n\nTyto série jsou podobné sérii tzv. státních čtvrťáků Spojených států, které však vydávaly mince v kratších intervalech - od roku 1999 do roku 2008. Kratší časové rozpětí a menší hodnota byly způsobeny tím, že v jeden rok se vyrazily mince pro 5 států zároveň.\n\n"}
{"id": "147357", "url": "https://cs.wikipedia.org/wiki?curid=147357", "title": "Dana Šafka Brožková", "text": "Dana Šafka Brožková\n\nDana Šafka Brožková (* 28. duben 1981 Rovensko pod Troskami) je bývalá česká reprezentantka v orientačním běhu. Je též historicky nejlepší českou orientační běžkyní, jež vybojovala dvě zlaté a jednu bronzovou medaili na mistrovství světa na klasické trati v roce 2006, 2008 a 2009. Získala též 5 titulů Mistryně světa na juniorských a akademických MS. Je členkou klubu \"Sportcentrum Jičín\" a současně švédského klubu \"Domnarvets GoIF\", za který startuje ve Skandinávii. Vystudovala 2. LF UK v Praze.\nJe sestrou Radky Brožkové.\n\nBěhat začala v Rovensku pod Troskami pod vedením Vladislava Vlčka, později běhala za Sportcentrum Jičín. Čtrnáct let kralovala mistrovstvím ČR a zúčastnila se desíti mistrovství světa. Vrcholovou kariéru ukončila na podzim roku 2016.\n\n"}
{"id": "147359", "url": "https://cs.wikipedia.org/wiki?curid=147359", "title": "NVIDIA", "text": "NVIDIA\n\nNVIDIA (někdy též nVidia) je americká společnost specializující se na výrobu grafických procesorů, osobních počítačů a handheldů.\nSpolečnost sídlí ve městě Santa Clara v Silicon Valley státu Kalifornie. Jde o hlavního dodavatele integrovaných obvodů používaných do čipsetů základních desek, grafických procesorů (GPU), a herních konzolí. Název NVIDIA pochází ze španělského \"envidia\", což znamená \"závist\".\n\nVe společnosti NVIDIA nebo jejích pobočkách pracuje přes 10 000 zaměstnanců z 10 zemí světa – kromě USA jsou to evropské země (Anglie, Finsko, Francie, Německo nebo Rusko) nebo na asijském kontinentě Čína, Indie, Japonsko, Korea nebo Čínská republika. Jejími konkurenty jsou společnosti AMD a Intel.\n\nSpolečnost byla založena v roce 1993. Zakládajícími členy byli Curtis Priem, Chris Malachowsky a Jen-Hsun Huang, který řídí firmu v současnosti.\n\nV roce 2000 NVIDIA skoupila jednoho z největších výrobců grafických karet konce 90. let – firmu 3dfx. V roce 2005 společnost získala firmu ULI Electronics, do té doby dodavatele součástek pro konkurenční ATI Technologies. Dalším velkým obchodem byla koupě firmy Hybrid Graphics v roce 2006. O NVIDII měl v roce 2006 zájem druhý největší výrobce procesorů firma AMD. Ta se však nakonec rozhodla zakoupit konkurenční ATI, kvůli tehdejší nabízené ceně společnosti a nedohodnutí mezi prezidenty společnosti. NVIDIA měla v tu dobu velmi povedenou řadu 8800GTS/GTX/Ultra, která momentálně vedla trhu, tudíž i cena společnosti byla nadsazena nad mez, za kterou bylo vedení AMD ochotno ji koupit. V únoru 2008 NVIDIA koupila firmu Ageia, která vyrábí akcelerátory fyziky (PPU - Physics Processing Unit) pro fyzikální engine PhysX. NVIDIA se rozhodla dále speciální akcelerátory nevyvíjet a soustředila se na podporu tohoto enginu ve svých nových grafických kartách.\n\n\nOznačení modelů grafických karet určených do stolních počítačů. Zasouvají se většinou do standardizovaných slotů PCI-E x16-x1 (dříve AGP). TDP u nejvýkonnějších karet je až 300 W. NVIDIA zde používá strategie vytvoření velkého monolitního jádra s \"\"vysokým výkonem\"\" a od něj odvozuje zbytek modelů.\n\nProfesionální grafické karty mají speciální BIOSy a jsou zkoušeny a certifikovány na profesionální programy. Kvůli tomu je jejich cena vyšší. Jde o standardní čipy GeForce. S koupí je vázaná nadstandardní podpora, speciální ovladače a další.\n\nTegra je RISCová platforma určená pro trh smartphonů, PDA a netbooků. Je realizovaná jako system-on-chip, který inkorporuje procesor, grafickou kartu, severní a jižní most. Jako CPU slouží procesor z rodiny ARM.\n\nNvidia ION™ je platforma pro základní desky (záhy rozšířená z desktopů na notebooky a netbooky) založená na čipu GeForce 9400M, rychlých DDR pamětích a procesoru Intel Atom, která několikanásobně zlepšuje výkon u grafických aplikací a aplikací pro zpracovávání videa. Podporuje DirectX 10, OpenGL 3.2, NVidia CUDA, NVidia PhysX, OpenCL, VDPAU, Third Generation PureVideo HD, a má mj. i podporu HDMI a zvládá rozlišení do 2560×1600.\n\nJedná se o novou technologii s podporou DirectX 11 (konec roku 2009) - první dvě grafické karty s touto technologii Tesla C2050 a C2070. Výpočetní karty Nvidia Tesla se dočkaly inovace v podobě dvou nových modelů C2050 a C2070, jejichž čipy jsou založeny na nové architektuře Fermi, která je více uzpůsobena právě pro výpočty\nnapříklad pomocí CUDA. Výpočetní možnosti byly ale v případě nového čipu značně rozšířeny, podporovány jsou různé API i jazyky, mezi kterými nechybí C, C++, Fortran, OpenCL či DirectCompute.\n\nNvidia sice stále tají podrobnější informace o frekvencích (stream „CUDA“ procesorů by mělo být 512), ale některé důležité hodnoty a informace odkryla. Karty Tesla 2050 a 2070 se liší především ve velikosti paměti, v případě C2050 až 3 GB GDDR5 a u C2070 maximálně 6 GB GDDR5 paměti. Rozdíly budou pravděpodobně i ve frekvencích jader, zveřejněné specifikace zatím však mlčí. Oba modely jsou určeny do klasického PCI Express ×16 (2.0) slotu, měří přibližně 25 cm na délku (dvouslotový chladič), vyžadují přídavné napájení PCI Express (6pin a 8pin) a jsou připraveny i pro výpočetní 1U systémy Tesla S2050 a S2070 (lze propojit do clusteru), které obsahují až 4 karty s celkovou kapacitou pamětí 12 GB, respektive 24 GB. Pokud ale využijete ECC, počítejte pouze s 2,625 GB paměti u C2050 a 5,25 GB s kartou Tesla C2070.\nDíky technologii Nvidia GigaThread Engine nabízí rychlejší přepínání mezi jednotlivými úlohami, včetně lepšího řazení vláken.\n\nČipsety nForce vyvíjí na obě hlavní platformy AMD i Intel. Dříve byly vyhledávány pro svůj dobrý poměr cena/výkon. Dnes už jsou okrajovou záležitostí i na platformě AMD, kde dřív proti ATI byla silně dominující.\n\nZatím se udržely na serverové platformě AMD, ale to by se mělo změnit s příchodem čipsetů řady AMD 800. Kdy AMD přestane počítat s čipsety od NVIDIE.\n\nS Microsoftem vyvinula grafický čip XGPU a chipset pro první XBOX.\n\nSpecifikace\n\n\nSe Sony vyvinula grafický čip RSX pro herní konzoli PlayStation 3.\n\nSpecifikace\n\nSLi (\"Scalable Link Interface\") umožňuje propojení více grafických karet a získat tak vyšší výkon. V současné době nVidia vyvíjí klasické SLi se dvěma kartami. Technicky lze propojit i více než dvě karty, a to až 8 zároveň běžících karet, ale toto už není oficiálně podporováno samotnou firmou. Technologii SLi získala nVidia zakoupením společnosti 3dfx Interactive. Konkurencí je CrossFire od společnosti AMD.\n\nJde o způsob, jakým nVidia využívá své grafické čipy pomocí CUDA (\"Compute Unified Device Architecture\") k počítání i jiných než jen grafických výpočtů. Je to konkurence k AMD APP / AMD FireStream od společnosti AMD.\n\nNa CUDA je postaven i PhysX, výpočty fyziky pomocí GPU. Díky vyššímu specifickému výkonu GPU. PhysX dokáže akcelerovat kapaliny, látky, postavy, destrukce a další.\n\nNejnovější verze SDK je ve verzi 3.0 (červen 2011), která by měla přinést mnoho velkých změn, optimalizací atd... (podle prohlášení NVIDIE). Nejnovější verze PhysX je 9.10.0514 vydaná 14. září 2010 (červen 2011).\n\nPůvodně vyvíjela firma Ageia, kterou odkoupila firma NVIDIA.\n\nPhysX podporovaly akcelerátory od firmy Ageia. Dnes PhysX podporují pouze grafické karty postavené na GPU od firmy NVIDIA, GPU od společnosti AMD nemá podporu, kvůli nepřistoupení na požadavky NVIDIE při umožnění podpory. Podporované operační systémy jsou Windows 7, Windows Vista, Windows XP, Mac OS X a Linux (nepodporuje GPU akceleraci) a v zařízeních PC, Wii, PlayStation 3 a Xbox 360. Technologii podporuje přes 34 her a podpora je implementována i v Unreal Engine 4.\n\nV současné době v roce 2011 je společnost nVidia orientována na tyto komerční aktivity:\n\nNVIDIA si nevyrábí grafické karty sama, ale pouze dodává GPU čipy pro tyto výrobce:\n\n"}
{"id": "147362", "url": "https://cs.wikipedia.org/wiki?curid=147362", "title": "Harry Potter a kámen mudrců", "text": "Harry Potter a kámen mudrců\n\nHarry Potter a kámen mudrců ( ) je kniha J. K. Rowlingové z roku 1997 o Harrym Potterovi.\n\nJedenáctiletý Harry Potter žije v domě č. 4 v Zobí ulici v Kvikálkově u své tety a strýce – pana a paní Dursleyových - není to pro něj však procházka růžovým sadem… Právě naopak, jejich synáček Dudley dělá Harrymu ze života pořádné peklo. Ale jeho život neznepříjemňují pouze předpojatí příbuzní, ale také Harryho pomalu se projevující kouzelnické schopnosti.\n\nPár dní, před Harryho jedenáctými narozeninami, mu přijde podivný dopis v zelené obálce. Strýc Vernon dopis pozná a zničí ho. Stejně tak i nadcházející haldy dopisů, které se do jejich domu dostanou přes plata vajec, pod dveřmi, skrz komín… Snaha jeho i tety Petunie zamezit Harrymu styk s kouzelnickým světem však přesto vyjde vniveč, když vezme Vernon Dursley celou rodinu na opuštěný ostrov, o němž si myslí, že tam nikdo žádnou poštu posílat nebude. V tom se ale mýlí. O půlnoci, přesně v tu chvíli, kdy se malý Harry Potter před jedenácti lety narodil, vtrhne do polorozpadlé chaty, kde nocují, jakýsi obr. Představí se jako Rubeus Hagrid klíčník a šafář v Bradavicích a oznámí překvapenému Harrymu to, co se mu snažily sdělit dopisy – že má od září nastoupit do Školy čar a kouzel v Bradavicích, kde se bude učit kouzlům. Harry se zároveň dozvídá také pravdu o smrti svých rodičů, kteří nezemřeli – jak si do té doby myslel – při autonehodě, ale že je zabil zlý čaroděj lord Voldemort, nejobávanější a nejkrutější čaroděj všech dob.\n\nRáno Harry s Hagridem navštíví hostinec Děravý kotel, kde potkají několik Hagridových známých, mezi ně patří i nový učitel Obrany proti černé magii, profesor Quirrell. Harry se tam také přesvědčí o tom, že je ve světě kouzelníků doopravdy slavný, jak tvrdil Hagrid. Slavný díky něčemu, co si stěží pamatuje. Lord Voldemort, neboli Tom Rolvoj Raddle, se totiž při vraždě jeho rodičů pokusil zabít i jeho, ale nedokázal to. Nedokázal zabít toho malého chlapce. A tak se Harry Potter stal prvním člověkem v historii co přežil kletbu Avada Kedavra, což je kletba smrtící.\n\nNásledně navštíví Příčnou ulici, kde si Harry vybere ve slavné Gringottově bance peníze, zděděné po rodičích a Hagrid zde vyzvedne ještě jeden nadmíru podivný balíček. Pak nakoupí školní potřeby a jako dárek k narozeninám dostane Harry od Hagrida sovu, kterou pojmenuje Hedvika.\n\nPrvního září na nádraží King's Cross projde přepážkou mezi nástupišti devět a deset, čímž se dostane na nástupiště devět a tři čtvrtě, kde nasedne na Bradavický expres. Seznámí se zde se zrzavým chlapcem Ronem a s nadanou čarodějkou z mudlovské rodiny (to znamená, že její rodiče nebyli kouzelníky) Hermionou, se kterou se ze začátku nekamarádí, protože je namyšlená. S Ronem se ihned spřátelí. Poprvé se zde setkají i s Nevillem Longbottomem. Už ve vlaku si stihnou udělat i nějaké nepřátele.\n\nVe škole jsou Harry s Ronem - a k jejich nechuti i Hermiona - Moudrým kloboukem zařazeni do Nebelvíru. Což je kolej, jedna ze čtyř, vyznačující se chrabrostí, do kterých jsou studenti Bradavické školy čar a kouzel zařazováni.\n\nUž při oslavě zahájení školního roku si Harry všimne profesora Snapea, učitele s hákovitým nosem, o kterém se dovídá, že je kolejním ředitelem Zmijozelu. Později se Severus Snape stane jeho nejméně oblíbeným vyučujícím.\n\nMezi nimi a Hermionu Grangerovou panují neshody až do doby, kdy ji napadne horský troll a Harry s Ronem ji zachrání. Postupně se stanou nerozlučnou trojicí kamarádů (Harry, Ron a Hermiona).\n\nHarry se také ukáže být dobrým ve famfrpálu, což je oblíbený kouzelnický sport na košťatech se čtyřmi míči. Každý tým má sedm hráčů. Tři střelce, kteří hrají s camrálem. Dále dva odražeče, kteří mají na starosti dva potlouky, které posílají proti soupeřům, brankáře, který hlídá tři obruče a nakonec chytače, kterého hraje v nebelvírském mužstvu Harry. Ten chytá zlatonku, tím přinese svému týmu sto padesát bodů a zároveň ukončí utkání.\n\nNa základě vlastního pátrání Harry usoudí, že se někdo snaží ukrást kámen mudrců, zázračný kámen, vyrábějící zlato a elixír života, který je od doby, kdy ho Hagrid v onom nadmíru podezřelém balíčku přinesl, ve škole. Jeho hlavním podezřelým je profesor Snape, ale když se s pomocí Rona a Hermiony dostane až do komnaty, kde je kámen uložen, zjistí něco šokujícího. Kámen mudrců nechce ukrást podezřelý profesor, nýbrž nenápadný koktavý profesor Quirrell. Chce jej předat svému pánovi, kterým je právě vrah Harryho rodičů, lord Voldemort, snažící se opět vrátit k moci. Harrymu se kámen nakonec podaří před Quirrellem zachránit, a tak návrat Voldemorta odložit.\n"}
{"id": "147363", "url": "https://cs.wikipedia.org/wiki?curid=147363", "title": "GeForce", "text": "GeForce\n\nGeForce je značka grafických karet firmy NVIDIA. První karty nesoucí značku GeForce byly určené pro high-endové hráčské počítače, postupem času ale firma pokryla celé cenové spektrum. Na konci roku 2010 začala vydávat NVIDIA nové modely z řady GF 500.\n\nČipy jsou určeny pro běžné uživatele. Nejnovější řada GTX podporuje DirectX 12, OpenGL 4.5, Shader model 5, PCI-E 3.0 slot a další. Jednočipová řešení jsou na jednom PCB, dvoučipová řešení měly donedávna 2 PCB, od nové revize GTX 295 (dvoučipové řešení) má vše už na 1 PCB.\n\nNíže uvedená tabulka zobrazuje vazbu mezi názvem grafického procesoru (GPU) a obchodními názvy řady a kartami:\n\nGeForce 256 (kódové označení NV10) je první z řady zástupce řady GeForce, je proto také známá také pod jménem \"GeForce\". Její uvedení na trh proběhlo v srpnu 1999. Od svého přímého předchůdce (RIVA TNT 2) je obohacená o počet pixel pipeline, „offloading host“, geometrické výpočty, hardwarové přehrávání videa MPEG-2 a především implementací transformací a nasvícení (T&L, transform and lighting).\n\nGeForce 2 (kódové označení NV15) je druhou generací série GeForce. Podporovala DirectX 7.\n\n\nGeForce 3 (kódové označení NV20) je grafická karta od společnosti nVidia. Jejím předchůdcem je GeForce 2 GTS a nástupcem GeForce4 Ti. Jeho upravený derivát (NV2A) pracuje v konzoli Xbox. Profesionální řada GeForce 3 je známá jako Quadro DCC. \n\nGeForce 3 se odlišovala od svých předchůdců GeForce 256 a GeForce 2 GTS hned v třech oblastech. Měla přidány programovatelné vertex a pixel shadery podle specifikace DirectX 8.0 - specializované malé jednotky navržené na práci s malými vlastními efekty T&L, což zvýšilo flexibilitu celé karty. Druhou oblastí byla technologie LMA (Lightspeed Memory Architecture), která byla navržena pro překreslování objektů, úzkou spolupráci se známým Z-bufferem a také efektivní management paměťové sběrnice (známý nedostatek u GeForce 2). Třetí oblastí byla změna v anti-aliasingu způsobená přechodem z multisamplingu na supersampling s mnohem vyšší efektivitou.\n\nPodporovaly AGP 2x/4x, DirectX 8.1 a OpenGL 1.3\n\nGeForce 4 je v čtvrtá generace grafického čipu GeForce společnosti nVidia. GeForce 4 se dělí na výkonnější řadu Ti a řadu MX. MX série je téměř identická s GeForce 4Go (NV17M) pro trh s notebooky. Obě linie byly uvedeny na trh na jaře roku 2002. GeForce 4Go měla krátký život, ještě koncem téhož roku ji nahradila varianta GeForce 4200Go.\n\nGeForce FX (někdy i označována 5) přinesla podporu DirectX 9.0a (někdy uváděna verze 9.0+), i přesto nedostatek byla dost prodávaná. Architekturou vycházela z GeForce 4 a byla jemně vyladěna.\n\nNa svoji dobu povedená řada GeForce. Jako první přišla se SLI zapojením grafik (jejich podporou na kartě a ovladačích). Přinesla podporu DirectX 9.0c.\n\nJako poslední řada stavěla na pixel a vertex jednotkách zvlášť (později přišla GeForce 8 s unifikovanými shadery). A jako první řada od GeForce přišla se slepencem GeForce 7950 GX2, což byly 2 čipy na 2 PCB v provedení jedné karty (zasunutí do jednoho PCI-Express slotu).\n\nŘadě GeForce 8 patří prvenství v použití unifikovaných shaderů. Podporuje DirectX 10, OpenGL 2,1 a PCI-Express 1.1. Začalo to vydáním GF 8800GTX/ Ultra a GF 8800GTS (320 / 640MB), tím nVidia obsadila plně HIGH-END a ani odpověď od ATi Radeon 2900XT na tom nic nezměnila (i přes zlevnění 8800GTS). \nPo vydání GF 8800GT si nVidie prakticky zničila HIGH-END, ale získala obrovskou slávu a díky tomu zastínila konkurenci od ATi, která odpověděla ovšem slabším soupeřem Radeonem HD3870.\n\nGeForce 9 staví na úspěšné řadě GeForce 8 a hlavně slávě GeForce 8 Ultra/GTX jako krále výkonu a 8800GT jako krále poměru cena/výkon. Podporuje DirectX 10, OpenGL 2,1 a PCI-E 2.0.\n\nNVIDIA vydala 2 verze GTS \"xxx\" a GTX \"xxx\". GTS používá jádra G9x (GeForce 9) a GTX novější jádra GT200x. \n\nGTS 250 používá G92b jádro, které je vyráběné 55 nm procesem. Obsahuje 128 unifikovaných shaderů.\n\nGTx 200 podporuje DirectX 10, OpenGL 3.1 a PCI-E 2.0.\n\nJádro GT200 obsahuje až 96 unifikovaných shaderů, až 24 TMU a až 8 ROP. Proces je 40 případně 55 nm. Podporuje DirectX 10 a 10.1 a PCI-E 2.0.\n\nVydány byly Q4 2009.\n\nGTx 400 podporuje DirectX 11, OpenGL 4.0 a PCI-E 2.0. Jádro GF100 obsahuje 512 shader jednotek, ale je aktivních pouze 480, 448 nebo 352. TMU má maximálně 60, nižší modely 56 nebo 44. Proces je 40 nm. GTX 480 byla vydána Q1 2010 ale dostupná až Q2 2010.\n\nV Q3 bylo vydáno nové jádro GF104 pro zatím jediný známý model GTX 460 s 336 shader jednotkami, 24/32 ROP a 768 nebo 1024 MB GDDR5 pamětí.\n\nGTx 500 podporuje DirectX 11, OpenGL 4.0 a PCI-E 2.0. Jádro GF110 obsahuje 512 shader jednotek a aktivních 512 nebo 480. TMU má maximálně 64, nižší model 60. Proces je 40 nm. GTX 580 byla vydána Q4 2010 a následovala GTX 570.\n\nGTx 600 podporuje DirectX 11, OpenGL 4.3 a PCI-E 3.0. Jádro je postavené na architektuře Kepler které je pojmenované po německém matematikovi, astronomovi a astrologovi Johannese Keplera.\n\nSérie GTx 700 je pokračováním řady GTx 600. Nejsilnější jádro obsahuje 7,1 miliardy tranzistorů. Všechny grafické čipy ze série podporují DirectX 11, Direct3D 12, a OpenGL 4.5 ale do budoucna je plánovaná i podpora zatím nehotového DirectX 12. \n\n\n\n"}
{"id": "147366", "url": "https://cs.wikipedia.org/wiki?curid=147366", "title": "AMD Radeon", "text": "AMD Radeon\n\nRadeon je značka grafických čipů americké firmy AMD (kterou koupila společně s firmou ATi v roce 2006 za 5,4 miliard dolarů), a také grafických karet, na které je dané GPU letováno. \nŘada Radeon nahradila starší generaci GPU Rage v roce 2000. Existuje 16 generací (Q2 2019), které se liší podporou API a hardware konstrukcí.\n\nU API se rozlišuje podporovaná verze DirectX (souvisí s Shader Model), OpenGL, OpenCL atd.\n\nU hardware konstrukce se rozlišuje konstrukce výpočetní části GPU (vertex a pixel jednotky nebo shader jednotky, TMU, ROP atd.), paměťové části (velikost a typ paměti, přenosové rychlosti a komprese atd.), podpora propientních technologií (HyperZ, UVD atd.) atd.\n\nDne 11. září 2015 byla divize GPU společnosti AMD rozdělena na samostatnou jednotku známou jako Radeon Technologies Group, kde Mike Rayfield a David Wang (předtím Raja Koduri) zastávají funkci viceprezidenta a hlavního architekta. Rayfield je v divizi RTG zodpovědný za strategické a obchodní řízení. Bude tak zastřešovat spotřebitelské grafiky, profesionální grafiky a další produkty s tím spjaté. David Wang má na starosti všechny aspekty vývoje grafik včetně technické strategie, návrhů architektur, hardwaru a také softwaru pro veškeré produkty a technologie.\n\nČipy jsou určeny pro spotřební trh, tedy běžné lidi a některé firmy. Nejnovější řada Navi (použit čip Navi 10), podporuje DirectX 12.1, OpenGL 4.6, Shader Model 6.4. PCIe 4.0 x16, GDDR6 paměti a další.\n\n= Technologie =\n\n\n\n\n\n\n\nGrafické karty jsou už vyráběny jinými výrobci, pouze někdy dodržují referenční návrh vytvořený firmou AMD. AMD vyrábí grafické karty pouze jako testovací vzorky, ukazuje na nich funkčnost karet a jsou předlohou pro externí výrobce. Nevyrábí ani GPU. Jakákoliv výroba, kromě testovacích vzorků, je od externích výrobců. GPU vyrábí TSMC a GlobalFoundries. Grafické karty už daní koncoví výrobci, (Sapphire, XFX, Asus, Gigabyte, MSI, Biostar, Gainward, Diamond, HIS, PowerColor, Club 3D, VisionTek, ASRock a Force3D)\n\n\n\n"}
{"id": "147367", "url": "https://cs.wikipedia.org/wiki?curid=147367", "title": "Harry Potter a tajemná komnata", "text": "Harry Potter a tajemná komnata\n\nHarry Potter a tajemná komnata ( ) je kniha z roku 1998 J. K. Rowlingové, druhý díl cyklu o Harrym Potterovi.\n\nO prázdninách Harryho navštíví domácí skřítek Dobby. Varuje ho, že se nesmí vrátit do školy v Bradavicích, protože se tam chystají tajemné a nebezpečné věci. Harry Dobbymu odpoví, že se do Bradavic vrátit musí a tím Dobbyho rozčílí. Rozzlobený Dobby vzápětí použije vznášecí kouzlo, které způsobí, že dort Dursleyů spadne jejich návštěvě na hlavu. Strýc Vernon dá Harrymu domácí vězení, ale vysvobodí ho jeho kamarád Ron Weasley se svými bratry Fredem a Georgem pomocí létajícího auta. Harry pak prožije poslední týden prázdnin u Weasleyových. 1. září se s nimi vypraví na nástupiště devět a tři čtvrtě, ze kterého odjíždí vlak do školy v Bradavicích. Harry s Ronem jdou poslední, je minuta před jedenáctou, ale přepážka na nástupiště je už zavřená. Rona napadne, že by si měli půjčit očarované auto jeho otce a odletět s ním do školy. Jenže na pozemcích Bradavického hradu havarují a naletí přímo do mlátivé vrby. Jejich okázalý příjezd se jim moc nezdařil.\n\nPo pár měsících se ve škole začínají dít zvláštní věci. Nejdříve dojde k napadení paní Norrisové, kočky školníka, potom jednoho studenta. K tomu se najde nápis na stěně: \"„Tajemná komnata je znovu otevřena, nepřátelé dědice, mějte se na pozoru“\". Harry, Hermiona a Ron se snaží zjistit, kdo je Zmijozelův dědic a kdo útočí na žáky, protože prozatím je falešně obviněn Harry. Navíc on jako jediný slyší šeptavý hlas ze zdí hradu, který mu říká, že ho chce zabít. Svěřuje se s tím Hermioně i Ronovi, ti mu však příliš nevěří. V soubojnickém klubu, který založil profesor obrany proti černé magii Lockhart, aby se žáci naučili základním kouzlům obrany a útoku proti potenciálnímu nebezpečí, které na ně ve škole v těchto dnech stále číhá, Harry před celou školou mluví hadí řečí. Všichni z něj mají strach a myslí si, že on je Zmijozelův dědic a otevírá tajemnou komnatu. Hermiona se rozhodne, že připraví pro ně tři o vánočních prázdninách mnoholičný lektvar, který je přemění ve tři zmijozelské žáky, a potají se tak něco dozví od Draca Malfoye. Když na to dojde, Hermiona se omylem promění v kočku a musí na ošetřovnu, kluci se pro změnu od Malfoye nedozvědí nic, poněvadž on nic neví.\n\nPřed koncem školního roku dojde k dalšímu dvojnásobnému útoku, obětí je kromě jedné studentky z Havraspáru i Hermiona. Harry s Ronem ji jdou na ošetřovnu navštívit. Všimnou si, že v ruce drží malý papírek, a když ho roztáhnou, dočtou se, že pachatelem útoků je bazilišek, dávná nestvůra, obrovský had; na koho upře své oči, ten okamžitě zemře. Harry se dovtípí, že Ufňukanou Uršulu, která nyní straší v podobě ducha v dívčí umývárně bezmála už padesát let, tedy stejně dlouhou dobu, před kterou byla otevřena poprvé tajemná komnata, nejspíš zabil tento tvor. A protože nyní byla do tajemné komnaty unesena Ginny Weasleyová, Ronova mladší sestra, dojde Harry pro Lockharta, který, jak doufá, jim pomůže přemoci baziliška. Společně s Ronem zamíří do umývárny, kde Harry najde vchod do komnaty a všichni tři se tam spustí po dlouhé klouzačce. Lockhart jim dole oznámí, že nikdy v životě nedokázal nic než paměťová kouzla, a s Ronovou rozbitou hůlkou jim chce vymazat paměť. Ta ale své kouzlo obrátí proti Lockhartovi a navíc se sesype hora kamení, za kterou on a Ron zůstanou uvězněni, a Harry se musí vydat porazit baziliška sám. V komnatě nalezne polomrtvou Ginny a také Toma Rojvola Raddlea, který je jen pouhou vzpomínkou studenta z Bradavic. Nyní je to sám Voldemort. To Raddle donutil Ginny otevírat celou dobu komnatu a nyní chce ji i Harryho zabít. Zavolá baziliška. Harrymu na pomoc přiletí Brumbálův fénix Fawkes s moudrým kloboukem, v kterém je ukryt meč Godrika Nebelvíra. S ním Harry zabije baziliška a poté zničí i vzpomínku Toma. Všichni čtyři se zpět nahoru dostanou s pomocí Fawkese.\n\nHarry a Ron dostávají vyznamenání za zvláštní služby škole a poté, co osvobodí Dobbyho od rodiny Malfoyových, odjíždí na prázdniny zpět domů.\n"}
{"id": "147368", "url": "https://cs.wikipedia.org/wiki?curid=147368", "title": "Operační paměť", "text": "Operační paměť\n\nOperační, vnitřní neboli hlavní paměť počítače ( ) je paměť umožňující čtení i zápis používaná pro dočasné uložení zpracovávaných dat a spuštěných programů.\n\nPřístup k operační paměti je mnohem rychlejší než k vnější paměti; procesor pomocí adresy přímo vybírá požadovanou buňku operační paměti. Paměť je s procesorem spojena pomocí rychlé sběrnice; pro další urychlení se mezi procesor a operační paměť vkládá rychlá vyrovnávací paměť typu cache, která mívá 2 až 3 úrovně.\n\nV současných počítačích je operační paměť realizována jako polovodičová paměť typu RAM, která je volatilní (ztrácí informaci při odpojení napájení) a kvůli nižší ceně obvykle dynamická (obsah paměti je třeba občerstvovat pravidelným čtením všech řádků).\n\nOperační paměť je nepostradatelný fyzický prostředek, který je spravován jednou z hlavních části operačního systému. Uchovává nejen kód programů, respektive procesů spolu s mezivýsledky a výsledky jejich činnosti, ale i stav dalších prostředků a základní datové struktury jádra.\n\nFyzický adresový prostor (FAP) paměti se jeví jako souvislý prostor paměťových míst (buněk) určité velikosti (typicky 1, 2, 4 nebo 8 bytů). Tyto buňky jsou pak lineárně adresovány adresami pevné délky. Velikost tohoto prostoru je omezena buď kapacitou a počtem paměťových modulů nebo velikostí adresy (adresa o velikosti \"n\" bitů umožňuje adresovat 2 paměťových míst).\n\nModerní procesory obvykle používají různé metody překladu adres a virtualizace paměti, takže každý proces může adresovat vlastní logický adresový prostor nebo několik adresových prostorů.\n\n\n\nJedná se o nejjednodušší správu operační paměti. FAP je zde rozdělen na dva bloky, tj. na dvě souvislé části, jež jsou určeny počáteční adresou. První blok je přidělen rutinám jádra operačního systému a jeho datovým strukturám tj. „Kernel memory“. Druhý je pak přidělován na požádání ostatním procesům tj. „Application memory“. \nPaměť jádra sdílí všechny procesy, protože rutiny jádra včetně jeho datových struktur jsou využívány veškerými procesy při vykonávání služeb operačního systému. Paměť procesů neboli aplikační paměť je soukromého charakteru, tedy přístup k ní má pouze vlastník. \n\nRegulace je prováděna velice triviálně. Je-li paměť volná tzn. není-li alokována je přidělena procesu celá bez ohledu na požadovanou velikost, přičemž nesmí přesáhnout velikost bloku. V případě obsazené paměti jiným procesem je požadavek na přidělení odmítnut. Toto zamítnutí může mít fatální důsledky pro proces žádající o paměť. K alokování paměti vlastně dochází jen při spuštění procesu a proces ji využívá po celou dobu svého životního cyklu. K uvolnění dojde po ukončení života procesu. \nOchrana paměti je zde realizována pouze v případě ochrany paměti jádra pomocí tzv. bázového registru. V praxi jde o znemožnění použití nižších adres než je báze. V registru je uložena báze bloku aplikační paměti a paměť jádra leží tedy před tímto blokem. Proces tedy ani nemůže adresovat paměť jádra. Registr se na stavuje pomocí privilegované instrukce, která se můžu volat pouze v režimu jádra.\n\nTato strategie správy paměti se jeden čas používala ve více úlohových systémech. Kdy byl tento princip jediného bloku v paměti rozšířen o možnost odkládání paměťového regionu do sekundární neboli odkládací paměti, např. pevný disk. Obnova procesu z pevného disku je velice pomalá a proto je tato strategie v dnešních systémech téměř nepoužitelná. Jak je asi pochopitelné, vzniká zde problém s nedostatečným využitím aplikační paměti. V praxi to znamená, že proces s malou velikostí zabere celou aplikační paměť.\n\nJedná se o jedno z možných řešení nedostatečného využít aplikační paměti. Aplikační paměť je rozdělena na několik samostatných bloků, které lze alokovat samostatně. Tedy nepočítáme-li procesy odložené v sekundární paměti, maximální počet procesů je omezen počtem bloků. Jeden proces může zabírat i více nesouvislých bloků (bloky oddělené jiným blokem). Jedná se o bloky pevné velikosti, jejichž velikost bývá vzájemně rozdílná a počet s velikostí se stanovují při překladu operačního systému. Velikost s počtem bloků vycházejí z druhu aplikací, které mají být na daném operačním systému provozovány.\n\nStrategie přidělování bloků je založena na stejném principu u čistě monolitické paměti s rozdílem, že žádajícímu procesu o přidělení paměti je přidělen blok o nejmenší velikosti o dostatečné velikosti. Informace o obsazení bloků jsou udržovány poli o stanovené velikosti. \n\nJelikož je aplikační paměť rozdělena na již zmíněné bloky je nutné zajisti jejich ochranu . Na tuto ochranu se používá tzv. limitní registr procesoru. V limitním registru procesoru je uložena hodnota aktuálního paměťového regionu. Hodnota lokální adresy se porovnává s hodnotou limitního registru. Pokud je tato hodnota větší, následuje vyvolání výjimky – proces se pokouší zapsat mimo region.\n\nAdresový prostor procesu se většinou skládá ze tří regionů: kódového, datového a zásobníkového regionu. Kódový region většinou obsahuje kód programu. Datový region nese statické data programu. Vyžaduje jak zápis tak čtení a v některých systémech může změnit svoji velikost. Zásobníkový region má charakter LIFO a jsou zde obsaženy lokální datové proměnné a návratové adresy funkcí. \n\nS těmito strategiemi založenými na statických blocích se lze setkat na úrovni správy paměti jádra. Jelikož lze požadavky rutin jádra odhadnout včetně jejich posloupnosti.\n\nAplikační paměť je rozdělena na bloky jejichž velikost se dynamicky upravuje dle požadavků procesů . Před alokací prvního regionu tvoří paměť aplikačního prostoru jeden blok.\n\nPři alokaci se vyhledá opět první přípustný blok, pokud je jeho velikost rovna či blízká požadavku je blok použit celý. V ostatních případech je blok rozdělen na dva jeden o požadované velkosti procesu a druhý zůstává jako volné místo.\nKdyž dochází k uvolnění bloků je nutné provádět tzv. zcelování volných bloků. Vznikne-li souvislá řada 2 či 3 bloků jsou spojeny do jednoho. \n\nObsazení paměti je v tomto případě realizováno na počátku každého bloku, informace zde tvoří jakousi hlavičku. Ochrana paměti je opět realizována pomocí bázového a limitního registru. Nutné je velice pečlivě ochránit hlavičky jednotlivých bloků.\nNevýhodou tohoto systému je velký sklon k fragmentaci paměti, respektive vzniku velkého množství volných malých nesouvislých bloků. Je to velký problém zejména u víceúlohových systémů kde žádosti o alokování a dealokování přicházejí v libovolném a nezávislém pořadí.\n\nFragmentace paměti se dá řešit tzv. setřásáním bloků. V praxi se jedná o soustředění volné paměti do jediného bloku většinou na konci paměti. Tato technologie má několik omezení. Musí existovat alespoň minimální technická podpora na úrovni procesoru, tedy podpora bázového registru. Všechny procesory však toto nepodporují, proto je nutné nuceně použít popisovače paměti. Není to zcela ideální řešení. Kdyby nebylo toto zajištěno mohlo by například dojít při zápisu řetězce do paměti k přesunu cílové paměti a většina programu by toto nezvládla. Dalším problémem je potřeba přímého přístupu do paměti a to je pak nutné zamknout celý region. Zamknutí brání dokonalému setřesení a je povoleno na dobu nezbytně nutnou. Zamknutí na nejmenší možný čas přináší v důsledku závislosti mezi procesy. Toto vede k degradaci systému, respektive při určité úrovni fragmentace dojde ke zvýšení režie systému a vzrůstu závislostí mezi procesů nad únosnou mez. Systém se zdánlivě zastaví. \n\nSetřásání bloků bylo dříve používáno v kooperativních víceúlohových systémech (Windows 3, starší verze MacOS a Symbian).\n\n\n"}
{"id": "147403", "url": "https://cs.wikipedia.org/wiki?curid=147403", "title": "Józef Augustyn", "text": "Józef Augustyn\n\nJózef Augustyn (* 21. března 1950 Ołpiny) je polský kněz, jezuita a psycholog. Je autorem duchovní literatury zabývající se duchovním růstem a radami a vedením v různých životních situacích. Jeho knihy vyšly nejen v Polsku, ale i v dalších zemích, například v České republice, kde je masově vydává Karmelitánské nakladatelství.\n\n\"Česky vyšlo\":\n\n\n"}
{"id": "147407", "url": "https://cs.wikipedia.org/wiki?curid=147407", "title": "Publius Terentius Afer", "text": "Publius Terentius Afer\n\nPublius Terentius Afer (195 př. n. l./185 př. n. l., Kartágo, Tunisko – 159 př. n. l., Řecko) - byl římský dramatik a básník.\n\nPublius Terentius Afer byl Karthaginec, který se dostal do Říma jako otrok. Byl synem vysokého úředníka, suffeta Hannutrase v Karthágu, který ho poslal do Říma s dalšími syny vysoko postavených lidí (bylo jich kolem dvou set). To bylo po druhé punské válce.\n\nV Římě se stal otrokem Terentia Lucana. Tam mu začali říkat Afer – africký. Jméno Publius dostal krátce potom. Byl jakýmsi pomyslným bratrem syna Lukána - Gáia. Ten poté, co se dozvěděl, že je to pouze otrok, cítil k němu pouze otevřenou nenávist. Těsně před smrtí Terentia Lukána ho propustil na svobodu jako svobodného člověka – tady získal jméno Terentius. Po jeho smrti bydlel Afer u syna Scípiona Africana. Byl velice zamilovaný do dcery jednoho z tehdejších konzulů Popillia Laenea, do Poppilie. Byla jeho múzou a inspirací pro jeho další komedie. Nicméně propuštěnka z domu Terentia Lucana, jeho levobočka Favilla, byla do Afera zblázněně zamilovaná. S Gáiem na něj ušila \"boudu\" a Popillie si nakonec musela vzít Gaia a Afer Favillu. Později Afer našel novou lásku Flammeu, která byla z původem také z Kart-Hadaštu neboli z Karthága a spolu odjeli bojovat do třetí a poslední punské války.\n\nHry:\n\n"}
{"id": "147416", "url": "https://cs.wikipedia.org/wiki?curid=147416", "title": "Chiméra (mytologie)", "text": "Chiméra (mytologie)\n\nChiméra (latinsky \"Chimaera\", řecky \"Chimaira\") je v řecké mytologii dcerou stohlavého obra Týfóna a Echidny, napůl ženy, napůl hada. Sama je fantastická nestvůra.\n\nChiméra měla zpředu podobu lva, v prostředku divoké kozy a zezadu draka. Její tři tlamy dštily oheň. Podle řeckých bájí žila v Lykii, konkrétně ve vulkanické rokli Kragu. Tam střežila vchod do podsvětí. Člověka okamžitě ucítila, vylezla ze svého doupěte a chrlila na něj oheň. O jejích konkrétních obětech není více známo, ví se ale, že ji zabil Bellerofontés, který přiletěl na okřídleném koni Pégasovi a Chiméru zasáhl několika smrtícími šípy z bezpečné výšky. První šíp ji jenom zranil, zaútočila na něj znovu ohněm svých tří tlam, bušila dračím ocasem, vysoko za ním vyskakovala, až se země otřásala a skály pukaly. Bellerofón však dal na hrot svého kopí olovo, to se v plamenném chřtánu obludy roztavilo a spálilo jí vnitřnosti.\n\nSourozenci Chiméry byli:\n\nSlovo \"chiméra\" zůstává i v novodobém slovníku jako synonymum přeludu, vidiny, klamné představy, něčeho nereálného.\n\n\n\n"}
{"id": "147418", "url": "https://cs.wikipedia.org/wiki?curid=147418", "title": "Sfinx", "text": "Sfinx\n\nSfinx neboli sfinga je mýtický tvor, který má tělo lva s hlavou berana, sokola nebo člověka. Nejstarší doklady sfingy jsou známy ze starověkého Egypta, odkud se dostala do řecké mytologie. V moderním pojetí je Sfinga symbolem záhadnosti, v moderním umění se stala symbolem záhadnosti ženy.\n\nVe starověkém Egyptě sfinx představovala sochu krále či boha, přičemž lví tělo symbolizovalo sílu. Podle toho, co sfinx představovala, lze egyptské sfingy rozdělit na tři základní typy:\nVe starověkém Egyptě byla sfinx velmi populární a bylo jich nalezeno značné množství.\n\nV mytologii starověkého Řecka se vyskytovala jediná sfinx. Byla to obrovská nestvůra, která měla hlavu a hruď zpravidla obnažené ženy, lví tělo, hadí ocas a ptačí, nejčastěji bývá uváděno orlí křídla. Rodiči sfinx byli, podle Hésioda, storuký obr Týfón a jeho manželka Echidna. Její přesnější životopis není znám, prakticky se o ní ví jen to, že ji Héra (podle jiných verzí Áres nebo oba společně) poslali z Etiopie k Thébám, kde se usídlila na hoře Sfingio a dávala všem procházejícím hádanku; toho, kdo ji neuhodl, rozsápala, podle jiné verze uškrtila. Měla osudem určeno, že zemře, až někdo její hádanku uhodne. To se naplnilo poté co hádanku uhodl Oidipus a sfinx se vrhla do moře, kde utonula. Podle některých badatelů měla tato sfinx jméno Phix.\n\nOhledně podoby hádanky existuje několik verzí, nejčastěji bývá uváděna hádanka Sofoklova: „Který tvor ráno chodí po čtyřech nohou, v poledne po dvou a večer po třech?“ Správná odpověď pak byla člověk, protože jako batole leze po čtyřech, jako dospělý chodí po dvou nohou a ve stáří k nim používá hůl. Po uhodnutí hádanky\nSfinx skočila z útesu, protože osud jí určil, že pokud někdo uhodne její hádanku, musí zemřít.\n\nTato nestvůra je pro řeckou mytologii velmi neobvyklá a je prakticky jediná svého druhu v Řecku; usuzuje se, že vznikla pod vlivem podobných představ z Asie.\n\nSourozenci sfinx byli:\n\nStředověk se sfinx příliš nezabýval, ačkoli se v několika cestopisných dílech a později i v několika bestiářích sfinx vyskytují, nejde však o příliš rozšířené téma.\n\nSlovo sfinx pochází z řečtiny, ale má kořeny v egyptštině, v Egyptě totiž byla sfinx označována jako „šeseps-anch“ (tzn. žijící obraz). Toto slovo se následně dostalo do Řecka, kde díky funkci řecké sfinx bylo přizpůsobeno slovesu sphingo (škrtit) a odtud se rozšířilo do celého světa.\n\nNejznámější sfinx je Velká sfinga v Gíze, která je zároveň největší sochou na světě. \nDalší velmi známou je \"Růžová sfinx\", která je vytesána z růžového mramoru a je zajímavá jednak zvláštním jakoby napjatým výrazem a dále tím, že má na hrudi pečeť, kterou získala od hyského lupiče. Velmi známé jsou také sfingy z vesetských chrámových komplexů Karnak a Luxor, kde k těmto chrámům vedla široká cesta bohů roubená sfingami. Tyto sfinx symbolizují boha Amóna, mají lví tělo a beraní hlavu, mezi předními prackami jim stojí sochy panovníků.\n\nVe starověkém Řecku byla sfinx vyobrazena na celé řadě vlysů či váz, z čehož lze usuzovat, že Oidipův mýtus byl velmi populární. V římském umění se sfinx téměř nevyskytovala, ačkoli se Římané se sfingami mohli setkávat díky dílům dovezeným z Egypta.\n\nV evropském umění se sfinx poprvé vyskytuje koncem baroka ve Francii, během 16. a 17. století se objevuje na rytinách, později i jako socha. V tomto období bývá okřídlená, tělo bývá lví a hlava a hruď je zobrazení mladé ženy.\n\nV Evropě se stal motiv sfinx populární především v empíru, kdy se dostala na výzdobu nábytku či schodišť, dále se relativně často objevuje v sochařské výzdobě parků. Takové sfingy jsou téměř vždy ležící a na základě řeckých vzorů. Nejznámější česká socha sfingy se nachází v parku u zámku Veltrusy. V malířství pak sfinx pronikla do symbolismu, kde se stala symbolem záhadnosti.\n\nV heraldice se sfinx nevyskytuje příliš běžně, ale lze ji zde také najít, například v erbu F. L. Riegera.\n\nV evropské literatuře se sfinx znovu objevila v 19. století v romantismu a symbolismu. V současnosti se sfingy objevují především ve fantasy literatuře nebo v počítačových hrách, kde převažuje vliv antiky. Sfinx zde často dává různé hádanky, jejichž uhodnutí ovlivní osud hrdiny. V takovéto literatuře jsou sfingy většinou obrovská zvířata s lvím tělem, lidskou hlavou a s křídly. Sfinx tak nejčastěji mají roli záporných vedlejších hrdinů a jejich přemožení představuje velmi složitý úkol. Sfinx se v této roli objevila například ve hře Final Fantasy, v sérii knih s Harry Potterem nebo v hexalogii Tajemství nesmrtelného Nikolase Flamela.\n\nZa příbuzná monstra lze považovat Mantichoru, Kerasteu a Amfisbenu, někdy bývá chybně považována za podobnou Chiméře.\n\n\n"}
{"id": "147419", "url": "https://cs.wikipedia.org/wiki?curid=147419", "title": "Seznam českých hudebních skupin", "text": "Seznam českých hudebních skupin\n\nTento abecedně řazený seznam obsahuje základní informace o některých významných českých hudebních skupinách a to bez ohledu na to, zda pro danou skupinu existuje samostatný článek či nikoliv.\n"}
{"id": "147420", "url": "https://cs.wikipedia.org/wiki?curid=147420", "title": "Soláň", "text": "Soláň\n\nSoláň (nadmořská výška 861 metrů) je vrch v Hostýnsko-vsetínské hornatině asi 10 kilometrů jihovýchodně od Rožnova pod Radhoštěm a 4 kilometry severozápadně od Velkých Karlovic.\n\nSoláni se také někdy přezdívá „vrch umělců“. V Čarťácké hospodě pod vrcholem se scházeli významní malíři, spisovatelé a hudební skladatelé – Jiří Mahen, Jan Drda, František Podešva, Jan Kobzáň, Alois Schneiderka, Karel Hofman a další. V okolí bylo natáčeno několik filmů: Portáš, Děvče z Beskyd, Zítra se bude tančit všude, Advent. Z vrcholu, na kterém byla v listopadu roku 2006 vystavěna zvonička, kterou navrhl doc. Ing. arch. Jiří Kotásek, CSc., se otevírá daleký rozhled. V domě vybudovaném pod vrcholem Soláně Aloisem Schneiderkou a v letech 1960-1998 obývaném Karlem Hofmanem se dnes nachází Valašský atelier u Hofmanů s výhledem na jižní panorama, s galerií, zahradou, penzionem a památníkem Karla Hofmana. Na severním svahu je několik lyžařských vleků.\n"}
{"id": "147421", "url": "https://cs.wikipedia.org/wiki?curid=147421", "title": "Francisova turbína", "text": "Francisova turbína\n\nFrancisova turbína je typ vodní turbíny, vyvinutý Jamesem B. Francisem v roce 1849. Jedná se o přetlakovou turbínu. Má dvě varianty podle uložení hřídele a to vertikální a horizontální. Francisovy turbíny dnes patří mezi nejpoužívanější. Používají se především pro produkci elektrické energie. Jedná se o turbínu, která využívá spád 40-700 m.\n\nV minulosti často používané vodní kolo sloužilo jako pohon pro mlýny nebo hamry. Jeho nevýhodou byla ale nedostatečná efektivita. V 19. století se podařilo jeho efektivitu zvýšit natolik, že vodní turbína mohla úspěšně soupeřit s parním strojem.\n\nV roce 1826 Benoit Fourneyron vyvinul vysoce efektivní (80 %) vodní turbínu, kde voda vtékala na oběžné kolo tangenciálně. Jean-Victor Poncelet vyvinul v roce 1820 turbínu na podobném principu. S. B. Howd získal v USA v roce 1838 patent pro další turbínu tohoto typu.\n\nV roce 1848 James B. Francis vylepšil tyto předchozí turbíny a podařilo se mu dosáhnout celkové 90% efektivity. Pomocí vědeckých postupů a sady testů a měření vytvořil maximálně efektivní turbínu. Jeho metody výpočtů a měření navíc značně pozvedly technologii návrhu a stavby turbín. Pomocí jeho analytických metod lze navrhnout maximálně efektivní turbínu, která bude přesně odpovídat požadavkům na konkrétní zařízení.\n\nFrancisova turbína je přetlaková turbína, což znamená, že pracovní kapalina během své cesty strojem mění tlak a přitom odevzdává svou energii. Oběžné kolo (rotor) turbíny se nachází mezi vysokotlakým přívodem a nízkotlakou savkou většinou v patě přehrady.\n\nVstupní potrubí má tvar spirály. Voda je pomocí věnce rozváděcího kola (tangenciálně) směřována na oběžné kolo. Lopatky rozváděcího kola jsou někdy konstruovány jako stavitelné, aby se turbína mohla (do určité míry) přizpůsobit různému vodnímu průtoku. Z oběžného kola vystupuje voda ve směru osy otáčení (axiálně).\n\nJak voda prochází oběžným kolem, její rotační rychlost se zmenšuje a zároveň odevzdává energii oběžnému kolu. Tento efekt (spolu s působením samotného vysokého tlaku vody) přispívá k efektivitě turbíny.\n\nFrancisovy turbíny se používají k výrobě elektrické energie ve vodních elektrárnách, vhodné jsou pro střední stabilní průtoky a střední spády (40-600m). Výhodné jsou i pro přečerpávací vodní elektrárny, kde lze turbínu v reverzním režimu použít jako čerpadlo. Například vodní elektrárna Dlouhé Stráně používá dvě Francisovy turbíny, největší reverzní turbíny v Evropě, každou o výkonu 325 MW.\n\n"}
{"id": "147422", "url": "https://cs.wikipedia.org/wiki?curid=147422", "title": "Daniel Ortega", "text": "Daniel Ortega\n\nJosé Daniel Ortega Saavedra (* 11. listopadu 1945, La Libertad) je nikaragujský politik. V současnosti vykonává funkci prezidenta země, funkce se ujal 10. ledna 2007.\n\nOrtega vyrůstal v rodině, která byla v opozici vůči diktatuře rodu Somozů. V roce 1962 vstoupil do odbojové organizace \"Sandinovská fronta národního osvobození\" (FSLN). O rok později začal studovat na univerzitě \"Universidad de América Central\", studium však nedokončil a věnoval se odbojové činnosti.\n\nRoku 1967 se stal vůdcem FSLN pro guerillové akce ve městech. Ve snaze opatřit finanční prostředky pro odboj téhož roku vyloupil banku, byl však dopaden a odsouzen do vězení, kde pobýval do roku 1974. Po propuštění byl vyhoštěn na Kubu, kde za podpory kubánského a sovětského režimu připravoval revoluci v Nikaragui.\n\nSandinovské frontě se podařilo v roce 1979 svrhnout diktaturu rodu Somozů při tzv. Sandinistické revoluci. Ortega se stal roku 1981 koordinátorem vládní junty a v roce 1984 byl zvolen v nedemokratických volbách prezidentem. Úřadu se ujal až o rok později. Voleb se nemohla účastnit opozice. Od roku 1979 do 1990 byla jedinou vládní stranou. Diktaturu Somozů tak vystřídala marxistická diktatura klanu Ortegů. Jeho režim byl podporován ze strany SSSR, během občanské války za jeho vlády probíhal boj s tzv. „contras“ podporovanými USA a jejich tehdejším prezidentem Ronaldem Reaganem. Po konci studené války v roce 1990 podepsaly obě strany příměří. Následné prezidentské volby Ortega prohrál, úřadu se tak ujala vítězná opoziční uchazečka Violeta Chamorro ().\n\nOrtega kandidoval i v dalších prezidentských volbách, zprvu však neúspěšně. Roku 1996 prohrál s Arnoldem Alemánem; v roce 2001 s Enriquem Bolañosem.\n\nVyhrál až volby v roce 2006 v atmosféře přetrvávající chudoby a nespokojenosti s liberálními reformami a s korupcí. K jeho vítězství přispěl i jeho příklon ke katolické církvi, která byla za jeho předešlého režimu perzekvována. Před volbami se mimo jiné zaručil za bezpečnost zahraničních investic. Úřadu se opět ujal až v roce následujícím. V roce 2009 se avšak již jako prezident obrátil na soud, aby mu povolil opětovně kandidovati v následujících prezidentských volbách a se se svým požadavkem u soudu uspěl.\n\nV listopadu roku 2011 byl zvolen potřetí prezidentem země. V rámci tohoto třetího prezidentského období učinil v prosinci roku 2013, poměrem 64 hlasů z 90 hlasujících poslanců, nutné ústavní změny, které mu následně umožnily ucházeti se o prezidentský úřad i potřetí v řadě.\n\nNa počátku listopadu roku 2016 se tak stal již počtvrté prezidentem Nikaraguy, když se ziskem 72,5 % odevzdaných hlasů porazil v prezidentském volebním klání kandidujícího Maximina Rodrígueze z Ústavní liberální strany ( PLC). Za svoji zastupující prezidentku si vybral svoji choť Rosariu Murillovou.\n\nOd roku 1979 je jeho manželkou Rosario Murillo Zambrana (* 1951), nikaragujská spisovatelka, vrchní tisková mluvčí Ortegovy vlády a televizní obhájkyně jeho vládní politiky, která má ze svého prvního manželství tři děti a se současným druhým mužem, Danielem Ortegou, pak dalších sedm.\n\nZastává ideu multipolárního světa coby opozici k bipolárnímu či monopolárnímu řádu, ve kterém by jedna supervelmoc diktovala ostatním zemím své zájmy. Angažuje se v dokončení nikaragujského průplavu, který podle jeho slov přispěje k větší nezávislosti jeho země na USA a EU. Kloní se k levici, k větší vzájemnosti zemí Střední a Latinské Ameriky, je odpůrcem neoliberalismu, o němž zmiňuje, že skončil katastrofou.\n\n"}
{"id": "147424", "url": "https://cs.wikipedia.org/wiki?curid=147424", "title": "Monkey Business", "text": "Monkey Business\n\nVýraz Monkey Business (spojení znamenající \"nevhodné chování\") může být použit v následujících významech:\n\n"}
{"id": "147426", "url": "https://cs.wikipedia.org/wiki?curid=147426", "title": "Radhošť (okres Ústí nad Orlicí)", "text": "Radhošť (okres Ústí nad Orlicí)\n\nObec Radhošť () je malá obec ležící v okrese Ústí nad Orlicí, na pravém břehu řeky Loučná asi 7,5 km severozápadně od Vysokého Mýta a 11 km jihovýchodně od Holic. Žije zde obyvatel.\n\nObcí probíhá silnice II/305 a také páteřní železniční trať Pardubice – Česká Třebová, na které je v části Sedlíšťka zřízena stejnojmenná zastávka.\n\n\nObec Radhošť patří ke starým sídlům české země, stejně jako bývalá tvrz téhož jména patřila k nejstarším tvrzím na českém území. Jméno tvrze Radhošť se připomíná už v listině krále Přemysla Otakara I. z roku 1226. Jejím prvním držitelem byl Otaslav z Radhoště a jeho syn Arkleb. Další písemný doklad pochází z roku 1349, kdy se arcibiskup Arnošt z Pardubic zmínil o Radhošti ve své listině, jíž informoval papeže Klimenta VI. o vyčlenění kostelů z hradeckého arcijáhenství, jež se přiřadily k nově zřízenému biskupství v Litomyšli.\n\nPojmenování obce je odvozováno od pohanského boha Radegasta. K jeho uctívání pravděpodobně sloužil posvátný háj či obětiště, které se v pohanských dobách nacházelo v místech nynějšího kostelního návrší. Nasvědčují tomu vykopávky ohnišť, které byly objeveny při probírání kopce v době, kdy se stavěla silnice do Stradouně. Snad právě proto, že byl na tomto návrší uctíván pohanský bůh, byl zde postaven kostel zasvěcený svatému Jiří, symbolu vítězství křesťanství nad pohanstvím. Toto místo bylo obydleno již v pohanských dobách, o čemž svědčí i popelnice vykopané před lety po pravé straně silnice na Stradouň. Ve 40. letech 19. století bylo pod márnicí nalezeno větší množství lidských kostí, což vypovídá o tom, že dříve byla tato oblast značně zalidněná. Svědectví o tomtéž přináší také nález těl vznešených paní pohřbených ve zvláštních truhlách, jež byly objeveny při kopání základů zdejšího kostela.\n\nMajitelem tvrze Radhoště byl v letech 1385 až 1410 Petr a roku 1443 Henik z Radhoště. Nějaký čas připadala obec pod správu Vysokého Mýta a dále byla v držení Přibíka Sekerky ze Sedčic. Později celou osadu koupil Heřman Lukavský z Lukavice, majitel panství Zámrsk. Po jeho smrti prodali jeho dědici Radhošť panu Divišovi z Chlumu, který připojil obec natrvalo k panství Chroustovice. Dalším majitelem byl od roku 1671 František Karel Libštejnský z Kolovrat. Chroustovické panství a s ním i 22 obcí získal v roce 1736 Leopold Kinský. Filip Kinský, který mj. financoval pořízení varhan ve zdejším kostele, prodal v roce 1823 chroustovické panství a 23 vesnic Karlu Alexandru Thurn Taxisovi.\n\nOd roku 1850 byla Radhošť součástí okresu Vysoké Mýto, od roku 1960 byla řazena do okresu Pardubice a od roku 2007 do současné doby patří obec do okresu Ústí nad Orlicí. V roce 1964 se k Radhošti přidala doposud samostatná obec Sedlíšťka.\n\nJeště dříve, než byla zřízena místní škola, byli zde zemským řízením ustanoveni učitelé. Prvním z nich byl Jan Loskot, jenž učil v obecním domku číslo popisné 8. Druhým byl Jakub Nezbeda, který už vyučoval ve dvoře vrchnostenském. (6, s. 5). V dobách, kdy majitelem panství Chroustovice, k němuž patřil i dvůr a obec Radhošť, byl hrabě Filip Kinský, byly pokoje dvora propůjčeny právě k vyučování dětí. Výuka zde probíhala až do roku 1808, kdy byla vystavěna dřevěná obecní škola, jejíž stavbu financoval právě hrabě Filip Kinský. V roce 1869 byla v Radhošti ustanovena školní rada, která iniciovala výstavbu školy nové, a to již kamenné. V roce 1875 byla postavena za 7800 zlatých škola dvoutřídní. V roce 1893 měla škola už třídy tři. Do radhošťské školy chodily děti také ze Sedlíšťky, Janoviček, Trusnova, Týnišťka a Jaroslavi. V roce 1972 měla škola 20 žáků, v roce 1975 už pouze 13.\n\nRoku 1977 byla škola uzavřena a děti začaly jezdit školním autobusem do školy do Horního Jelení. V letošním roce autobus staví ve dvou zastávkách a dováží do školy celkem 14 dětí. Dalších šest zdejších děti navštěvuje základní školy v okolí. V roce 2006 koupila budovu školy firma IKA vyrábějící nářadí s hydraulickým pohonem pro těžké terény, pro práce ve výkopech a dolech. Vedle využití chátrající budovy nabídla IKA i možnost zaměstnávání místních obyvatel.\n\nV roce 1909 byl 41 členy založen družstevní lihovar na zpracovávání brambor a později i obilí. Kapacity lihovaru se zvětšovaly v letech 1939 a v 1955. V roce 1964 se z lihovaru stala škrobárna s vedením v Havlíčkově Brodě. Provoz lihovaru byl ukončen v roce 1979. (1, s. 433). V Radhošťské kronice se o ukončení provozu lihovaru píše: „V dubnu 1979 odešel do důchodu Stanislav Sýkora, v závodě přestala výroba a podnik byl dán do klidu. Veškeré zařízení zůstalo v pohotovostním stavu, aby kdykoliv v co nejkratší době mohl být opět zahájen provoz. Odstěhováním správce se uvolnil v lihovaru i byt.“\n\nPrvní hospoda byla založena v roce 1667, kdy ji jako výsadní hospodu převzal Matěj Klement, jehož potomci ji zde drželi do roku 1955. Poté ji převzala Jednota, spotřební družstvo. Naproti této hospodě stávala v minulosti ještě jedna hospoda, kterou od roku 1890 provozoval Josef Balcar a jejíž provoz byl v roce 1946 ukončen.\n\nElektrifikace obce byla ukončena v roce 1945, v roce 1972 byl rozveden po obci telefon. V roce 1978 byla v rámci akce „Z“ postavena budova obecního úřadu, hasičská zbrojnice a prodejna, která sloužila obci až do roku 2006. V roce 1999 byla dokončena plynofikace, v roce 2006 postaven vodovodní řád. Kompletní obnova rozvodu elektrické energie společně s rekonstrukcí veřejného osvětlení a místního rozhlasu uskutečnila v roce 2009.\n\n\n"}
{"id": "147428", "url": "https://cs.wikipedia.org/wiki?curid=147428", "title": "Klient-server", "text": "Klient-server\n\nKlient-server ( , výslovnost [ˌklaiənt ˈsəːvə(r)]) je síťová architektura, která odděluje klienta (často aplikaci s grafickým uživatelským rozhraním) a server, kteří spolu komunikují přes počítačovou síť. Klient-server aplikace obsahují jak klienta, tak i server. Alternativou architektury klient-server je peer-to-peer.\n\nKlient-server popisuje vztah mezi dvěma počítačovými programy, v nichž první program, klient, žádá o služby jiný program zvaný server. Na tomto modelu je založen například přístup na E-mail, Web, přístup k databázi apod. Příkladem je webový prohlížeč, tj. klientský program na uživatelském počítači, který může přistupovat k informacím na libovolném webovém serveru na světě. Chcete-li například ze svého počítače zkontrolovat zůstatek na Vašem bankovním účtu, Váš webový prohlížeč předá tento dotaz webovému serveru banky, tento server předá dotaz databázovému programu, který pošle dotaz databázovému serveru. Odtud je zůstatek vrácen zpět do banky databázovému programu, ten ji zase pošle zpět do Vašeho webového prohlížeče a ten výsledný zůstatek zobrazí.\n\nModel klient/server se stal jedním z hlavních myšlenek síťové technologie. Tento model používá například většina obchodních či firemních aplikací, dále ho pak používají například i tyto internetové protokoly HTTP, SMTP, Telnet, DNS, apod.\n\nKaždá instance klienta může posílat žádost o data jednomu nebo více připojeným serverům. Na druhé straně, servery mohou akceptovat tyto žádosti, zpracovat je a vrátit klientovi požadovanou informaci. Tento koncept může být použit více různými způsoby, avšak základ zůstává v zásadě stejný.\n\nKlient/server obsahuje pouze dvě části: serverovou a klientskou. Tento typ architektury je někdy označován jako two-tier [ˈtuː ˌtiə(r)] (dvouvrstvá). Umožňuje zařízením sdílet soubory, nebo nějaké jiné zdroje.\n\nNejčastější klienti jsou dnes webové prohlížeče. Servery jsou většinou webové servery, databázové servery a e-mailové servery, mohou se sem počítat i herní servery. V případě MMORPG provozuje server výrobce hry, u dalších typů her jako server slouží jeden z hráčů, který spustí hru v serverovém módu (tzv. Host)\n\nInterakce mezi klientem a serverem je často popisována pomocí sekvence schémat. Sekvenční diagramy jsou standardizovány v Unified Modeling Language.\n\n\n\nDalší typ síťové architektury se nazývá Peer-to-peer, nebo taky zkráceně P2P. U této architektury může každý hostitel nebo instance programu fungovat zároveň jako klient i jako server (mají rovnocenné postavení i zodpovědnost).\n\nArchitektura klient-fronta-klient je zjednodušením jak klient-server přístupu, tak P2P přístupu. Funkce serveru jsou omezeny na pasivní předávání zpráv a dat a klienti neplní roli serveru, ale implementují snadnější komunikační protokol. Architektura sestává ze dvou či více klientů, kteří si vyměňují data a zprávy přes nezávislý třetí uzel, tzv. pasivní frontu.\n\nNapříklad dva internetoví roboti mohou ověřit znalost určitého zpracovávaného URL prostřednictvím centrální databáze, aniž by došlo k přímé komunikaci mezi nimi (což by odpovídalo modelu P2P) nebo by byli touto databází řízeni (což by odpovídalo modelu klient-server).\n\n\n\nMezi zvláštní druhy serverů patří webové servery, FTP servery, aplikační servery, databázové servery, poštovní servery, souborové servery, tiskové servery a terminálové servery. Většina webových služeb jsou rovněž typy serverů.\n\n"}
{"id": "147429", "url": "https://cs.wikipedia.org/wiki?curid=147429", "title": "Šalvěj divotvorná", "text": "Šalvěj divotvorná\n\nŠalvěj divotvorná (\"Salvia divinorum\") je rostlina z čeledi hluchavkovitých (\"Lamiaceae\"). Pro své psychoaktivní účinky jsou užívány listy, obsahující hlavní účinnou látku salvinorin A (a neúčinnou látku salvinorin B). Účinky a délka jejich trvání se mohou výrazně lišit v závislosti na dávce a způsobu užití. Popsanými účinky (narušení pohybové koordinace, zrakové halucinace, zažívání „jiné reality“, pocity empatie, vyrovnanosti nebo naopak zmatení či strachu aj.) se spíše podobá halucinogenním látkám.\n\nTato rostlina pochází z hornaté části jižního Mexika, kde je označována „La Hembra“ (žena). Lidových názvů má však několik: „Hierba de la Pastora“ (přeloženo „pastýřovy listy“), další názvy jsou v překladu „panenská tráva“, „nebeský pastýř“ a „Mariina tráva“. V češtině je známa též pod jmény šalvěj aztécká či šalvěj mexická. Po tisíce let je pěstována v oblasti Oaxaca (pohoří Sierra Mazateca) v Mexiku starým kmenem Mazatéků. Používají ji k rituálním obřadům, podobně jako byly v Mexiku tradičně používány např. psilocybinové houby či peyotl.\n\nJe botanicky považována za produkt lidského pěstování, protože je prý schopna se rozmnožovat pouze vegetativně (stonkovými řízky), nikoli pohlavně (semeny). Na druhou stranu se objevují zprávy, že tato šalvěj je schopna plodná semena vytvořit a že je to normální přírodní evolucí vzniklý druh. Ale ať už je to pravda nebo ne, mimo mazatéckou kulturní oblast se tato rostlina vyskytuje jen jako nepůvodní druh pěstovaný ve sklenících a některých domácnostech.\n\nŠalvěj divotvorná je víceletá rostlina dorůstající výšky 1 metru s málo větvenou vzpřímenou lodyhou. Na stonku jsou vejčité 15 cm dlouhé listy s pilovitou čepelí. Rostlina kvete v prosinci 15 mm velkými, namodralými květy, které jsou sestaveny v chudých lichopřeslenech dlouhých 40 cm.\n\nZdrojem psychoaktivních účinků šalvěje divotvorné je bicyklický diterpen salvinorin A. Ten je součástí pryskyřice, která se tvoří pod žláznatými chloupky na listech. Pryskyřice obsahuje také další látky, např. salvinorin B, C či D – ty však nejsou psychoaktivní. Salvinorin A je selektivním inhibitorem kappa-opioidních receptorů a je zatím jedinou známou látkou působící na tyto receptory, která zároveň nepatří mezi alkaloidy. Novější studie rovněž ukázaly slabou interakci Salvinorinu A a endo-kanabinoidního systému.\n\nÚčinky v nízkých dávkách jsou zejména zvýšení vizuální představivosti, pocity empatie, záchvaty smíchu a narušení pohybové koordinace. Časté jsou také pocity, kdy uživatele „něco“ táhne do strany, změní se směr a síla gravitace, nebo tělo obklopí pevná neviditelná krusta. Vysoké dávky jsou charakteristické prohloubením optických halucinací (až na hranici ztráty kontaktu s realitou a úplným pohlcením vizemi), cestováním časem, disociací (rozpuštěním) osobnosti, případně spirituálními zážitky.\n\nPodle původního rituálu Mazatéků se listy žvýkají. Ze sežvýkaných listů se poté postupně uvolňuje tolik žádaná účinná látka salvinorin A. Tento způsob užití má své výhody i nevýhody: z rozžvýkaných listů se uvolňují látky postupně a přímo na ústní sliznici, kde začínají působit asi po 10 minutách a účinek trvá přibližně 1 – 3 hodiny; tento způsob užití je ale značně nepříjemný, protože šalvěj nemá zrovna nejlepší chuť a také účinky drogy nejsou tak silné. Doporučené dávky kolísají od pěti párů lístků (tj. deseti lístků) až ke 120 párům (ať už se jedná o lístky šalvěje či houbičky, Mazatékové je vždy počítají a přijímají v párech). Dávka 25 párů (50 lístků) je patrně průměrná, i když na ni člověk potřebuje velký keřík či několik malých, aby rostlinu zcela neoškubal. Protože lístky jsou různě velké, je asi lepší měřit dávky váhově – 100 g listů by na psychedelický zážitek mělo plně postačit.\n\nAneb způsob užívání „západního světa“. Tento způsob je pro organismus škodlivější (vlivem kouře, který jde do plic), nicméně se pro dosažení žádaného stavu používá častěji – aktivní látky se do organismu zapojují okamžitě (30–60 sekund) a stav euforie je mnohem silnější než u způsobu žvýkání čerstvých listů. Účinek mizí do 10–30 minut, při vysokých dávkách i déle, poté je možné užít další dávku. I když je možné kouřit samotné listy, pro dosažení silnějšího a rychlejšího účinku se obvykle užívá laboratorní extrakt (5x, 10x, 20x i vícenásobně silnější) a to obvykle z bonga. Ostatní způsoby kouření jsou méně účinné nebo zcela neúčinné. Nejlepší je používat tryskový zapalovač, jelikož se nejvíce salvinorinu uvolňuje při teplotě, které se může dosáhnout pouze zapalovačem tryskovým (vyšší teplota).\n\nRizika užívání této drogy jsou spojena s obtížností odhadu množství účinné látky v aplikované dávce. To platí zejména pro užití kouřením, kdy účinky nastupují rychleji, jsou silnější a trvají kratší dobu než při orálním užití. Při aplikaci vysokých dávek jsou hlavním nebezpečím úrazy vyplývající ze zhoršené pohybové koordinace (dopravní nehody, pády z výšek apod.). Proto je vhodné, aby při aplikaci byla vedle užívajícího ještě další střízlivá osoba schopná v případě nevolnosti nebo problému včas zasáhnout a pomoci. Je znám zatím pouze jeden případ, kdy užití šalvěje vyvolalo dlouhotrvající psychózu. Účinná látka salvinorin A podle některých zdrojů není návyková anebo je její potenciál pro návyk nízký.\n\nObsah salvinorinu A v usušených listech je velmi nízký, asi 1–4 mg/g. Největší potence dosahují listy v letních měsících. Průměrná účinná dávka salvinorinu A však je velmi nízká a pohybuje se v rozmezí pouhých 0,2–0,5 mg, což z něj jakožto z chemické látky činí nejsilnější přírodní halucinogen vůbec.\n\nV České republice nejsou k dispozici ověřené informace o rozšíření užívání šalvěje divotvorné, a to ani v populačních skupinách s vyšší prevalencí užívání psychoaktivních látek (např. mezi návštěvníky tanečních akcí). Internetové zdroje vypovídají spíše o sporadicky se vyskytujících individuálních experimentech s touto rostlinou a jejími extrakty. Na výskyt užívání šalvěje divotvorné v ČR upozornil denní tisk v r. 2006; informace o užívání se v médiích objevují opakovaně – podle některých zdrojů pozorují nárůst zájmu o šalvěj divotvornou lékárníci.\n\nŠalvěj divotvorná (ani hlavní účinná látka, salvinorin A) nejsou zařazeny na seznamy omamných a psychotropních látek podle mezinárodních úmluv OSN o kontrole drog. Některé státy v uplynulých letech již podřídily šalvěj divotvornou nebo salvinorin A systému kontroly podle svých právních řádů. Austrálie zařadila jak rostlinu, tak její hlavní účinnou látku na seznam nejpřísněji regulovaných drog v roce 2002, a učinila tak protiprávním její prodej i přechovávání. Z dalších států postupovaly obdobně Dánsko v roce 2003, Itálie v roce 2005, Švédsko a Belgie v roce 2006 a Německo v roce 2008. Legalita v USA se velmi liší dle jednotlivých států.\n\n22. dubna 2011 byl zákonem č. 106/2011Sb. zařazen salvinorin A do přílohy č. 4 zákona o návykových látkách (167/1998Sb.). V současné době je tedy v České republice ilegální jak držení látek obsahujících salvinorin A (suché listy, extrakty) tak i pěstování samotné šalvěje divotvorné.\n\n"}
{"id": "147430", "url": "https://cs.wikipedia.org/wiki?curid=147430", "title": "Scenarist", "text": "Scenarist\n\nScenarist je software pro profesionální authoring DVD Video/Blu-ray vyvinutý kalifornskou společností Scenarist, LLC.\n\nV Scenarist se DVD tvoří po krocích.\n\n1. Příprava materiálů: importuje do Data editoru všechny videa, audia, obrázky a masky.\n2. Tvorba VOB v track editoru: skládání videa, audií, podtitulků, masek a tvorba butonků.\n3. Tvorba Videomanageru (VMG) a jednotlivých Video Title Setů (VTS) včetně Video Title Menu (VTSM) ve scenario editoru. Zde se tvoří obsah struktura DVD\n4. Formátování DVD v Layout editoru: formátuje strukturu do jednotlivých VOB a IFO souborů, přidává DVD-ROM data, nastavuje ochrany proti kopírování CSS a Macrovision, nastavuje regiony a vytváří UDF formát zapisuje ho na pásku DLT (Digital Linear Tape) pro lisovnu.\n\n"}
{"id": "147431", "url": "https://cs.wikipedia.org/wiki?curid=147431", "title": "Huglí", "text": "Huglí\n\nHuglí ( , , ) je řeka ve státě Západní Bengálsko v Indii. Tvoří západní rameno delty Gangy. Je 250 km dlouhá.\n\nVzniká spojením ramen Bhagirathi a Džalangi. Ústí do Bengálského zálivu Indického oceánu estuárem širokým 5 až 30 km a hlubokým 10 až 12 m. Hlavním přítokem je řeka Dámódar. Dalším přítokem je Majurakši.\n\nCelý tok je pod vlivem mořských přílivů.\n\nSplavná je po celé délce a od ústí do Kalkaty díky dostatečné hloubce i pro oceánské lodě. Na druhém břehu proti Kalkatě leží město Háura. Dalším městem na jejím toku je Bhatpara.\n"}
{"id": "147435", "url": "https://cs.wikipedia.org/wiki?curid=147435", "title": "Gomati", "text": "Gomati\n\nGomati nebo Gumti ( , ) je řeka ve státě Uttarpradéš v Indii a v Nepálu. Je to levý přítok Gangy na jejím středním toku. Je 800 km dlouhá.\n\nPramení v Himálajích v Nepálu a prakticky celé povodí leží v Indoganžské rovině.\n\nNižší stavy vody jsou od října do května včetně. V ostatních částech roku je vodnatost řeky vyšší. V létě může docházet k povodním.\n\nVyužívá se na zavlažování. Leží na ní město Lakhnau.\n"}
{"id": "147438", "url": "https://cs.wikipedia.org/wiki?curid=147438", "title": "Hydra (mytologie)", "text": "Hydra (mytologie)\n\nHydra (latinsky \"Hydra\") je v řecké mytologii dcera stohlavého obra Týfóna a Echidny, napůl ženy, napůl hada. Sama je obluda s hadím tělem a devíti dračími hlavami. \n\nŽila v bažinách u města Lerny v Argolidě. Ničila okolí, lidé proti ní nic nezmohli, protože z jedné useknuté hlavy vyrostly hned dvě. Jedna z jejích devíti hlav byla dokonce nesmrtelná. \n\nSvého přemožitele našla lernská Hydra až v hrdinovi Héraklovi. Její zabití bylo zároveň splněním druhého úkolu, který Héraklovi uložil král Eurystheus a byl to úkol nad lidské síly, pro normální smrtelníky nesplnitelný. Héraklés k plnění tohoto úkolu vzal s sebou Iioláa, syna svého nevlastního bratra Ífikla. To proto, že i Hydra měla svého pomocníka, obrovského raka s ostrými klepety. \n\nSouboj s Hydrou zahájil Héraklés tím, že za lernskými bažinami zapálil les a tak odřízl Hydře ústupovou cestu. Poté si v plamenech rozžhavil šípy a jimi zahájil souboj. Hydru to rozdráždilo, vrhla se na Hérakla, ten jí usekl hlavu, kterou však ihned nahradily dvě nové. Obrovský rak se zakousl Héraklovi do nohy, Ioláos ho však pohotově zneškodnil. Hydra se po zabitém rakovi ohlédla, toho využil Héraklés, vytrhl hořící strom a upálil jí hlavu tak, že na jejím místě se nová již neobjevila. Tak se postupně stalo i ostatním hlavám, včetně té nesmrtelné. Ohořelé zbytky těla Héraklés zakopal hluboko do země, rozsekal tělo Hydry a v její žluči si zakalil šípy. Rány jimi způsobené byly nezhojitelné. \n\nHydra z řeckých mýtů přetrvává ve jméně nejdelšího souhvězdí. V literatuře je hydra synonymem obludnosti, nestvůrnosti (\"hydra války, hydra fašismu\"), proti které se postavit je nekonečný zápas. \n\nSourozenci Hydry byli: \n\n"}
{"id": "147441", "url": "https://cs.wikipedia.org/wiki?curid=147441", "title": "Miroslava Němcová", "text": "Miroslava Němcová\n\nMiroslava Němcová, rozená Daňková (* 17. listopadu 1952 Nové Město na Moravě) je česká politička za Občanskou demokratickou stranu, v letech 2010–2013 předsedkyně Poslanecké sněmovny Parlamentu České republiky. Poslankyní je od roku 1998, v letech 2002–2006 byla místopředsedkyní a v letech 2006–2010 1. místopředsedkyní Poslanecké sněmovny. V letech 2010–2012 zastávala funkci 1. místopředsedkyně ODS. Předtím i poté byla řadovou místopředsedkyní strany.\n\nVystudovala Střední zemědělskou a technickou školu v Havlíčkově Brodě (1968–1972). V letech 1972–1992 pracovala jako odborný referent Českého statistického úřadu. V letech 1992–2007 vlastnila knihkupectví ve Žďáru nad Sázavou.\n\nV roce 1988 překonala nádorové onemocnění, přestože jí lékaři nedávali velké šance na přežití. Žije ve Žďáru nad Sázavou. Je vdaná, má jednoho syna. Aktivně ovládá italštinu, pasivně anglický, německý a ruský jazyk.\n\nOd roku 1992 je členkou Občanské demokratické strany. Veřejně činná je od komunálních voleb roku 1994, kdy byla za ODS zvolena členkou městského zastupitelstva ve městě Žďár nad Sázavou. Díky preferenčním hlasům byla zvolena z druhého místa, ačkoli byla na osmém místě kandidátní listiny. Ve stejném roce byla zároveň zvolena radní Žďáru nad Sázavou. Mandát zastupitelky obhájila v komunálních volbách roku 1998. Kandidovala z pátého místa a opět se díky preferenčním hlasům posunula výše a byla zvolena z prvního místa. I tentokrát byla zvolena i členkou Rady města. V obou funkcích setrvala až do komunálních voleb roku 2002, v nichž nekandidovala.\n\nOd roku 1996 je členkou Oblastní rady ODS ve Žďáru nad Sázavou. V historicky prvních senátních volbách roku 1996 neúspěšně kandidovala v obvodě č. 51 – Žďár nad Sázavou. V prvním kole sice zvítězila s více než 30 % hlasů, ale ve 2. kole absolutní počet jejích voličů klesl a získala jen 42% hlasů. Senátorem se stal lidovec Jiří Šenkýř.\n\nDo vrcholové politiky pronikla až po takzvaném Sarajevském atentátu, kdy se od ODS odštěpila početná skupina poslanců a utvořila nový subjekt Unie svobody. Němcová tehdy zůstala loajální vůči ODS. Od února 1998 patřila do redakční rady stranického listu ODS \"Mezi námi\". Ve volbách v roce 1998 vedla kandidátku ODS v Jihomoravském kraji. Strana v kraji skončila na druhém místě s necelými 23 % hlasů. Němcová tak byla do Poslanecké sněmovny zvolena. Stala se členkou sněmovního rozpočtového výboru a výboru pro sociální politiku a zdravotnictví. V roce 2001 přešla ze sociálního výboru do volebního výboru. Působila rovněž jako místopředsedkyně Poslaneckého klubu ODS. Byla také členkou Stálé delegace do Parlamentního shromáždění Rady Evropy a členkou Stálé komise pro sdělovací prostředky PSP ČR. V letech 1998 – 2006 zastávala také post stínové ministryně kultury ve stínových vládách ODS.\n\nPoslanecký mandát obhájila ve volbách v roce 2002, v nichž vedla kandidátku ODS na Vysočině. Na začátku volebního období byla zvolena 2. místopředsedkyní Poslaneckého klubu ODS. Dne 18. července 2002 byla zvolena místopředsedkyní Poslanecké sněmovny. Působila rovněž jako místopředsedkyně sněmovního organizačního výboru a byla náhradnicí ve Stálá delegaci do Parlamentního shromáždění Rady Evropy. Od května 2003 do února 2005 zasedala ve Vyšetřovací komisi pro zjištění skutečností v souvislosti s arbitrážním řízením ve věci CME versus Česká republika.\n\nKdyž se blížil 13. kongres ODS v prosinci 2002, na kterém se měl volit nástupce Václava Klause v čele strany, ohlásila Němcová svou kandidaturu na předsedkyni ODS. Post nakonec získal Mirek Topolánek, ale Němcová se stala nově místopředsedkyní občanských demokratů. Post obhájila i na 15. kongresu strany v prosinci 2004.\n\nV roce 2005 byla médii kritizována za to, že předala synovi k užívání své služební auto, které ale podle platných předpisů mohla využívat i k osobním účelům. Po aféře ale auto vrátila. V následujícím roce zase za to, že nebyla během tzv. „poslaneckých pondělků“ přítomná ve své poslanecké kanceláři ve volebním obvodě. Němcová to vysvětlovala tím, že sedět v kanceláři „nemělo efekt“, protože tam chodilo málo lidí, a že si schůzky organizuje tak, aby proběhly v jeden den se všemi, kteří mají zájem.\n\nZnovu se poslankyní za ODS stala i po volbách v roce 2006, v nichž znovu vedla kandidátku strany na Vysočině. Získala 10 % preferenčních hlasů. V patové situaci po volbách kandidovala v červnu na předsedkyni Poslanecké sněmovny. David Rath ji při té příležitosti označil za „kleptomanku“, čímž připomněl aféru se služebním autem, které půjčila synovi, a Jiří Paroubek za „fanatičku“. Němcová v tajné volbě neuspěla, když ji nepodpořili ani všichni poslanci vznikající koalice ODS, KDU-ČSL a Strany zelených. Předsedou Sněmovny byl nakonec až 14. srpna zvolen Miloslav Vlček z ČSSD. Němcová byla zvolena místopředsedkyní dolní komory. Jako jediná ovšem neuspěla již v prvním kole, v němž získala jen 98 hlasů. Zvolena byla až 140 hlasy ve druhém kole volby. Nevoli vyvolávala u opozice i v průběhu volebního období. Poslanci ČSSD například žádali její odvolání z funkce místopředsedkyně. Nadále působila jako místopředsedkyně sněmovního organizačního výboru a náhradnice ve Stálé delegaci do Parlamentního shromáždění Rady Evropy.\n\nNa 17. kongresu ODS v listopadu 2006 se po neúspěchu první vlády Mirka Topolánka stavěla proti spolupráci strany s Paroubkovou ČSSD a její projev sklidil mezi delegáty úspěch. Přesto neobhájila svůj místopředsednický post. Svůj neúspěch vysvětlovala tím, že hlasování ovlivňují předem domluvené stranické bloky. Na 19. kongresu v prosinci 2008 se pokusila do vedení strany vrátit, když znovu kandidovala na místopředsedkyni. Opět ale nebyla zvolena. Po pádu druhé vlády Mirka Topolánka a Topolánkových aférách se o ní spekulovalo jako o kandidátce na předsedkyni strany. Sama Němcová třeba kritizovala to, že se Topolánek vzdal poslaneckého mandátu a požadovala po něm vysvětlení tzv. toskánské aféry.\n\nPo odchodu Topolánka z čela ODS oznámila, že má v úmyslu ucházet se znovu o místo ve vedení strany. Svůj úspěch přitom znovu spojila s tím, zda se strana vyvaruje utváření volebních bloků, v rámci nichž jsou předem domluvena jména lidí v čele strany. Petr Nečas, pověřený vedením strany, ji pak v rámci předvolební kampaně, jmenoval stínovou ministryní práce a sociálních věcí a kultury.\n\nPo rezignaci předsedy Poslanecké sněmovny Miloslava Vlčka k 30. dubnu 2010 převzala z titulu 1. místopředsedkyně některé jeho pravomoci a byla pověřena řízením dolní komory do uskutečnění parlamentních voleb na konci května.\n\nVe volbách v roce 2010 mandát poslankyně opětovně obhájila, když znovu vedla kandidátku ODS na Vysočině. Získala přes 11 % preferenčních hlasů. Po dohodě vznikající koalice ODS, TOP 09 a Věcí veřejných se stala kandidátkou na post předsedkyně Poslanecké sněmovny. V tajné volbě 25. června získala hlasy všech 118 koaličních poslanců. Po svém zvolení prohlásila, že by ve funkci chtěla přispět k tomu, aby ve Sněmovně vládla slušnější atmosféra. Kromě toho působila z titulu předsedkyně dolní komory ještě jako předsedkyně organizačního výboru Poslanecké sněmovny.\n\nVe funkci předsedkyně Poslanecké sněmovny prosazovala úspory v chodu dolní komory. Třeba chtěla omezit kritizované vnitrostátní lety poslanců z Ostravy do Prahy na zasedání Sněmovny. Rozhodla se zveřejňovat jména poslanců, kteří lety využívají. Kromě toho zrušila některé zahraniční cesty poslanců, omezila náklady na provoz reprezentativní vily pro předsedu komory, kterou nevyužívala, a vyslovila se pro zrušení dotovaných cen v poslaneckých rekreačních střediscích nebo pro případný prodej těchto středisek. Kvůli velké absenci poslanců prosadila návrh, podle něhož budou muset poslanci dodávat písemné omluvenky. Na její návrh oslovila Poslanecká sněmovna Oldřicha Kulhánka s žádostí o nové logo. Ten za něj bez výběrového řízení získal odměnu ve výši 250 tisíc korun.\n\nKritiku opozice sklidila za to, že na žádost vlády, která chtěla schválit úsporná opatření, vyhlásila v listopadu 2010 stav legislativní nouze, který by měl být vyhlašován jen v mimořádných situacích. Svůj postup musela vysvětlovat i u Ústavního soudu, kam podala stížnost ČSSD.\n\nV květnu 2012 vydala souhlas s trestním stíháním Davida Ratha, čímž došlo historicky poprvé k aplikaci článku 27 Ústavy, který umožňuje zatčení poslance, pokud je přichycen při páchání trestného činu. Později čelila kritice za to, že s vydáním souhlasila příliš rychle, aniž se seznámila s detaily. V červenci 2012 ji zase kritizovaly Věci veřejné za to, že odebrala slovo poslanci Michalu Babákovi, který prý nemluvil k věci.\n\nNa 21. kongresu ODS v červnu 2010, ještě před volbou předsedkyně Sněmovny, byla zvolena 1. místopředsedkyní strany v týmu Petra Nečase a porazila tak proti očekáváním Davida Vodrážku. Její zvolení bylo ve straně vnímáno jako důkaz toho, že na kongresu nefungovaly zákulisní dohody. Zvolení jí pravděpodobně zajistil její úspěšný kandidátský projev. Její zvolení do vedení ODS přivítali i zástupci dalších stran, včetně ČSSD. Na 23. kongresu ODS v listopadu 2012 funkci 1. místopředsedkyně neobhájila, když ji porazil Martin Kuba. Byla ale zvolena řadovou místopředsedkyní.\n\nSpekulovalo se o ní i jako o možné kandidátce ODS na prezidentku ČR ve volbách v roce 2013. Sama potvrdila, že by případnou nominaci přijala. V dubnu 2012 nicméně kandidaturu vzdala a nešla ani do stranických primárek. Byla přesvědčena, že prospěje České republice více jako předsedkyně Sněmovny.\n\nPo odstoupení Petra Nečase z postu předsedy vlády v důsledku tzv. kauzy Nagyová 17. června 2013 ji stranické grémium ODS o dva dny později navrhlo do úřadu předsedkyně vlády, čímž by se stala první ženou v této vrcholné exekutivní funkci. Předsedové koaličních stran Karel Schwarzenberg a Karolína Peake její nominaci přivítali, ale uvedli, že bude těžké ji nahradit v čele Poslanecké sněmovny. Předseda opoziční ČSSD Bohuslav Sobotka její nominaci ale označil za riziko pro celou zemi, protože je ekonomicky nekompetentní a nemá zkušenosti z výkonné moci. Němcová byla v této době veřejností vnímaná jako jedna z mála důvěryhodných tváří ve straně, která nemá za sebou žádné skandály. Prezident republiky Miloš Zeman ale jmenoval premiérem nestraníka Jiřího Rusnoka, ačkoli mu Němcová potvrdila, že má pro svou vládu podporu 101 poslanců. Prezident tím chtěl vyvolat předčasné volby.\n\nKoalice chtěla původně usilovat o pokus o sestavení vlády pro Němcovou po nevyslovení důvěry vládě Jiřího Rusnoka, ale její síla 101 poslanců se během tohoto hlasování rozpadla, protože proti Rusnokovi nehlasovali poslanci ODS Jan Florian a Tomáš Úlehla a na protest proti tomu i předsedkyně koaliční LIDEM Karolína Peake. TOP 09 potom podpořila rozpuštění Sněmovny. Sama Němcová hlasovala jako jediná z ODS proti rozpuštění Sněmovny, protože to považovala za chybu v situaci, kdy „veškerou moc ve státě má soustředěnou Miloš Zeman“.\n\nV předčasných volbách do Poslanecké sněmovny v roce 2013 kandidovala v hlavním městě Praze jako lídryně ODS. Byla rovněž celostátní volební lídryní strany a tedy i kandidátkou na premiérku v případě neočekávaného úspěchu ve volbách. Narážela na odpor úřadujícího předsedy Martina Kuby, který se zdráhal stavět volební kampaň na Němcové jako kandidátce na premiérku. Původně se tedy billboardy s jejím jménem objevily pouze v Praze, ale nakonec byly rozšířeny i ve zbytku země.\n\nSvůj poslanecký mandát obhájila, strana však celorepublikově získala jen 7,7 % hlasů a 16 mandátů. Jednalo se o nejhorší volební výsledek v historii strany. V Praze, kde kandidovala Němcová, získala ODS 11,99 % hlasů. Ona sama získala 26 866 (38 %) preferenčních hlasů, což byl druhý nejvyšší počet ze všech kandidátů v celé zemi po Karlu Schwarzenbergovi. Po ustavení Poslanecké sněmovny kandidovala na post její místopředsedkyně, ale získala jen 53 hlasů a jako jediná byla vyřazena již v prvním kole volby. Protože nebyla zvolena, uvolnil jí stranický kolega Marek Benda místo v čele mandátového a imunitního výboru Sněmovny, aby jako volební lídryně ODS zastupovala stranu v nejvyšší sněmovní funkci, kterou má k dispozici. Předsedkyní výboru byla zvolena 16. prosince 2013. Kromě toho se stala členkou sněmovního organizačního výboru.\n\nNa 24. kongresu ODS v Olomouci kandidovala na předsedkyni strany, ale nebyla zvolena, když skončila na druhém místě s 66 hlasy delegátů. Porazil ji Petr Fiala. Němcová k tomu řekla: „Myslím si, že to nebyl fér výsledek vzhledem k tomu, co jsem pro ODS v minulosti dělala“. O jinou funkci ve vedení strany neusilovala. Po kongresu nově zvolený 1. místopředseda strany Jan Zahradil řekl, že by si přál, aby se Němcová v dalších volbách za ODS ucházela o post prezidentky republiky.\n\nVe volbách do Poslanecké sněmovny PČR v roce 2017 obhájila svůj poslanecký mandát za ODS v Kraji Vysočina. Získala 3 652 preferenčních hlasů a přeskočila lídra Jana Tecla. V komunálních volbách v roce 2018 kandidovala za ODS na posledním místě kandidátky ve Žďáru nad Sázavou, ale neuspěla.\n\nBývá považována za příznivkyni Václava Klause. Naopak kritizovala Mirka Topolánka, jemuž třeba vytýkala spojení s Markem Dalíkem. Petru Nečasovi zase doporučovala, aby z vlády vyloučil Věci veřejné, když okolo strany propukly některé aféry. Opakovaně kritizovala utváření zákulisních bloků při volbě vedení ODS. V únoru 2013 se omluvila za přidělení „trafik“ odstoupivším rebelujícím poslancům ODS Ivanu Fuksovi a Marku Šnajdrovi a bývalému ministru obrany Alexandru Vondrovi, za což byla některými představiteli strany, např. Borisem Šťastným nebo Jaroslavem Kuberou, kritizována.\n\nBěhem kampaně před prezidentskými volbami v roce 2013 odsoudila chování Miloše Zemana a varovala před tím, že svým stylem bude dělat zemi ostudu. Vadily jí třeba jeho opovržlivé výroky o ženách. Zemana kritizovala i v době, kdy už byl prezidentem. Hrozila mu, že se v případě, že nechá u moci Rusnokovu vládu déle než měsíc bez důvěry, obrátí se stížností na Ústavní soud. Nelíbilo se jí také, že si již před sněmovními volbami 2013 kladl podmínky, za kterých koho jmenuje předsedou vlády.\n\nPo propuknutí tzv. kauzy Nagyová 13. června 2013 kritizovala policejní Útvar pro odhalování organizovaného zločinu za to, že po razii na Úřadu vlády nevysvětlil důvody svého konání, řekla: „V případě, že nemá dostatečné důvody a důkazy, tak si nemůže takovýhle vpád do jedné ze základních demokratických institucí naší země dovolit.“ Podle ní měl být informován o zásahu prezident, který pak měl svolat ústavní činitele. Po tiskové konferenci Útvaru byla rozčílená, při čemž obvykle se vyznačovala uměřeným vystupováním. To, že policie neinformovala o důvodech zásahu, označila za politický nátlak a závažné pochybení.\n\nZaujímá konzistentní ostře odmítavý postoj vůči komunismu a jeho přežitkům v české společnosti. Před předčasnými volbami v roce 2013 varovala před hromaděním hospodářské, politické a mediální moci v rukou Andreje Babiše a přirovnala jeho hnutí ANO 2011 k Věcem veřejným. Ve volbách chtěla čelit „komunistům a vlivům nových spasitelů“. Antikomunistické postoje dávala během své politické kariéry najevo opakovaně. Varovala před zapomínáním a zlehčováním hrůz totality, v srpnu 2013 se zapojila do řetězové hladovky za oběti okupace Československa vojsky Varšavské smlouvy.\n\nZa tento svůj pevný antikomunistický postoj je mnohými kritizována. Např. Václav Klaus postoj Němcové a některých dalších představitelů ODS (který nazval „zjednodušený antikomunismus“) označil za jednu z příčin neúspěchu strany.\n\nPřed přijetím přímé volby prezidenta řekla, že je nakloněna spíše parlamentnímu způsobu volby. Za řešení nestabilních vlád v Česku považuje zavedení většinového volebního systému, který by prý přinesl stabilní vládní většinu. Podpořila legalizaci konopí pro léčebné účely pod dohledem lékaře. Je ale proti legalizaci marihuany.\n\nTřikrát navrhla udělení Nobelovy ceny míru Nicholasi Wintonovi. Předsedu ukrajinského parlamentu Volodymyra Lytvyna vyzvala k tomu, aby se zasadil o dodržování lidských práv a o humánní zacházení s vězněnou bývalou premiérkou Julijí Tymošenkovou.\n\n8. března 2018 opustila jako první Vladislavský sál v průběhu inauguračního projevu podruhé zvoleného prezidenta ČR Miloše Zemana. Protestní odchod odůvodnila rozdělováním národa v projevu pana prezidenta, když kritizoval média, politiky a podnikatele.\n\n"}
{"id": "147442", "url": "https://cs.wikipedia.org/wiki?curid=147442", "title": "Spor", "text": "Spor\n\nSpor má více významů:\n\n\n"}
{"id": "147451", "url": "https://cs.wikipedia.org/wiki?curid=147451", "title": "Petr Bendl", "text": "Petr Bendl\n\nPetr Bendl (* 24. ledna 1966 Kladno) je český politik, od října 2011 do července 2013 ministr zemědělství České republiky v Nečasově vládě, v letech 1998 až 2001, 2010 až 2017 a opět od července 2019 poslanec Poslanecké sněmovny PČR. V minulosti zastával funkce místopředsedy Občanské demokratické strany, ministra dopravy České republiky ve druhé Topolánkově vládě (2009) a hejtmana Středočeského kraje (2000–2008).\n\nVystudoval Vysokou školu strojní a textilní v Liberci, obor konstruktér víceúčelových obráběcích strojů. V letech 1990 až 1994 pracoval ve veřejném sektoru (hasič, vedoucí oddělení Okresního a Městského úřadu v Kladně), od roku 1994 působí ve volených veřejných funkcích. Je třikrát rozvedený, má tři syny. Jeho druhou manželkou byla mezi lety 2005-2011 podnikatelka Tamara Kotvalová.\n\nV letech 1994 až 1998 byl starostou města Kladno, v letech 1997 až 1998 současně vykonával funkci místopředsedy Svazu měst a obcí ČR.\n\nVe volbách v roce 1998 byl zvolen do Poslanecké sněmovny Parlamentu České republiky za ODS (volební obvod Středočeský kraj). Byl členem sněmovního výboru pro veřejnou správu, regionální rozvoj a životní prostředí. Na poslanecký mandát rezignoval v únoru 2001. V roce 2000 byl totiž zvolen hejtmanem Středočeského kraje; funkci obhájil i po krajských volbách v roce 2004. V krajských volbách v říjnu 2008 kandidoval neúspěšně za znovuzvolení; o 2,35 % hlasů zvítězila ČSSD s krajským lídrem Davidem Rathem.\n\nV letech 2002–2010 byl místopředsedou ODS. V letech 2002 až 2006 působil ve stínové vládě Mirka Topolánka jako stínový ministr dopravy.\n\nPři rekonstrukci Topolánkova kabinetu v lednu 2009 byl vybrán jako nástupce kontroverzního ministra dopravy Aleše Řebíčka. Po Bendlově nástupu na ministerstvo odstoupil první náměstek Jiří Hodač, údajně faktický šéf ministerstva. Ani Bendl však nezamezil plýtvání, ke kterému na ministerstvu docházelo. Podle svých slov se měl \"„snažit navázat na všechno, co Aleš v dopravě udělal.“\"\n\nOd voleb v roce 2010 opět působí jako poslanec. Byl členem hospodářského, kontrolního i petičního výboru sněmovny. Po náhlém odvolání Ivana Fuksy byl 6. října 2011 jmenován ministrem zemědělství České republiky v Nečasově vládě.\n\nVe volbách do Poslanecké sněmovny PČR v roce 2013 kandidoval ve Středočeském kraji jako lídr ODS a byl znovu zvolen poslancem, ovšem až z druhého místa, protože jej v počtu preferenčních hlasů překonal Adolf Beznoska.\n\nV komunálních volbách v roce 2014 byl za ODS zvolen zastupitelem obce Bratronice na Kladensku (tamní kandidátku strany vedl jako lídr). Ve volbách v roce 2018 mandát zastupitele obce obhájil, opět jako lídr kandidátky.\n\nVe volbách do Poslanecké sněmovny PČR v roce 2017 za ODS ve Středočeském kraji získal podle vyhlášených výsledků 4 429 preferenčních hlasů. Mandát však nakonec po přepočtu hlasovacích lístků dne 19. listopadu 2017 na základě rozhodnutí Nejvyššího správního soudu nezískal. Poslancem se místo něj stal Martin Kupka. Posunul se tak na pozici prvního náhradníka. V červenci 2019 pak zanikl poslanecký mandát jeho stranické kolegyni Veronice Vrecionové, jelikož se stala poslankyní Evropského parlamentu. On sám se tak opět stal poslancem Poslanecké sněmovny PČR.\n\nPetr Bendl působí také jako písničkář. Ve svých písních opěvuje především tramping a rybolov. Písničkářské dovednosti využil také při volební kampani na podzim 2008. Roman Horký jej přizval jako hosta k nahrání kompilačního alba Kamelotu \"„19 ztracených písní Wabiho Ryvoly“.\"\n\nJe držitelem\n\nPodle informací Hospodářských novin prověřuje protikorupční policie prodej 10 nemocnic, které Středočeský kraj prodal v roce 2007, když byl Bendl hejtmanem. Podle Bendlova nástupce Davida Ratha vznikla kraji privatizací nemocnic škoda ve výši tři čtvrtě miliardy korun, protože nemocnice byly prodány výrazně pod účetní hodnotou. Podle Bendla šlo o jednu z nejtransparentnějších privatizací a cena prý nebyla hlavním kritériem privatizace.\n\n"}
{"id": "147452", "url": "https://cs.wikipedia.org/wiki?curid=147452", "title": "Angel Dark", "text": "Angel Dark\n\nAngel Dark, vlastním jménem Viktoria Knezová (* 11. dubna 1982 Sobrance) je slovenská pornoherečka a modelka.\n\nNarodila se v Sobrancích a svoji kariéru v pornoprůmyslu odstartovala v roce 2001. Debutovala ve filmu \"Blow Bang 7\" a poté účinkovala v dalších zhruba 100 filmech. Rovněž pózovala pro mnoho webových stránek.\n\nPodle IMDb si zvolila své jméno Angel poté, co ji pár, který adoptoval jejího malého synka, nazval andělem.\n\nV říjnu 2005 byla hospitalizována s diagnózou selhání ledvin. Po zotavení účinkuje už pouze v scenách 1 on 1, anebo lesbických. Reprezentuje ji modelingová agentura Model Mania.\n\n\n"}
{"id": "147456", "url": "https://cs.wikipedia.org/wiki?curid=147456", "title": "Jules Ferry", "text": "Jules Ferry\n\nJules François Camille Ferry (5. duben 1832, Saint-Dié-des-Vosges – 17. březen 1893, Paříž) byl francouzský právník a politik.\n\nZastával funkci starosty Paříže (od roku 1870), ministra veřejného vzdělávání (1879–1883) – přitom zavedl povinnou a bezplatnou školní docházku a prosadil zákon o laické (nenáboženské) výuce a výchově ve škole. Později působil jako ministr zahraničí; byl zastáncem francouzské koloniální expanze do Tunisu a Konga. Tyto názory vedly ke konci jeho kariéry.\n"}
{"id": "147459", "url": "https://cs.wikipedia.org/wiki?curid=147459", "title": "ICalendar", "text": "ICalendar\n\niCalendar je standard () pro výměnu kalendářových dat. Je též znám pod zkratkou iCal, což je též jméno kalendářového programu firmy Apple, který je jedním z programů, který tento formát využívá. Tento formát též podporují Mozilla Sunbird, Novell Evolution, Google Calendar, Microsoft Outlook či třeba Windows Calendar.\n\nStandard iCalendar vznikl kvůli potřebě poskytovat otevřenou výměnu kalendářních a plánovacích informací (úkolů a schůzek mezi uživateli) v rámci internetu. Byl vydán komisí IETF v listopadu roku 1998 () a jeho podoba byla založena na rané práci specifikace vCalendar. V roce 2009 byl vydán update standardu (). iCalendar byl vyvinut pro rozšíření internetové pošty MIME, ale standard je navržen tak, aby byl nezávislý na přenášeném protokolu. Proto může být sdílen i pomocí protokolů WebDAV nebo SyncML.\n\nJednoduché webové servery (poskytující pouze protokol HTTP) jsou často používány ke zveřejňování informací o individuálních plánech událostí, akcí a osobním pracovním vytížení. Pro zobrazení těchto informací v HTML (XHTML) lze použít například mikroformát hCalendar, který slouží k přesné interpretaci dat iCalendar do podoby HTML kódu.\n\nFormát iCalendar byl navržen skupinou Calendaring and Scheduling Working Group (kterou založil pan Anik Ganguly z Open Text Corporation) ze sdružení Internet Engineering Task Force (zkratka IETF, česky „Komise techniky Internetu“) a autory jsou pánové Frank Dawson z Lotus Development Corporation a Derik Stenerson z Microsoft Corporation. Je založen na starším formátu vCalendar, jehož průmyslovou specifikaci vytvořili v ICM (Internet Mail Consortium)\n\nSoubor iCalendar má příponu \"ics\" a data v něm jsou tvořena prostým textem (ASCII). Soubor s příponou \"ifb\" obsahuje informace o volném anebo obsazeném čase. Délka každého řádku v souboru může být maximálně 75 bytů (ne znaků) a je ukončen znakem CRLF (hex: 0D0A). Pokud je řádek delší, musí se pokračovat na novém řádku odsazeném mezerou (hex: 20) nebo tabulátorem (hex: 09). Při zalomení řádku v textu se používá sekvence „\\n“ (hex: 5C6E). Z mezinárodních důvodů je doporučeno soubor ukládat ve formátu UTF-8.\n\nVšechna data v souboru jsou umístěna v objektu kalendáře (Calendaring Core Object), což je kolekce informací o kalendáři. První a poslední řádek objektu má striktně danou podobu, jak je naznačeno na následujících řádcích které popisují \"Den oslav dobytí Bastily\" jako událost konající se od 14. července 1997 17:00 (UTC) do 15. července 1997 03:59:59 (UTC).\n\nPrvní řádek datového souboru musí být: \"BEGIN:VCALENDAR\", a poslední řádek \"END:VCALENDAR\", obsah souboru mezi těmito dvěma řádky se nazývá \"icalbody\". Tělo objektu kalendáře (icalbody) se skládá z popisu jeho vlastností a alespoň jedné komponenty. Kalendářní vlastnosti jsou atributy, které se vztahují na objekt kalendáře jako celku. Jména i hodnoty těchto vlastností jsou case-insensitive. Vlastnosti kalendáře mohou být:\nKalendářové komponenty vyjadřují právě nějakou část kalendáře (mohou popisovat například událost, úkol, informace o časovém pásmu, volném nebo obsazeném čase anebo budík). Existuje mnoho různých typů kalendářových komponent popsaných standardem iCalendar, viz následující popis.\n\nKomponenta je sbírka vlastností, vyjadřujících konkrétní prvek kalendáře, například událost, úkol, alarm atd. Všechny komponenty začínají písmenem V.\n\nKomponenta VEVENT je označení události, která zabírá určitý časový úsek. Musí obsahovat vlastnosti DTSTART a DTEND deklarující začátek a konec události a UID definující identifikátor. Do VEVENT je také dovoleno vložit komponentu VALARM. Výjimkou, kdy událost nemusí obsahovat vlastnost DTEND, jsou opakující se poznámky bez udání přesného času (může být použito např. u výročí). Tyto události mají vlastnost DSTART typu DATE namísto DATE-TIME. Dále VEVENT může obsahovat vlastnosti kategorie, záznam poslední změny, souhrn a jiné. Příklad definice události:\n\nVTODO je komponenta definující úkol, který je potřeba vykonat. Musí obsahovat vlastnost UID pro identifikátor a může obsahovat start i konec události, záznam poslední změny, status, kategorii, souhrn a jiné. Ilustrace komponenty pro úkol:\n\nKomponenta VJOURNAL popisuje záznam do deníku. Jednoduše připojí popisnou textovou poznámku k určitému datu kalendáře, může sloužit například k zaznamenávání seznamu aktivit během dne, nebo k popisu akcí vztahujících se k nějakému úkolu. Komponenta VJOURNAL nezabírá v kalendáři žádný čas ani nemá vliv na stav obsazení času (jako TRANSPARENT položka)\nV praxi se deníkové záznamy příliš nepoužívají, jsou implementovány například v programu Plum Canary's Chirp, který je používá kombinaci VTODO a VJOURNAL pro správu projektů. Jsou podporovány také programem KOrganizer, který je součástí balíku KDE.\n\nKomponenta popisuje požadavek na zjištění stavu obsazení v určitém čase, popisuje odpověď na tento dotaz a popisuje také sestavu pro zveřejnění obsazeného času.\n\nDle normy RFC2445 je popsána takto:\n\nPro zjištění stavu obsazení času existuje vlastnosti \"ATTENDEE\" specifikující uživatele kalendáře, jehož stav času je dotazován, \"ORGANIZER\" specifikuje který uživatel kalendáře se ptá a vlastnosti \"DTSTART\" a \"DTEND\" udávají časové rozmezí v němž je stav zjišťován. Vlastnosti \"UID\" a \"DTSTAMP\" slouží k určení pořadí dotazů v případě, že jich žádost obsahuje více.\n\nOdpověď na dotaz stavu času obsahuje opět vlastnosti \"ATTENDEE\", která specifikuje odpovídajícího uživatele (vlastník zjisťovaného kalendáře) a \"ORGANIZER\"v tomto případě značí původního tazatele – nyní tedy příjemce odpovědi. Vlastnost \"FREEBUSY\" určuje stav dotazovaného časového úseku. A opět vlastnosti \"UID\" a \"DTSTAMP\" určující pořadí ve více dotazech.\n\nK publikování stavu času slouží vlastnosti \"ORGANIZER\", jež i zde značí vlastníka (publikovaného) kalendáře, \"DTSTART\" a \"DTEND\" jsou časové údaje ohraničující oblast kalendáře označenou jako obsazený čas. Vlastnost \"FREEBUSY\" obsahuje popis obsazeného času a \"DTSTAMP\" informaci o tom, kdy byl objekt v kalendáři vytvořen.\n\nPříklad publikovaného kalendáře:\nObjekt iCalendar může být umístěn na serveru v souboru s příponou \"ifb\".\n\nKomponenta VALARM popisuje alarm. Používá se pro událost VEVENT nebo úkol VTODO. Musí obsahovat vlastnosti ACTION, která popisuje reakci při spuštění alarmu a TRIGGER, který popisuje, kdy bude alarm spuštěn. Alarm se může také opakovat pomocí nastavení vlastnosti REPEAT, která udává počet opakování. S vlastností REPEAT musí být přítomna i DURATION udávající dobu, do které se bude alarm opakovat. Ilustrace definice alarmu:\n\nVTIMEZONE komponenta popisuje časovou zónu kalendáře. Definuje standardní a zimní čas pro dané časové pásmo a časový interval. VTIMEZONE nesmí být vnořený do žádné jiné komponenty, ale musí obsahovat TZID a také alespoň jednu definici času STANDARD nebo DAYLIGHT. Tyto definice musí zahrnovat DTSTART TZOFFSETFROM a TZOFFSETTO vlastnosti. V jenom kalendáři může být více VTIMEZONE, ale pak musí mít unikátní TZID. Tato možnost je nezbytná například pro letecké společnosti, kdy letadla startují v jedné zóně a přistávají v jiné. Příklad definice časové zóny:\n\nVlastnost \"UID\" se používá k usnadnění publikování změn v případě, že dojde ke změně plánování události v kalendáři. Při prvním vytvoření události je jí přiřazen globální unikátní identifikátor. Pokud je později publikována událost se stejným identifikátorem, je původní událost touto nahrazena. Identifikátor 5. srazu skupiny 131 2. semestru hypotetické VŠ může vypadat například \"Y2007S2C131M5@bigcitycollege.org\".\n\nJak již bylo uvedeno výše, formát iCalendar je určen k popisu kalendářových dat a neobsahuje tedy popis jak s těmito daty pracovat. Proto je třeba použít nějaký jiný protokol pro práci s těmito daty.\nTěchto protokolů existuje několik, jedním z nich je například CalDAV () nebo také iTIP (iCalendar Transport-Independent Interoperability) () definující protokol pro výměnu dat kalendáře mezi uživateli kalendáře (\"Calendar Users\" (CUs)) – kdokoli zahájí libovolnou výměnu dat, stává se \"Organizátorem\" (\"Organizer\"). Tento standard obsahuje metody: PUBLISH, REQUEST, REPLY, ADD, CANCEL, REFRESH, COUNTER a DECLINE-COUNTER.\n\nDalším příkladem protokolu pro práci s daty iCal je IMIP (iCalendar Message-based Interoperability Protocol) (), který stanoví metody pro implementaci protokolu iTIP se standardním internetovým poštovním transportním protokolem (email).\n\n\"Guide to Internet Calendaring\" () popisuje vztah mezi formátem iCalendar a různými jinými standardy (současnými i budoucími).\n\n"}
{"id": "147462", "url": "https://cs.wikipedia.org/wiki?curid=147462", "title": "Honba za meteorem", "text": "Honba za meteorem\n\nHonba za meteorem \"(1908, La Chasse au météore)\" je vědeckofantastický román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Rukopis románu pochází z roku 1901, ale k tisku knihu připravil po otcově smrti až jeho syn Michel, který k původním sedmnácti kapitolám připsal další čtyři a děj obohatil o několik pitoreskních osobností. Původní neupravený Vernův rukopis byl vydán až roku 1986. Česky byl tento text vydán roku 2003.\n\nRomán vypráví fantastický příběh o meteoru, objeveným dvěma přáteli, amatérskými hvězdáři Deanem Forsythem a Sydneym Hudelsonem - proto dostal název Forsyth-Hudelsonův meteor. Meteor kroužil několik týdnů kolem Země, když Pařížská hvězdárna oznámila, že podle výpočtů jejích odborníků má meteor v průměru pětapadesát metrů, váží milion osm set šedesát sedm tisíc tun a je celý ze zlata, takže jeho cena je pět tisíc sedm set osmdesát osm miliard franků. Senzační zjištění závratné ceny zlatého balvanu rozpoutá nepřátelství nejen mezi jeho objeviteli, ale naruší i vztahy mezi státy a národy. Jen jeho zničení pádem do moře vrátilo do rozjitřených vztahů smír. Podle Michelovy verze však meteor zničil vědec Zephyrin Xirdal. Nejprve jej svým přitahovacím přístrojem, který vynalezl, přiměl k dopadu na severozápadní cíp ostrova Upernaviku nedaleko grónských břehů. Když se k ostrovu začala stahovat válečná plavidla šestnácti států, zasáhl Xirdal svým dalším vynálezem, odpuzovacím přístrojem, který vytvořil přestavěním přístroje přitahovacího, a smetl meteor do moře, kde vybuchl na tisíce úlomků a nezbylo z něho nic.\n\nKnihu \"Honba za meteorem\" ilustroval George Roux.\n\n\n"}
{"id": "147463", "url": "https://cs.wikipedia.org/wiki?curid=147463", "title": "Onigiri", "text": "Onigiri\n\nOnigiri (お握り), známé též jako omusubi (おむすび), je japonské jídlo konzumované hlavně jako svačina nebo rychlé občerstvení. Jde o vařenou rýži zformovanou obvykle do tvaru koule nebo trojúhelníka a zabalenou do listu nori. Tradičně bývá plněné nakládanými švestkami (\"umeboši\"), nasoleným lososem, kacuobuši nebo jinými slanými či kyselými ingrediencemi. Přidáním octa do rýže na onigiri se získává základní surovina pro další jídlo – suši. Ocet nebo nakládané suroviny slouží ke konzervaci rýže.\n\nVzhledem k tomu, že onigiri je jedno z nejznámějších a nejoblíbenějších japonských jídel, je možné ho tam koupit ve většině obchodů s potravinami a to v mnoha příchutích. Ručně vyráběné rýžové koule je možné sehnat ve specializovaných obchodech nazývaných Onigiri-ja.\n\nSpisy datované do 17. století nám říkají, že mnoho samurajů s sebou do války nosilo rýžové koule zabalené do bambusových listů jako rychlý oběd, ale původ onigiri je mnohem starší. Dříve než se začaly používat jídelní hůlky (rozšířily se v období Nara) se z rýže často válely malé kuličky, což usnadňovalo manipulaci s ní. V období Heian formovali z rýže obdélníkovité kousky, které bylo možné rovnat na sebe a snadno jíst.\n\nOd období Kamakura do začátků období Edo sloužilo onigiri jako rychlé jídlo – kuchaři stačilo navařit dost rýže a nemusel se zabývat servírováním. Tyto onigiri byly prostě koule z rýže ochucené solí. Nori nebylo k dispozici až do období Meidži, kdy se rozšířilo pěstování řas a výroba archů z nich.\n\nVěřilo se, že onigiri nemůže být vyráběno strojově, neboť ruční postup je příliš náročný na to, aby mohl být okopírován. V roce 1980 byl postaven první stroj vyrábějící trojúhelníkovité onigiri. Z počátku se to setkalo s nedůvěrou, neboť místo klasického zarolování náplně dovnitř onigiri byla příchuť vkládána do otvoru v něm a zakryta kusem nori. Krom toho nori v kontaktu s rýží časem zvlhlo, začalo lepit a přilnulo k rýži. Zlepšení obalové techniky dovolilo, aby nori a onigiri byly uloženy odděleně a onigiri bylo do listu nori zabalené až před konzumací. Díky tomu, že stroj vkládá příchuť do otvoru v onigiri místo zarolování dovnitř, je možné snadno vyrábět řady příchutí, neboť není nutné měnit postup přípravy podle vlastností náplně.\n"}
{"id": "147464", "url": "https://cs.wikipedia.org/wiki?curid=147464", "title": "Vibrantní souhláska", "text": "Vibrantní souhláska\n\nVibranta je zvuk (souhláska), který při řeči vzniká opakovaným kontaktem dvou orgánů artikulačního ústrojí (artikulátorů) – kmitáním (vibrací). Od toho též český název „kmitavá souhláska“.\n\nV češtině se vyskytují alveolární vibranty \"r\" a \"ř\", které vznikají kmitáním špičky jazyka v oblasti dásňového oblouku.\n"}
{"id": "147465", "url": "https://cs.wikipedia.org/wiki?curid=147465", "title": "Quality assurance", "text": "Quality assurance\n\nQuality assurance (česky zajištění jakosti, zkráceně QA) se týká obecně všech procesů od návrhu, vývoje, nasazení, údržby až po dokumentaci produktu. Cílem této aktivity je dohlédnout, že produkt je vytvářen tak, že jeho jednotlivé části budou mít odpovídající kvalitu, která byla určena. Původní anglický termín se odkazuje už na předcházení chybám. Jako součást QA lze označit i řízení jakosti (QC, quality control), především pak výstupní kontrola.\n\nČasto se lze s tímto pojmem setkat v softwarovém inženýrství, kde do pojmu Software Quality Assurance (SW QA) spadá plánování procesů a jejich zlepšení. Někdy je chybně zaměňováno QA (zajištění jakosti) za QC (řízení jakosti). Jednoduché pravidlo je, že QA se zabývá procesem, nikoli výstupním produktem. Tím se naopak zabývá QC. Cílem QA je dělat správnou věc správně, zatímco cílem QC je ověřit, že výsledek je takový, jaký měl být.\n\n"}
{"id": "147466", "url": "https://cs.wikipedia.org/wiki?curid=147466", "title": "QA", "text": "QA\n\nSpojení písmen Q a A může mít různé významy:\n"}
{"id": "147467", "url": "https://cs.wikipedia.org/wiki?curid=147467", "title": "Stínová vláda", "text": "Stínová vláda\n\nStínová vláda je označení pro jakousi obdobu vlády, kterou sestavuje politická strana, která je v opozici. Tvoří ji stínoví ministři, kteří jsou v případě změny politické moci ve státě připraveni zaujmout skutečná uvolněná ministerská místa.\n\nStínová vláda představuje mimoústavní (politický) kontrolní mechanismus, kdy stínoví ministři sledují a často veřejně kritizují kroky a rozhodnutí skutečných ministrů. Většinou je to bráno jako projev politického boje ze strany opozice, ale někdy to může vést k medializaci a případné veřejné diskusi daného kontroverzního rozhodnutí.\n\nVytvoření stínové vlády opoziční stranou je často vhodným prostředkem předvolebního boje. Lze tak poměrně jasně a srozumitelně předávat veřejnosti informace o prioritách a plánech budoucí politiky a zároveň zostřit volební boj v osobní rovině, jako soupeření myšlenek jednotlivých ministrů.\n"}
{"id": "147468", "url": "https://cs.wikipedia.org/wiki?curid=147468", "title": "Lesní roh", "text": "Lesní roh\n\nLesní roh je žesťový hudební nástroj s kónickou trubicí, pevné místo v orchestrech má již od 18. století.\n\nVyvinul se z loveckých nástrojů používaných pro hraní fanfár a signálů při lovu zvěře. Od přelomu 17. a 18. století se používá v orchestrech. Přibližně od roku 1814 je opatřován ventily, což umožňuje hrát celý chromatický rozsah tónů.\n\nMá charakteristický stočený tvar, zvuková trubice má délku přes 4 metry a je zakončena širokým ozvučníkem. Při hře se drží ozvučníkem vpravo dolů: pravá ruka jej podpírá zevnitř; proto má lesní roh ventilovou soustavu (se čtyřmi ventily) uzpůsobenou pro levou ruku, na rozdíl od většiny ostatních žesťových nástrojů. Jeho tónový rozsah jsou čtyři oktávy i více, podle zdatnosti hráče. V současnosti nejpoužívanější jsou dvojité lesní rohy (viz obrázek), které v sobě integrují roh v F ladění a roh v ladění o kvartu výše, v B; hráč je může měnit pomocí čtvrté klapky ovládané palcem. Tento systém rozšiřuje tónový rozsah nástroje a umožňuje jistější hraní ve vyšších polohách.\n\n\n"}
{"id": "147470", "url": "https://cs.wikipedia.org/wiki?curid=147470", "title": "Violeta Chamorro", "text": "Violeta Chamorro\n\nVioleta Barrios Torres de Chamorro (* 18. října 1929 Rivas) je nikaragujská politička, v letech 1990–1997 prezidentka Nikaraguy.\n\nV roce 1990 byla zvolena v demokratických volbách jako vedoucí představitelka opozice proti režimu Daniela Ortegy. Úřadu se ujala 25. dubna 1990. Její zvolení bylo podporováno koalicí čtrnácti proti-sandinovských stran, vystupujících pod názvem „Unie národní opozice“ (španělsky „Unión Nacional Opositora“; „UNO“). Tato unie zahrnovala politické strany celého politického spektra. 10. ledna 1997 ji ve funkci vystřídal Arnold Alemán, který zvítězil v prezidentských volbách v roce 1996.\n\nVioleta Chamorro je v historii Nikaraguy jedinou ženou vykonávající prezidentský úřad. \n\n"}
{"id": "147471", "url": "https://cs.wikipedia.org/wiki?curid=147471", "title": "Jiří Mráz", "text": "Jiří Mráz\n\nJiří Mráz, známý také jako George Mraz, (* 9. září 1944 Písek) je český jazzový kontrabasista žijící v USA.\n\nUčil se hrát na housle a altsaxofon. Studoval Pražskou konzervatoř − hru na kontrabas u prof. Františka Hertla. Svoji hudební dráhu začal v polovině 60. let 20. století v triu Rudolfa Daška, poté hrál v SHQ Karla Velebného. V roce 1968, před příchodem vojsk Varšavské smlouvy do Československa odešel do SRN. Několik měsíců žil v Mnichově kde se seznámil s americkými jazzmany Mal Waldronem, Leo Wrightem a Bennym Baileym. Na podzim 1968 odešel do USA když získal stipendium na \"Berklee College\" v Bostonu. Zde také začal používat jméno George Mraz.\n\nPo dobu dvou let hrál v triu Oscara Petersona, přechodně získal angažmá u „první dámy jazzu“ Elly Fitzgeraldové. Rychle se stal jedním z nejznámějších jazzových kontrabasistů. Hrál mj. v orchestru Thada Jonese a Mela Lewise, v New York Jazz Quartetu, s kontrabasistou Charliem Mingusem, kytaristou Johnem Abercombiem a se Stanem Getzem. Často spolupracoval s klavíristou Tommym Flanaganem. Po dobu 23 let zůstal výhradně v zahraničí − do Prahy zavítal až v roce 1991.\n\n"}
{"id": "147474", "url": "https://cs.wikipedia.org/wiki?curid=147474", "title": "Hermann Paul", "text": "Hermann Paul\n\nHermann Otto Theodor Paul (7. srpna 1846 Salbke, místní část Magdeburgu – 29. prosince 1921 Mnichov) byl německý jazykovědec, germanista a lexikograf, představitel mladogramatické školy a profesor germanistiky ve Freiburgu im Breisgau a v Mnichově.\n\n\n"}
{"id": "147476", "url": "https://cs.wikipedia.org/wiki?curid=147476", "title": "Imperiální Stormtroopeři", "text": "Imperiální Stormtroopeři\n\nImperiální Stormtroopeři jsou vycvičená úderná pěchota ve světě Star Wars pod velením Galaktického Impéria. Stormtroopeři jsou používání k likvidaci protivníků Impéria a jsou základním stavebním kamenem pěchoty v originální Star Wars trilogii a nepřítelem povstaleckých vojáků. Mají různé obory, na které se soustředí každý na jinou činnost. Např. hlídka stormtrooperů může mít jiné zbraně než má pěchota. Někteří stormtroopeři jsou také cvičeni pro zvláštní úkoly, např. dozor nad otroky a dělníky. Jakožto nejsilnější a nejpočetnější složka imperiální armády jsou stormtroopeři lehce postradatelní, pokud jich v boji pár zemře.\n\nStormtroopeři mají, na rozdíl od ostatních složek Imperiální armády, svojí nezávislou strukturu velení a hodnosti. Avšak jejich organizační chování je jim podobné. Jejich základní organizační jednotkou je četa. Většině četám velí klonový velitel, který disponuje lepší výzbrojí a na rameni má žlutý náramenník. Jejich trénink a bojová taktika jsou kombinací \"Imperiální armády\" i \"Imperíálního námořnictva\". Jsou cvičeni v přísném výcvikovém režimu. Jejich smrtící blastery jsou však nepřesné. Každý stormtrooper si nese u sebe bacta canister, neboli nádobku s bactou – mastí na zranění. Ve výzbroji mohou mít také termální detonátory či jiné výbušniny.\n\n\"Stormtrooper efekt\", taktéž nazývaný \"Stormtrooper syndrom\", je klišé, kdy jsou vedlejší postavy v boji nerealisticky bezmocné oproti více důležitým postavám. Pojmenování toho jevu, který se však objevil již mnohem dříve v jiných filmech, vychází právě ze Star Wars Stormtrooperů, kteří, navzdory svým výhodám při boji na blízko, početní převaze, profesionálnímu vojenskému výcviku, plnému obrnění, špičkové palebné síle a znatelné bojové efektivnosti vůči jakýmkoli jiným postavám, byli naprosto neschopní zranit, ba dokonce i jen trefit nějakého z hlavních hrdinů. Ale elitní jednotky byly schopné porazit i silné soupeře. Kvůli jejich nevýhodám mohou být doprovázeni podporou obrněných AT-AT nebo AT-ST, nebo jiné silné složky imperiální armády. Někteří elitní stormtroopeři doprovázejí Darth Vadera (501. legie). Císaře Palpatina ovšem doprovázejí elitní neklonovaní lidští strážci (rudá garda).\n"}
{"id": "147482", "url": "https://cs.wikipedia.org/wiki?curid=147482", "title": "Eurystheus", "text": "Eurystheus\n\nEurystheus (řecky \"Ευρυσθέας\", latinsky \"Eurystheus\") je v řecké mytologii synem krále Sthenela a jeho manželky Nikippy, byl vnukem Perseovým. Byl to mykénský král.\n\nEurystheův osud nalinkovala bohyně Héra ještě před jeho narozením. Stalo se to, co často předtím i potom - její manžel, nejvyšší bůh Zeus se zamiloval do krásné Alkmény, dcery mykénského krále Élektryóna a spojil se s ní, když na sebe vzal podobu jejího manžela, tírynthského krále Amfitryóna. Ta po příslušné době porodila hned dva syny - Hérakla a hned po něm Ífikla.\n\nTěsně před jejich narozením však nejvyšší bůh Zeus v radě bohů hrdě prohlásil, že „\"právě dnes spatří světlo světa největší hrdina\"“. To ovšem neušlo jeho manželce Héře, jíž sledování manželových záletů stálo mnoho úsilí, ale také jí dalo mnoho praktických zkušeností. Samozřejmě v tom správně vytušila podstatu věci a rozhodla se manželovi pomstít. Lstí vymámila z Dia přísahu, že kdo se toho dne narodí, bude vládnout všem mužům z Diova rodu. A Zeus odpřisáhl.\n\nHéra bez prodlení zařídila, aby se Sthenelově manželce Nikippě týž den narodil syn, i když měl ještě dva měsíce času. Naopak Alkménin porod pozdržela. A tak se stalo, že se narodil Sthenelův syn Eurystheus a teprve po něm Diův potomek Héraklés. A přesně podle Diovy přísahy stal se Héraklés služebníkem Eurystheovým, a ani sám nejvyšší bůh s tím nic nemohl udělat.\n\nNež bylo mladíkům osmnáct let, plynul život v klidu, poté se ještě vydal Héraklés na zkušenou, našel si manželku Megaru, měli spolu tři syny a vedl spořádaný klidný život, dokud opět nezasáhla Héra. Seslala na něj šílenství, ve kterém své syny i dvě děti svého bratra Ífikla zabil. Hned poté mu rozum vrátila. Věštba stanovila, že má své zločiny odčinit ve službě mykénskému králi Eurystheovi.\n\nEurystheus měl z Hérakla strach, proto mu své ani rozkazy neříkal osobně, ale přes svého hlasatele Koprea. Vymýšlel je ale nebojácně a s chutí. Jeden úkol za druhým stál za to, všechny byly pro normálního smrtelníka nesplnitelné.\n\nZároveň s velkou chutí Hérakla urážel a ponižoval.\n\nDvanáct úkolů pro Hérakla:\n\nZbabělý Eurystheus posílal Hérakla plnit životu nebezpečné úkoly, ale sám se bál i jen pohlédnout na výsledky jejich splnění. Ani s Héraklem se nedokázal setkat tváří v tvář. Některé verze uvádějí, že si ve své přechodné moci liboval natolik, že žádal, aby mu sloužily i Héraklovy děti. Vyhnal je prý z Héraklova hradu Tírynthu, pronásledoval je až do Athén, které žádal o jejich vydání. Dokonce pro ně přitáhl s velikým vojskem. Athéňané ho porazili i s pomocí bohů, o jejichž poslední sympatie se Eurystheus sám připravil: Héraklův synovec Ioláos ho přivedl do města jako zajatce.\n\nHéraklova matka Alkména pod dojmem stále živých vzpomínek na urážky a ponižování jejího syna se neovládla, vyškrábala Eurystheovi oči a probodla ho dýkou. Tak se završil život neslavného pána, který vlastnil krátký čas nejslavnějšího sluhu.\n\nNení toho mnoho, co se z antiky zachovalo, snad nejznámější je vázová malba\n\nPokud zůstal Eurystheus v povědomí, pak jen jako symbol zpupného a zbabělého vládce.\n\n"}
{"id": "147483", "url": "https://cs.wikipedia.org/wiki?curid=147483", "title": "Tista", "text": "Tista\n\nTista ( , ) je řeka ve státech Sikkim a Západní Bengálsko v severovýchodní Indii a v Bangladéši. Je 470 km dlouhá. Povodí má rozlohu 12 000 km².\n\nOdtéká z mýty opředeného jezera Cho Lhamu, které leží v nadmořské výšce 5330 m pod ledovcem Tista ve Velkém Himálaji. Na horním toku protéká v hluboké soutěsce a pod městem Kalimpong vtéká do Indoganžské roviny, kde vytváří obrovský kužel naplavenin. Je to pravý přítok Brahmaputry.\n\nPrůměrný roční průtok vody je 1000 m³/s. Vyšší vodnosti dosahuje v červenci a v srpnu a většinou je doprovázena pustošivými povodněmi. Řeka se rozlévá do okolí a v důsledku těchto záplav často mění na dolním toku koryto.\n\nNa rovině je splavná. V údolí leží indická města Kalimpong a Džalpaiguri.\n"}
{"id": "147487", "url": "https://cs.wikipedia.org/wiki?curid=147487", "title": "Království Čchu", "text": "Království Čchu\n\nČchu (楚) bylo království v oblasti současné jižní Číny během Období Jara a Podzimu (722–481 př. n. l.) a Období válčících států (481–212 př. n. l.).\n\nPůvodně bylo známé jako Ťing (荆) a později jako Ťing-čchu (荆楚). Na vrcholu své moci zahrnovalo jeho území současné provincie ČLR Chu-nan, Chu-pej, Čchung-čching, Che-nan, Šanghaj a části provincie Ťiang-su. Hlavním městem království byl Jing.\n\n"}
{"id": "147489", "url": "https://cs.wikipedia.org/wiki?curid=147489", "title": "Čchu", "text": "Čchu\n\nČchu může znamenat:\n\n\n\n"}
{"id": "147492", "url": "https://cs.wikipedia.org/wiki?curid=147492", "title": "Sthenelos", "text": "Sthenelos\n\nSthenelos (latinsky \"Sthenelus\") bylo v řecké mytologii jméno několika postav. \n\nByl syn hrdiny Persea a jeho manželky Andromedy. Oženil se s Nikippou.\n\nJeho jméno v mýtech však zvěčnil spíše jeho syn Eurystheus, který se z vůle bohyně Héry a jejími intrikami stal pánem hrdiny Hérakla. Ten si v jeho službách musel potupně odpracovat šest nadlidských úkolů. Za své chování k Héraklovi i jeho dětem si Eurystheus vysloužil odplatu Athénských i Héraklovy matky Alkmény, která mu vyškrábala oči a probodla ho dýkou.\n\nTento Sthenelos byl syn krále Kapanea, který byl jedním z vůdců ve válce „sedmi proti Thébám“. On sám se zúčastnil trojské války ve vojsku argejského krále Dioméda, po jehož boku neohroženě a oddaně bojoval.\n\nByl otcem Faethontova přítele Kykna, kterého bohové proměnili v labuť pro jeho velký žal nad přítelovou smrtí. Stalo se to, když Faethón si vypůjčil nebeský vůz svého otce, boha Hélia, nezvládl jeho řízení a byl nejvyšším bohem Diem blesky sražen do moře. \n\n"}
{"id": "147494", "url": "https://cs.wikipedia.org/wiki?curid=147494", "title": "Estádio Municipal de Aveiro", "text": "Estádio Municipal de Aveiro\n\nEstádio Municipal de Aveiro je fotbalový stadion v portugalském městě Aveiro. Leží na kraji Aveira v klidné lokalitě, kolem níž má vyrůst sportovní park s víceúčelovou halou, plaveckým bazénem a golfovým resortem. Byl postaven jako jeden ze stadiónů pro fotbalové mistrovství Evropy 2004. Stadion má kapacitu 30 498 sedících diváků a zaujme svým „pastelovým“ vzhledem jak z vnější, tak zevnitř. Stadion je domácí pro fotbalový klub SC Beira-Mar.\n\nStadion, jehož konstrukce se začala stavět 6. června roku 2001, stál celkem 62 miliónů eur.\n\n"}
{"id": "147498", "url": "https://cs.wikipedia.org/wiki?curid=147498", "title": "Čang-chua", "text": "Čang-chua\n\nČang-chua (tradiční znaky: 彰化; tongyong pinyin: Jhanghuà; hanyu pinyin: Zhānghuà) je město v Čínské republice, leží v západní části ostrova Tchaj-wan. Ve správním systému Čínské republiky je hlavním městem okresu Čang-chua. Podle údajů z února roku 2007 mělo město Čang-chua 235 444 obyvatel.\n\nMěsto Čang-chua je známé především díky 63 m vysoké sedící soše Buddhy. Chodník vedoucí k soše je lemován sochami postav z čínské mytologie. Další pamětihodností ve městě je nejstarší konfuciánský chrám na Tchaj-wanu z roku 1726 postavený z iniciativy císaře dynastie Čching Jung-čenga.\n\n"}
{"id": "147499", "url": "https://cs.wikipedia.org/wiki?curid=147499", "title": "Kyknos", "text": "Kyknos\n\nKyknos ( , ) bylo v řecké mytologii několik postav.\n\nByl přítelem Faethonta, syna boha slunce Hélia. \n\nDozvěděl se, že jeho přítel si vypůjčil nebeský vůz svého otce Hélia a vyjel s ním na oblohu. Při této nebezpečné jízdě nezvládl řízení vozu, čímž ohrozil nebesa i zemi. Aby nenapáchal ještě větší škody, ukončil jeho jízdu sám nejvyšší bůh Zeus a srazil Faethonta do hlubin moře. \n\nKyknos propadl hlubokému neutišitelnému žalu nad smrtí nejlepšího přítele. Chtěl si dokonce vzít život. Bohové ho z lítosti nad jeho zármutkem proměnili v labuť. Od těch dob žije na vodě a bojí se blesku. \n\nPodle jiného vyprávění ho dokonce vzali na oblohu mezi hvězdy. \n\nKyknos byl syn boha Aréa a Pyréne. Byl to krvelačný a krutý lupič, který zabíjel všechny lidi ve svém okolí, dokud nebyl usmrcen Héraklem.\n\n"}
{"id": "147512", "url": "https://cs.wikipedia.org/wiki?curid=147512", "title": "Theodor Frings", "text": "Theodor Frings\n\nTheodor Frings (23. července 1886 Dülken – 6. června 1968 Lipsko) byl německý jazykovědec, germanista a etymolog.\n\nFrings promoval v roce 1911 na univerzitě v Marburgu. Roku 1919 se stal profesorem německé a nizozemské filologie na univerzitě v Bonnu. V roce 1927 byl jmenován profesorem germanistiky na univerzitě v Lipsku. Mezi léty 1946 a 1968 byl prezidentem Saské akademie věd v Lipsku. \n"}
{"id": "147515", "url": "https://cs.wikipedia.org/wiki?curid=147515", "title": "Alkména", "text": "Alkména\n\nAlkména (řecky Aλκμήνη, latinsky \"Alcmena\") byla v řecké mytologii dcera mykénského krále Élektryóna a manželkou tírynthského krále Amfitryóna. Byla matkou velkého hrdiny Hérakla.\n\nByla proslulá krásou, takže není divu, co ji potkalo. V době kdy její manžel vyřizoval válečné záležitost na Krétě, nejvyšší bůh Zeus, vzal na sebe podobu Amfitryóna a vstoupil do její ložnice. Brzy nato se vrátil její manžel a byli také spolu. Když se poté narodila dvojčata, údajně první na svět přišel Héraklés, syn Diův a chvíli po něm Ífiklés, prý syn Amfitryónův. Celý život potom řešili otázku, zda Alkména byla či nebyla svému manželovi nevěrná.\n\nPozději byl Amfitryón zabit, stalo se to, když Hérakla doprovázel do jeho prvního boje. Alkména se provdala za Diova syna Rhadamantha, bývalého Héraklova učitele. Tím se stala švagrovou krétského krále Mínóa.\n\nJako matka hrdiny Hérakla byla často umělecky zpracovávána. Nejznámější jsou:\n\n"}
{"id": "147521", "url": "https://cs.wikipedia.org/wiki?curid=147521", "title": "Murrayfield (stadion)", "text": "Murrayfield (stadion)\n\nMurrayfield je jméno stadionu ležícího ve stejnojmenné části města Edinburgh, ve Skotsku. Stadion je domovem pro skotský národní ragbyový tým, ale kromě ragby se na něm pořádá mnoho jiných sportovních akcí. Toto sportovní zařízení pojme 67 800 diváků. \n"}
{"id": "147528", "url": "https://cs.wikipedia.org/wiki?curid=147528", "title": "Phobetor", "text": "Phobetor\n\nPhobetor má více významů:\n\n"}
{"id": "147533", "url": "https://cs.wikipedia.org/wiki?curid=147533", "title": "Leda", "text": "Leda\n\nLeda je české příslovce vyjadřující určitou podmíněnost nějakého děje. Krom toho to může také být:\n\n"}
{"id": "147537", "url": "https://cs.wikipedia.org/wiki?curid=147537", "title": "Tiranská univerzita", "text": "Tiranská univerzita\n\nTiranská univerzita ( ) je nejstarší univerzita v Albánii. Nachází se v jižní části hlavního města.\n\nZaložena byla v říjnu 1957, spojením několika vysokých škol a jejich přemístěním do nového rozsáhlého areálu. Mezi lety 1985 a 1991 nesla název po Enveru Hodžovi, bývalém komunistickém vládci země. Původně měla okolo deseti fakult, v roce 1990 se však odtrhly technické obory, a dodnes je tak univerzita zaměřena spíše humanitně. Studovalo zde mnoho významných Albánců, mezi nimi např. Sali Berisha, bývalý premiér a prezident republiky.\n\n\n"}
{"id": "147543", "url": "https://cs.wikipedia.org/wiki?curid=147543", "title": "Čich", "text": "Čich\n\nČich je jeden ze smyslů. Je to schopnost vnímat chemikálie rozpuštěné ve vzduchu nebo ve vodě (obvykle ve velmi nízkých koncentracích). Tento vjem se pak označuje jako vůně. Čich velmi úzce souvisí s chutí, i jejich receptory jsou si podobné, u nižších živočichů tyto orgány zcela splývají. U suchozemských živočichů se liší především ve skupenství sledované látky – chutí se zkoumají látky rozpuštěné ve slinách (u vodních jako například ryb i ve vodě), čichem látky rozptýlené ve vzduchu (u vodních jako například ryb i vodě); a ve vzdálenosti – chuť je spíše smyslem kontaktním, čich dálkovým (u ryb opět i na omezenou vzdálenost). U rozlišování hrají roli i charakteristické vibrace molekul.\n\nCitlivost čichu je u různých druhů živočichů dosti rozdílná. Velmi dobrý čich mají motýli, žraloci a šelmy – psi mají možná nejostřejší čich ze všech živočichů. Slouží jim k orientaci v prostoru, rozpoznání teritoria, vystopování nepřítele, nalezení kořisti i vyhledání partnera.\n\nNaopak primáti, včetně člověka, mají čich poměrně slabý, u velryb čichový orgán zcela chybí.\n\nU savců je čichovým receptorem nažloutlá a bohatě prokrvená sliznice, v níž jsou uložena nervová zakončení (\"čichové buňky\"). Do této sliznice ústí velké množství hlenových žlázek, které ji udržují stále vlhkou. Během dýchání prochází vzduch přes čichové buňky, které reagují na molekuly látek rozpuštěných ve vzduchu. Vzruchy z nich jsou vedeny do mozku, kde vzniká čichový vjem.\n\nPovrch čichové sliznice u člověka je pouze asi 4 cm², kdežto u psa dosahuje velikosti i 150 cm². Čichová sliznice se nachází v horní třetině nosní přepážky, části horní skořepy a stropu nosní dutiny. Vlastními receptory čichu jsou bipolární neurony. Informace odvádí I. hlavový nerv \"(nervus olfactorius)\". Čich má schopnost adaptace. Lidský čich je velmi citlivý na thioly přidávané do zemního plynu.\n\nCitlivost čichu se u různých lidí liší. Obecně mají ženy citlivější čich než muži, ale tato citlivost kolísá v závislosti na menstruačním cyklu. Jednotlivé pachy jsou lidmi vnímány pozitivně nebo negativně, přičemž toto posuzování je dosti podobné u všech lidí na světě, přestože některé kulturní rozdíly v estetice čichu existují. Člověk rozliší zhruba 5000 vůní. Lovci a sběrači rozlišují vůně velmi dobře, ale mají na to svůj systém podobný kategorizaci barev.\n\nPostižení, při němž člověk ztratí čich, se označuje jako anosmie. Dochází k ní např. po zranění hlavy, v důsledku virózy nebo vlivem působení toxických látek.\n\nNěmecký spisovatel Patrick Süskind napsal fantastický román Parfém, který vypráví o člověku, nadaném absolutním čichem. Román byl i s úspěchem zfilmován.\n\n\n"}
{"id": "147555", "url": "https://cs.wikipedia.org/wiki?curid=147555", "title": "Rozděl a panuj (algoritmus)", "text": "Rozděl a panuj (algoritmus)\n\nMetoda rozděl a panuj ( ) označuje ty algoritmy pro práci s daty, které řeší problém rozdělením řešené úlohy na dílčí části (podproblémy), nad kterými se provádí algoritmická operace. Často se tato metoda implementuje rekurzivně nebo iterativně a původní úloha se dělí na stále menší části, až v některé úrovni dosáhne problému konstantní velikosti, který lze triviálně vyřešit (např. u algoritmu řazení slučováním - posloupnost délky jedna je vždy seřazená). Důležitým předpokladem této metody je, aby dílčí podproblémy byly v rámci jedné úrovně jeden na druhém nezávislé (pokud jsou závislé, je většinou možné použít metodu zvanou dynamické programování).\n\nTaké se hodí a používá pro cache-oblivious algoritmus. Po postupném dělení se úloha na základní úrovni vejde do keše a následně vyřeší rychle.\n\nTypickými představiteli metody rozděl a panuj jsou algoritmy třídění rychlé řazení, řazení slučováním, výpočet rychlé Fourierovy transformace nebo binární vyhledávání.\n\n"}
{"id": "147557", "url": "https://cs.wikipedia.org/wiki?curid=147557", "title": "Sodobar", "text": "Sodobar\n\nSodobar je výrobník sodové vody, který pracuje na principu chlazení a směšování vody s CO pod tlakem. Díky výkonnému čerpadlu, které dokáže při vstřikování vody malou tryskou do speciálních válců, ve kterých je CO, dokážou vyvinout tlak vysoko přes 20 atm. Díky tomuto dochází k nucenému rozbíjení vstřikované vody do podchlazeného prostředí tzv. saturačního válce (saturace – směšování) o stěny válce a navázání molekul CO na HO.\n\nPoskytování ochranných nápojů patří mezi povinnosti zaměstnavatele vůči zaměstnancům (tyto povinnosti jsou rámcově uloženy v zákoníku práce). Výrobníky sody však nacházejí uplatnění nejen v rámci pitného režimu pro zaměstnance, ale také v kancelářích, jídelnách, vysokoškolských menzách, nemocnicích, domovech důchodců a školách a mnoha dalších. \n"}
{"id": "147558", "url": "https://cs.wikipedia.org/wiki?curid=147558", "title": "Lucia Piussi", "text": "Lucia Piussi\n\nLucia Piussi (* 21. říjen 1971) je slovenská zpěvačka, herečka a spisovatelka. Patřila k nejvýraznějším osobnostem bratislavského Divadla Stoka a je frontmenkou rockové skupiny Živé kvety.\n\nVystudovala scenáristiku na VŠMU v Bratislavě. Od roku 1991 byla herečkou v nezávislém Divadle Stoka, kde účinkovala téměř ve všech inscenacích. Na inscenacích se podílela i autorsky (jako většina herců divadla). V roce 1994 založila (společně s Veronikou Wiedermannovou a Petrem Bálikem) skupinu Živé kvety, kde zpívá, hraje na kytaru a je autorkou všech textů. Po nuceném vystěhování Divadla Stoka z prostorů na Pribinově ulici pracuje v bratislavském knihkupectví Artfórum.\n\nJejí sestrou dvojčetem je slovenská dokumentaristka Zuzana Piussi.\n\n\n\n\n"}
{"id": "147560", "url": "https://cs.wikipedia.org/wiki?curid=147560", "title": "Umeboši", "text": "Umeboši\n\nUmeboši (梅干; doslova „nakládané \"ume\"“) jsou druh japonské nakládané potraviny. Jde o tradiční a v Japonsku velmi oblíbené jídlo. Jejich přirozená barva je hnědá, ale často bývají barvené na červeno, buď pomocí rostliny \"akadžiso\", nebo u komerčně dostupných umeboši obvykle umělými barvivy. Umeboši by měly být okrouhlé a svraštělé (liší se tím, jak moc). Chutnají velmi kysele a slaně. Výroba umeboši začíná sušením plodů ume (meruňka japonská), které se následně naloží spolu se solí do sudů a zatíží se. Z ovoce se postupně vylučují zbývající tekutiny a shromažďují se na dně nádoby. Tato slaná a kyselá tekutina se prodává pod názvem „umeocet“, i když nejde o opravdový ocet.\n\nUmeboši se často jí s rýží. Jako součást bentó bývá jedno umeboši umístěno doprostřed rýže, výsledek pak připomíná japonskou vlajku (tzv. \"hinomaru bentó\"). Je také běžnou součástí \"onigiri\", rýžových koulí zabalených do listů nori. Japonci věří, že umeboši jsou velmi zdravé a v lidovém léčitelství jsou používány jako lék proti nachlazení. Díky vysokému obsahu soli vydrží dlouhou dobu poživatelné.\n\nV obchodech s cukrovinkami pro děti občas prodávají \"karikari ume\", nebo balené chřupavé nakládané ume.\n"}
{"id": "147564", "url": "https://cs.wikipedia.org/wiki?curid=147564", "title": "Dámódar", "text": "Dámódar\n\nDámódar ( , ) je řeka ve státech Džhárkhand a Západní Bengálsko v severovýchodní Indii. Je to pravý přítok Huglí. Je 580 km dlouhá.\n\nPramení na planině Čhota-Nagpur. Na středním a dolním toku protéká Indoganžskou nížinou a ústí do ramena delty Gangy Huglí. Hlavním přítokem je zleva řeka Barakar.\n\nVyšší vodnosti dosahuje v létě a na podzim. Někdy je vzestup hladiny doprovázen katastrofálními povodněmi. Řeka se rozlévá do okolí.\n\nNa dolním toku je splavná. V povodí řeky je od roku 1948 budován Dámódarský hydrosystém, který je největší v Indii. Zahrnuje čtyři vodní elektrárny, dvě tepelné elektrárny, několik přehradních nádrží a zavlažovacích kanálů.\n"}
{"id": "147565", "url": "https://cs.wikipedia.org/wiki?curid=147565", "title": "Peltonova turbína", "text": "Peltonova turbína\n\nPeltonova turbína je rovnotlaká turbína s parciálním tangenciálním ostřikem. Účinnost u malé turbíny je 80 až 85%, u velké 85 až 95%. Peltonova turbína byla vynalezena Lesterem Allanem Peltonem (1829–1908) v roce 1880.\n\nPeltonova turbína je tangenciální rovnotlakou turbínou. Voda proudí tečně na obvod rotoru pomocí trysek. Rozvaděčem je dýza na přívodním potrubí, z níž voda vystupuje kruhovým paprskem a dopadá na lopatky lžičkovitého tvaru. Každá z lopatek se postaví proti směru toku vody a tak otočí její směr. Výsledkem vzniklých sil je pohyb rotoru turbíny. Peltonova turbína je nejefektivnější v případě vysokého tlaku přívodní vody.\n\nPrůtok vody – a tím i výkon turbíny se reguluje změnou výtokového průřezu dýzy zasouváním regulační jehly. K posuvu jehly se většinou používá servomotor. Rychlý zásah regulace – snížení výkonu – se provádí odkloněním vodního paprsku.\n\nPeltonovy turbíny se používají pro vysoký spád vody a malý průtok. Jsou vyráběny ve všech možných velikostech. Pro použití v energetice se používá vertikální uložení a výkon až 200 MW. Nejmenší turbíny jsou veliké několik desítek centimetrů a používají se pro malé vodní elektrárny s velkým spádem. Rozsah použití je od 15 m až po 1800 m.\n\n\n"}
{"id": "147570", "url": "https://cs.wikipedia.org/wiki?curid=147570", "title": "Gandak", "text": "Gandak\n\nGandak (, , , ) je řeka v Nepálu a ve státě Bihár v Indii. Je to levý přítok Gangy. Je 650 km dlouhá.\n\nPramení pod jménem Kálí Gandakí v Himálaji, v centrální části Velkého Himálaje poblíž průsmyku Šarba. V hluboké dolině protíná téměř celý horský systém. Poté, co opustí hory, teče Indoganžskou nížinou. Ústí zleva do Gangy.\n\nPrůtoky se pohybují od 200 až 400 m³/s v zimě a na začátku jara do 15 000 m³/s v létě. Nezřídka dochází k povodním, které narušují okolní krajinu.\n\nŘeka má velký význam pro zavlažování. Dále se využívá ke splavování dřeva a pro místní lodní dopravu.\n\nU ústí řeky do Gangy leží město Sonepur, kde se každoročně na přelomu října a listopadu v době úplňku koná masová rituální koupel, které se účastní několik set tisíc lidí. Ve stejné době se tam koná čtrnáctidenní největší veletrh skotu a dalšího hospodářského zvířectva na světě.\n"}
{"id": "147572", "url": "https://cs.wikipedia.org/wiki?curid=147572", "title": "Garbage collection", "text": "Garbage collection\n\nGarbage collection (zkratka GC, v původním významu „odvoz odpadu“) je způsob automatické správy paměti. Funguje tak, že speciální algoritmus (\"garbage collector\") vyhledává a uvolňuje úseky paměti, které již program nebo proces nepoužívá. Za autora garbage collection metody je považován John McCarthy, jenž metodu vyvinul kolem r. 1960 pro řešení problémů v Lispu.\n\nGarbage collection šetří čas při vývoji. Automatická správa paměti osvobozuje programátora od uvolňování objektů, které již dále nejsou zapotřebí, což ho většinou stojí nezanedbatelné úsilí. Garbage collection také pomáhá předcházet některým typům běhových chyb, které se často vyskytují při ruční správě paměti (dangling pointer, memory leak).\n\nHledání objektů, které nebudou v budoucnu použity, se většinou provádí jednoduchým a poměrně rychlým způsobem, ne nějakou sofistikovanou analýzou kódu. Zjišťuje se, které objekty jsou z kořene programu nedostupné, tj. nevede na ně žádný živý ukazatel (odkaz, reference).\n\nVůbec první algoritmus pro garbage collection je znám jako „počítání referencí“ (\"reference counting\"). Funguje následovně:\n\nKe každému objektu je přiřazen čítač referencí. Když je objekt vytvořen, jeho čítači je nastavena hodnota 1. V okamžiku, kdy si nějaký jiný objekt nebo \"kořen programu\" (kořeny jsou hledány v programových registrech, v lokálních proměnných uložených v zásobnících jednotlivých vláken a ve statických proměnných) uloží referenci na tento objekt, hodnota čítače je zvětšena o 1. Ve chvíli, kdy je reference mimo rozsah platnosti (např. po opuštění funkce, která si referenci uložila), nebo když je referenci přiřazena nová hodnota, čítač je snížen o 1. Jestliže je hodnota čítače některého objektu nulová, může být tento objekt uvolněn z paměti. Když je uvolňován z paměti, všem objektům, na něž má objekt referenci, se sníží hodnota o 1 – tedy uvolnění jednoho objektu může vést k uvolnění dalších objektů.\n\nNevýhoda této metody spočívá ve faktu, že neumí detekovat cykly. Cyklus nastává v okamžiku, kdy dva a více objektů ukazují samy na sebe, například když rodičovská třída odkazuje na svého potomka a ten odkazuje zpátky na rodiče. Tyto dva objekty nebudou mít nikdy čítač roven nule, i když jsou z kořene programu nedosažitelné. Další nevýhoda spočívá v režii, která je nutná pro zvyšování a snižování čítačů u každého objektu. Kvůli těmto nedostatkům se počítání referencí v dnešní době jako univerzální garbage collector nepoužívá.\n\nSledovací (\"tracing\") algoritmy tzv. „zastaví svět“ (v tomto smyslu tedy běh programu) a začnou vyhledávat objekty. Začínají v kořenu programu a pokračují po referencích, dokud neprozkoumají všechny dosažitelné objekty.\n\nAlgoritmy, založené na tomto principu, se používají pro implementaci garbage collectorů v dnešních programovacích jazycích téměř výlučně. Jako první byla tato metoda použita v jazyce Lisp v roce 1960, kde ji využíval algoritmus nazvaný \"mark and sweep\".\n\nAlgoritmus \"mark and sweep\" nejdříve nastaví všem objektům, které jsou v paměti, speciální příznak „navštíven“ na hodnotu „ne“. Poté projde všechny objekty, ke kterým se lze dostat. Těm, které takto navštívil, nastaví příznak na hodnotu „ano“. V okamžiku, kdy se už nemůže dostat k žádnému dalšímu objektu, znamená to, že všechny objekty s příznakem „navštíven“ majícím hodnotu „ne“ jsou odpad – a mohou být tedy uvolněny z paměti.\n\nTato metoda má několik nevýhod. Největší je, že během garbage collection je pozastaven běh programu. To znamená, že se programy pravidelně „zmrazí“; tato metoda se tedy nehodí pro aplikace běžící v reálném čase.\n\nJednoduchá implementace mark and sweep, která nechává živé objekty na místě, trpí fragmentací uvolněné paměti. Proto je součástí této implementace GC obvykle defragmentování paměti.\n\nKopírovací algoritmus nejprve rozdělí prostor na haldě na dvě části, kdy jedna je aktivní a s druhou se nepracuje. Vždy můžeme alokovat objekty v celkové velikosti, která je poloviční velikost haldy. Pokud se při alokaci nevejdeme do místa na části haldy, je potřeba provést úklid. Ten spočívá v prohození aktivní a neaktivní části. Do nově aktivní části se překopírují živé objekty ze staré, již neaktivní, části. Mrtvé objekty se nekopírují. Při dalším prohození aktivní a neaktivní části jsou zastaralá data jednoduše přepsána.\n\nNevýhodou tohoto algoritmu je jeho velká paměťová náročnost (potřebuje dvojnásobný prostor pro objekty). Další nevýhodou je potřeba kopírovat objekty, které přežijí úklid. Oproti tomu algoritmus nemá vůbec žádnou práci s objekty, které úklid nepřežijí. Vhodný je tedy v případě, kdy má být velká část objektů smazána, což se u nově vzniklých objektů často stává. Při běhu algoritmu je při kopírování objektů do druhé části haldy paměť automaticky defragmentována.\n\nV praxi bývá tento algoritmus používán pro nově vzniklé objekty a je kombinován s dalšími algoritmy, což eliminuje jeho nevýhody.\n\nPři použití garbage collection se dají empiricky vypozorovat dva důležité fakty. Tím prvním je, že mnoho objektů se stane odpadem krátce po svém vzniku. Tím druhým je skutečnost, že jen malé procento referencí ve starších objektech ukazuje na objekty mladší.\n\nU tracing collectoru, kde se využívá celá halda, musel collector při každé „čistce“ procházet mezi objekty a všechny živé objekty buďto překopírovat do jiné části haldy, nebo je označit a dále projít celou haldu a uvolnit mrtvé. A právě z důvodu brzkého „úmrtí“ většiny objektů je tato metoda velice neefektivní.\n\nGenerační garbage collector využívá těchto skutečností a rozděluje si paměť programu do několika částí, tzv. „generací“. Objekty jsou vytvářeny ve spodní (nejmladší) generaci a po splnění určité podmínky, obvykle stáří, jsou přeřazeny do starší generace. Pro každou generaci může být úklid prováděn v rozdílných časových intervalech (nejkratší intervaly obvykle budou platit pro nejmladší generaci) a dokonce pro rozdílné generace mohou být použity rozdílné algoritmy úklidu. V okamžiku, kdy se prostor pro spodní generaci zaplní, všechny dosažitelné objekty v nejmladší generaci jsou zkopírovány do starší generace. I tak bude množství kopírovaných objektů pouze zlomkem z celkového množství mladších objektů, jelikož většina z nich se již stala odpadem.\n\nGarbage collector se obvykle implementuje jako část běhového prostředí (programovacího) jazyka, nebo jako přídavná knihovna, podporovaná překladačem, hardwarem, operačním systémem nebo jejich kombinací.\n\nZřejmě nejznámějším jazykem, který používá garbage collection, je jazyk Java – ten ve verzi JDK 1.5 používá hned čtyři druhy garbage collectorů, přičemž všechny jsou generační. Další známou platformou je .NET, který používá obdobu algoritmu mark and sweep.\n\nLze říci, že u vyšších jazyků je garbage collector napsán jako standardní funkce. Pro jazyky C a C++ se používá knihovna Boehm garbage collector, která využívá metodu mark and sweep pro stanovení živosti a uvolnění objektů.\n\nStarší programovací jazyky, jako C a Pascal, používají explicitní spravování paměti.\nFunkcionální programovací jazyky jako ML, Haskell a APL mají automatickou správu paměti s garbage collection.\nDynamicky typované jazyky jako Ruby také používají garbage collection.\nObjektově orientované programovací jazyky, mezi něž patří Java, Smalltalk či ECMAScript, mají integrované garbage collectory.\n\n\n"}
{"id": "147575", "url": "https://cs.wikipedia.org/wiki?curid=147575", "title": "Jindřich Plachta", "text": "Jindřich Plachta\n\nJindřich Plachta, \"vlastním jménem\" Jindřich Šolle (1. července 1899 v Plzni – 6. listopadu 1951 v Praze), byl český herec a spisovatel.\n\nNarodil se jako první dítě v rodině, měl dvě sestry. Jeho otec, montér a strojní zámečník v plzeňské Škodovce, nechtěl o herecké dráze svého syna ani slyšet. Mladý Plachta musel jít na plzeňskou obchodní akademii. V letech 1910–1911 byl s rodiči v ruském Bachmutu, kde otec pracoval na výstavbě lihovaru. Zde Plachta chodil do ruské školy. Měl se z něj stát účetní. Později vzpomínal na svá studia: \"„Spíš by se našlo u krávy nadání ke hře na citeru, než u mne atom pochopení pro podvojné účetnictví.“\" Během studií vystupoval Plachta potají v plzeňském divadle jako statista. A s přáteli založil ochotnický spolek Jaro. Po maturitě odešel pracovat do Krakova jako úředník ve filiálce Pražské úvěrní banky. Po říjnu 1918 se vrátil a zůstal v Praze, kde si našel se dvěma kamarády podnájem na Smíchově a pracoval na šekovém úřadu.\n\nV Praze vzniklo po první světové válce velké množství divadélek a kabaretů. Plachta začínal v kabaretu Satyr v hostinci U Znamenáčků. Jeho první role byla pražská klepna – \"paní Vůněslava Acetylénová\". Po zániku kabaretu se nechal zaměstnat jako suflér v kabaretu Červená sedma. Podle pamětníků mu to však moc nešlo – napovídal příliš hlasitě a afektovaně gestikuloval. Jenže obecenstvo řvalo smíchy. Proto ho šéf kabaretu Červená sedma Jiří Červený na Silvestra v roce 1921 angažoval opět jako \"bábu Acetylénku.\"\n\nUplynulo jen několik měsíců a Jindřicha Plachtu uviděl král českých komiků Vlasta Burian. Jeho herecký projev se mu natolik zalíbil, že mu nabídl od poloviny 20. let nejdříve hostování, později i angažmá ve svém divadle. Podobně jako Jaroslav Marvan měl dělat „nahrávače“. Plachta si rychle získal přízeň publika a Burian začal cítit konkurenci. Napjatou situaci vyřešil Plachta odchodem z divadla.\n\nV sezóně 1925/1926 vystoupil pohostinsky a bez honoráře i ve třech reprízách hry W. Shakespeara \"Blažena a Beneš aneb Mnoho povyku pro nic\" na scéně Národního divadla, kam jej přivedl režisér Karel Hugo Hilar, který jej viděl v divadle u Vlasty Buriana.\n\nNa sezónu 1929/1930 jej angažovali do Osvobozeného divadla Jiří Voskovec s Janem Werichem, kde vystoupil ve dvou hrách, např. \"Fata Morgana\", kde hrál po boku Ference Futuristy. Na sezónu 1930/1931 se vrátil opět do Divadla Vlasty Buriana, avšak v letech 1933 až 1937 byl znovu v angažmá v Osvobozeném divadle, kde zářil např. ve hrách \"Osel a stín\" či \"Kat a blázen\", ale hlavně v revue \"Rub a líc\". Další scény, na kterých hrál, byly Tylovo divadlo v Nuslích, v letech 1938 až 1941 Kohoutovo Divadlo U Nováků a za války Nezávislé divadlo a Velká opereta (dnešní Divadlo v Dlouhé).\n\nPo válce následovalo Divadlo 5. května (1945–1946), (hrající v budově dnešní Státní opery). V rámci divadla byla vytvořena herecká skupina zvaná Divadlo pod Plachtou, která vyjížděla na venkov se zájezdovými představeními pod hlavičkou \"Vesnického divadla\". V čele této skupiny stál právě on sám. Skupina odehrála 70 představení a v říjnu 1946 ukončila výjezdová představení pro zhoršení jeho zdravotního stavu. Několikrát dostal Plachta nabídku stát se členem Národního divadla. Pro svou vrozenou skromnost a malou víru ve své nadání ji dlouho odmítal. Až v letech 1948–1949 v Národním jednu sezonu působil . Krátce působil jako umělecký vedoucí v Divadle umění lidu v Karlíně, potom od roku 1950 až do své smrti byl v Ústředním divadle československé armády (dnešním Vinohradském divadle). Jeho poslední divadelní rolí zde byla postava krejčího Ondřeje Poláka v Jiráskově hře \"Jan Hus\".\n\n\nJako filmový herec začal působit ještě v éře němého filmu. Jeho herecké schopnosti se projevily až po nástupu zvukového filmu.\nZahrál si již ve 20.letech v rakouském filmu \"Štěstí u žen\" (Sachsfilm, režie Otto Haas). První větší roli dostal však až v sedmadvaceti letech v němé verzi filmu \"Dobrý voják Švejk\". Filmovou hvězdou se stal na začátku třicátých let, po filmech s Vlastou Burianem a také v \"Mužích v ofsajdu\". Výraznou postavou byl i jeho detektiv Klubíčko ve filmu \"Vražda v Ostrovní ulici\" (natočil režisér Svatopluk Innemann dle románu Emila Vachka \"Muž a stín\"), což byl první film natočený v ateliérech A–B Barrandov. Do konce 2. světové války pak natočil skoro osmdesát filmů. Většina jeho rolí diváky okouzluje dodnes. Například profesor Matulka z filmu \"Cesta do hlubin študákovy duše\" (1939). Ve 30.letech byl počítán mezi šest nejslavnějších filmových hvězd (Smolík, Plachta, Haas, Nedošínská, Baarová, Mandlová).\n\nProtože byl přesvědčeným komunistou, neměl po 2. světové válce problémy přejít do zestátněného filmu. Dokonce si sám napsal scénář k filmu \"Pan Novák\", který propagoval tehdejší heslo „70 tisíc lidí z administrativy do výroby“. Zahrál si úředníka, který je přeřazen do továrny. Ještě krátce před svou smrtí, v létě 1951 navštívil s delegací čs. filmových pracovníků Sovětský svaz.\n\n\nPsal humoristické články, básně, fejetony a črty, především do \"Rudého práva\", Tvorby, Haló-nedělních novin (zde vycházely jeho pravidelné \"Koutky\") i Lidových novin.\n\n\nMěl dvě sestry, Helenu a Vilmu (provdanou za architekta Hurta). Za 2. světové války byla celá rodina zapojena do ilegální odbojové činnosti, pomáhala například ukrývat odbojáře, člena ilegálního ÚV KSČ Jan Ziku.\nZ prvního manželství měl dvě děti, dceru Alenu (provdanou Chvátalovou) a syna Zdeňka (nar. 1924, pozdější historik Dr. Zdeněk Šolle). Po 2. světové válce, i když nebyl zdráv, jako komunista chodil na brigády do kladenských dolů a pomáhal budovat socialismus. Možná i to uspíšilo jeho předčasnou smrt ve dvaapadesáti letech. Dne 25. února 1948 podepsal výzvu kulturních pracovníků \"Kupředu, zpátky ni krok\" na podporu nově vznikající Národní fronty. \n\nMístem jeho posledního odpočinku jsou Olšanské hřbitovy v Praze.\n\n\n\n\nSvatopluk Beneš\n\nFrantišek Kovářík\n\nAntonín Dvořák (scénograf)\n\n\n"}
{"id": "147577", "url": "https://cs.wikipedia.org/wiki?curid=147577", "title": "Amfitryón", "text": "Amfitryón\n\nAmfitryón (řecky Ἀμφιτρύων, latinsky \"Amphitryon\") je v řecké mytologii synem krále Alkaia a jeho nástupcem na tírynthském trůnu. Je nevlastním otcem hrdiny Hérakla.\n\nAmfitryón a jeho příběh se sice zařadil mezi mýty, ale ne pro jeho hrdinství či zbabělost, nýbrž pro podivnou událost, která mu byla námětem k přemýšlení po celý život.\n\nOženil se s krásnou Alkménou, dcerou mykénského krále Élektryóna. Byla tak krásná, že přitáhla pozornost samotného nejvyššího boha Dia. Ten využil nepřítomnosti Amfitryóna, když vyřizoval jakési válečné záležitosti, vzal na sebe jeho podobu a vstoupil do Alkméniny ložnice. Byla s ním bez nejmenšího podezření a také po celý život nepřipustila, že by svému manželovi byla nevěrná. Manžel se brzy vrátil a byli spolu. Když Alkména přivedla po určité době na svět Hérakla, byl to syn Diův, a den nato porodila dalšího syna Ífikla, který byl synem Amfitryóna.\n\nPřemýšlení o věrnosti či nevěře zaměstnávalo mnohé, zejména však Amfitryóna až do chvíle jeho smrti. Byl zabit, když doprovázel Hérakla do jeho první bitvy.\n\nTento námět zpracoval v tragikomedii \"Amphitruo\" antický dramatik Plautus, z moderních autorů především Molière, Kleist a O. Fischer.\n\n"}
{"id": "147578", "url": "https://cs.wikipedia.org/wiki?curid=147578", "title": "Digital Linear Tape", "text": "Digital Linear Tape\n\nDigital Linear Tape (DLT) je záznamové médium pro velkokapacitní zálohovací zařízení.\n\nPoužívá technologii magnetického pásku pro záznam a uchování počítačových dat. Systém byl vyvinut v roce 1984 americkou společností Digital Equipment Corporation.\n"}
{"id": "147584", "url": "https://cs.wikipedia.org/wiki?curid=147584", "title": "Přeslička", "text": "Přeslička\n\nPřeslička (\"Equisetum\") je rod kapraďorostů z třídy přesličky. Jsou to vytrvalé byliny s podzemními oddenky a přímými, nevětvenými nebo přeslenitě větvenými lodyhami. Přesličky se množí sporami, které vznikají ve sporangiích ve výtrusném klasu. Ze spory vyrůstá haploidní, jednopohlavný prokel, na němž se tvoří pohlavní buňky. Po oplození vyrůstá ze zygoty vlastní přeslička, představující sporofyt, a cyklus se opakuje. Rod zahrnuje 18 druhů a je rozšířen téměř po celém světě. V České republice roste 9 druhů, z nichž nejběžnější je přeslička rolní, přeslička lesní a přeslička poříční. V minulosti byly některé druhy oddělovány do samostatného rodu \"Hippochaete\" (cídivka).\n\nPřesličky mají význam zejména jako léčivé rostliny. Některé druhy jsou jedovaté. Slouží také jako abrazivum a k barvení.\n\nPřesličky jsou vytrvalé, drobné nebo rozměrné byliny s podzemním oddenkem. Největším druhem je jihoamerická přeslička \"Equisetum giganteum\", dorůstající výšky až 5 metrů (výjimečně až 8 metrů) a tloušťky stonku až 2 cm. Rovněž druh \"Equisetum myriochaetum\" dorůstá až 4 metrů. Z evropských druhů dosahuje největší výšky (okolo 2 metrů) přeslička největší. Oddenek přesliček je větvený a plazivý nebo řidčeji přímý či vystoupavý, článkovaný. Pravé kořeny chybějí, z odddenku v vyrůstají v uzlinách rhizoidy. Nadzemní lodyha je vytrvalá nebo jednoletá, vzpřímená, větvená nebo nevětvená, s okrouhlým průřezem. Některé druhy mají odlišné sterilní a fertilní lodyhy. Lodyha je ve středové části dutá, na povrchu pokožky často s drsnými křemičitými tělísky. Mezi nody bývá rýhovaná, pod rýhami i žebry se nacházejí vedlejší kanálky. Pokud je větvená, vyrůstají větve v přeslenech z uzlin a mají podobnou strukturu jako lodyha. Listy jsou velmi redukované, šupinovité, uspořádané v přeslenu. Ve spodní části jsou srostlé v pochvu obklopující bázi uzliny, zatímco v horní části jsou volné a tvoří zuby. Výtrusy se tvoří ve sporangiích, nacházejících se ve výtrusném klasu. U některých druhů se klas formuje na konci zelené lodyhy (přeslička bahenní, přeslička poříční, druhy podrodu \"Hippochaete\"), u jiných nejprve vyrůstá nezelená fertilní lodyha s výtrusným klasem, která se později zazelená (přeslička lesní, přeslička luční). U dimorfních druhů (přeslička rolní, přeslička největší) jsou fertilní lodyhy samostatné, po celou dobu nezelené a po vyprášení výtrusů odumírají.\n\nV životním cyklu přesliček převládá fáze diploidního sporofytu nad fází haploidního gametofytu. Vlastní rostlina přesličky představuje sporofyt, zatímco gametofyt se objevuje v podobě drobné, lupenité stélky na povrchu vlhké půdy.\n\nSpory přesliček jsou kulovité, zelené a na povrchu mají 4 až 6 páskovitých vychlípenin, zvaných haptery. Ty jsou pevně obtočené okolo spory, za zralosti a sucha se napřimují a pomáhají spoře dostat se ze sporangia. Spory se hapterami zachycují a vytvářejí shluky, což napomáhá oplození. Samčí a samičí spory mají podobný tvar i velikost (isosporie), jsou však funkčně odlišné (jednopohlavné). Z klíčící spory vyrůstá lupenitý prokel (gametofyt), který je u přesliček zelený a roste na povrchu půdy. Jeho velikost je zpravidla od několika milimetrů do jednoho centimetru, u tropických zástupců však může dosáhnout až 3,5 cm v průměru. Samčí prokly bývají menší než samičí. Na samčích proklech vyrůstají antheridia (pelatky), na samičích archegonia (zárodečníky). Z antheridií se uvolňují obrvené (polyciliátní), pohyblivé spermatozoidy, které oplodňují vajíčko v archegoniu. Podmínkou úspěšného oplodnění je dostatečná vlhkost prostředí. Oplodněním vajíčka vzniká zygota, z níž vyrůstá mladá rostlina přesličky, představující sporofyt.\n\nNa konci zelené lodyhy nebo v případě dimorfních přesliček na konci nezelené fertilní lodyhy se formuje nezelený výtrusný klas (\"strobilus\"). Ten se skládá z patrovitě uspořádaných přeslenů, složených ze stopkatých, štítovitých útvarů, známých jako sporangiofory. Sporangiofor má deštníkovitý tvar a visí na něm asi 5 až 10 sporangií, připojených ke spodní straně vrcholového štítku sporangioforu. Zprvu jsou sporangia k sobě těsně přilehlá a klas je kompaktní, za zralosti se rozvolňuje, sporangia pukají na vnitřní straně podélným švem a uvolňují haploidní spory, kterými začíná opět fáze gametofytu.\n\nRod přeslička zahrnuje v současném, širším pojetí 18 druhů. Vyskytuje se kosmopolitně téměř po celém světě s výjimkou Austrálie, Nového Zélandu a Antarktidy. Není zastoupen také v některých oblastech vlhkých tropů, jako je Amazonie nebo rovníková Afrika v okolí Guinejského zálivu. V České republice se vyskytuje 9 druhů přesliček a 3 kříženci. Mezi nejběžnější patří přeslička rolní, přeslička lesní a přeslička bahenní. V rámci Evropy se mimo druhů zastoupených i v ČR vyskytuje ještě přeslička skřípinovitá (\"Equisetum scirpoides\"), obývající sever a severovýchod kontinentu. Řada evropských druhů (přeslička bahenní, luční, rolní, poříční, lesní, různobarvá, zimní) má obrovský obtočnový areál, zahrnující také většinu temperátní Asie a severní polovinu Severní Ameriky, v některých případech i Grónsko.\nNeobvyklý areál má přeslička větevnatá, rozšířená mimo Eurasie také v tropické a jižní Africe, Madagaskaru, tropické Asii a Tichomoří. Je to jediný druh přesličky, vyskytující se v subsaharské Africe a Tichomoří (zde subsp. \"debile\"). Přeslička největší má dva poddruhy, nominátní poddruh se vyskytuje v Evropě, severní Africe a jihozápadní Asii, přeslička největší Braunova (\"E. telmateia\" subsp. \"braunii\") roste ve východní Asii a Severní Americe.\n\nV Severní Americe se mimo již zmíněných druhů s obtočnovým areálem vyskytuje ještě \"Equisetum laevigatum\" (Kanada až Mexiko) a někteří kříženci. Ve Střední a Jižní Americe rostou 4 druhy: \"Equisetum giganteum\", \"Equisetum bogotense\" a \"Equisetum myriochaetum\", z toho první dva zasahují až do Chile a Argentiny, a americký poddruh přesličky zimní \"E. hyemale\" subsp. \"affine\".\n\nPřesličky jsou živnými rostlinami housenek některých druhů můr, jako je např. šedavka luční (\"Hydraecia micacea\") nebo dřevobarvec luční (\"Xylena vetusta\"). Na oddencích přeslečky rolní se formují zásobní hlízky, které jsou v přírodě občas vyrývány prasaty.\n\nRostliny podobné dnešním přesličkám jsou známy již z karbonu a jsou řazeny do rodu \"Equisetites\". Tyto rostliny byly současníky obřích stromovitých zástupců třídy přesličky, jako jsou např. kalamity. Rozvoje pak dosáhly v raných druhohorách a později. K samotnému rodu \"Equisetum\" jsou zpravidla přiřazovány až rostliny z období třetihor, kdy již tvoří tento rod většinu fosilních přesliček a jeho zástupci jsou v každém ohledu velmi podobní dnešním přesličkám.\n\nV roce 2018 byla uveřejněna fylogenetická studie, dokládající, že druh \"Equisetum bogotense\" se odštěpil od vývojového stromu ostatních žijících přesliček již v období mezozoika a jedná se tedy o vývojově izolovaný druh, který je blíže příbuzný s některými vymřelými přesličkami než se žijícími zástupci rodu. O jeho izolovanosti svědčí i fakt, že se nekříží se žádnou z ostatních žijících přesliček.\n\nPřeslička bahenní obsahuje toxický alkaloid palustrin a je jedovatá. Byly zaznamenány otravy zvířat (zejména dobytka, řidčeji i ovcí) po požití většího množství této rostliny.\nPřesličky mohou být nebezpečné zejména pro koně, neboť obsahují enzym thiaminázu, který způsobuje nedostatek vitamínu B1 (thiaminu). Zvláště riziková je v tomto směru přeslička zimní a přeslička větevnatá. Přežvýkavci jsou vůči tomuto působení rezistentní, neboť se u nich thiamin vytváří v bachoru.\n\nRod \"Equisetum\" je jediným recentním rodem třídy přesličky.\nV současné taxonomii je tento rod pojímán široce, zatímco v minulosti byl při úzkém pojetí rodů někdy rozdělován na dva rody, \"Equisetum\" (přeslička) a \"Hippochaete\" (cídivka). Toto pojetí bylo použito např. v díle Květena ČR, zatímco v později vydaném Klíči ke květeně České republiky a checklistech české flóry je již uváděn jen rod \"Equisetum\". Oba bývalé rody jsou dále vedeny na úrovni podrodů.\n\n\nPřesličky jsou využívány v Evropě, Asii i Americe jako léčivé rostliny. V České republice se jako léčivka sbírá přeslička rolní. Nať se využívá jako součást diuretických čajů, má močopudné a svíravé účinky a staví krvácení. Zevně se používá na špatně se hojící rány, vředy ap. Působí také antibakteriálně, antiviroticky, antimykoticky a antisepticky. Vzhledem k obsahu thiaminázy se nedoporučuje její používání v těhotenství, při ledvinových a srdečních onemocněních a po dobu delší než 7 dní. Rostlina má význam také v homeopatii.\n\nPřeslička rolní poskytuje červené barvivo. Jako hlavní barvící složky obsahuje kampferol, equisetrin a apigenin. Používá se také tradičně jako abrazivum při čištění nádobí a leštění dřeva, mosazi a slonoviny.\nPodle některých zdrojů lze škrobnaté hlízy a mladé výhony přesličky poříční použít po úpravě jako potravinu.\nPro vysoký obsah křemičitých krystalů se používaly sušené nebo čerstvé přesličky na čištění nádobí nebo byly používány truhláři na jemné broušení dřeva nebo kovu, kdy se přesličky usušily a svázaly do svazku. Svazek se z jedné strany seřízl a dřevo se brousilo vzniklou čelní stranou svazku. Toto použití dodnes přetrvává u některých hudebníků, kteří přesličkou leští dechové nástroje (např. hoboj, klarinet). Severoameričtí indiáni, například Lakotové, si vkládali do mokasínů sušené přesličky, aby tím zabránili pocení nohou, jejich zápachu a plísňovým chorobám.\n\nSubg. \"Equisetum\"\n\nSubg. \"Hippochaete\"\n\n\n\n\n\n"}
{"id": "147587", "url": "https://cs.wikipedia.org/wiki?curid=147587", "title": "Élektryón", "text": "Élektryón\n\nÉlektryón (latinsky \"Electryon\") byl v řecké mytologii syn hrdiny Persea a jeho manželky Andromedy. Byl králem v Argolidě.\n\nByl otcem Alkmény, budoucí matky hrdiny Hérakla, jehož otcem byl nejvyšší bůh Zeus. Élektryón sám se však potěšení ze slavného vnuka nedočkal.\n\nStalo se, že se spojily dvě skupiny zlodějů dobytka a ukradli Élektryonova stáda. Přitom zahynulo osm jeho synů. Když král vytáhl na trestnou výpravu, spravoval jeho zemi synovec z Troizény Amfitryón. Jemu král sliboval, že bude-li výprava úspěšná, dostane královskou dceru Alkménu za ženu. Amfitryón zatím zaplatil za ukradená stáda výkupné a když se král Élektryón vrátil z výbojů, dostali se do sporu, zda je správné vyplatit kradený dobytek. Amfitryón se rozčílil, mrštil kyjem po jedné z krav, kyj udeřil krávu do rohů a odrazil se tak nešťastně, že poblíž stojícího Élektryóna zabil.\n\nPo této nešťastné náhodě Amfitryóna vyhnal z Argolidy bratr zabitého krále Sthenelos. S ním odešla i Alkména, uprchli do Théb, kde král Kreón očistil Amfitryóna z viny za zabití. Později se stal nástupcem na královském trůnu v Tírynthu.\n\n"}
{"id": "147596", "url": "https://cs.wikipedia.org/wiki?curid=147596", "title": "Ghághra", "text": "Ghághra\n\nGhághra nebo Gogra ( , , [Karnali]) je řeka v Tibetské autonomní oblasti v ČLR, v Nepálu a ve státě Uttarpradéš v Indii. Je levým nejvodnatějším přítokem Gangy. Je 950 km dlouhá.\n\nPramení na jihu Tibetské náhorní plošiny. Hluboko zaříznutou dolinou protíná Himálaj pod názvem Karnali. Na dolním toku teče Indoganžskou rovinou\n\nZdroj vody je smíšený sněhovo-ledovcový a dešťový. Na jaře a v létě voda stoupá. Dochází ke katastrofálním povodním.\n\nSplavná je od města Ajódhja. Využívá se na zavlažování. Na dolním toku leží město Fajzabad.\n"}
{"id": "147597", "url": "https://cs.wikipedia.org/wiki?curid=147597", "title": "Ífiklés", "text": "Ífiklés\n\nÍfiklés (latinsky \"Iphiclus\") byl v řecké mytologii syn tírynthského krále Amfitryóna jeho manželky Alkmény. \n\nByl nevlastním bratrem největšího hrdiny řeckých mýtů Hérakla, jehož otcem byl nejvyšší bůh Zeus. Ten svedl Alkménu tak, že na sebe vzal podobu jejího manžela. \n\nÍfiklés byl jedním z účastníků honu na kalydónského kance. \n\nMěl tři syny, z toho dva starší mu zabil Héraklés, když na něj bohyně Héra seslala šílenství. Nejmladší syn Ioláos se stal později Héraklovým přítelem a také manželem Héraklovy první ženy Megary. Pomáhal Héraklovi v plnění druhého úkolu, v boji s lernskou Hydrou. \n\n"}
{"id": "147599", "url": "https://cs.wikipedia.org/wiki?curid=147599", "title": "Gabriele Amorth", "text": "Gabriele Amorth\n\nGabriele Amorth, SSP (1. května 1925 Modena – 16. září 2016 Řím) byl italský římskokatolický kněz a jeden z nejznámějších exorcistů své doby. Z pověření vikáře Uga Polettiho vykonával službu exorcisty v římské diecézi.\n\nVystudoval práva a byl členem Společnosti svatého Pavla. Jako žurnalista byl známý četnými články ve \"Famiglia Cristiana\" a řízením měsíčníku \"Madre di Dio\". Byl členem Mezinárodní papežské mariánské akademie a zakladatelem Mezinárodní asociace exorcistů.\n\nVydání jeho knih o exorcismu bylo významným milníkem jak pro literární historii, tak pro vnímání exorcismu veřejností, šlo totiž o první literární díla věnující se exorcismu hlouběji určená pro veřejnost vůbec.\n\n"}
{"id": "147600", "url": "https://cs.wikipedia.org/wiki?curid=147600", "title": "Království Ťin", "text": "Království Ťin\n\nKrálovství Ťin () bylo v letech 746 až 403 př. n. l. jedním z nejsilnějších států období čínských dějin známého jako období Jar a podzimů. \n\nLeželo v oblasti dnešní provincie Šan-si Čínské lidové republiky. Ťin založil Tchang Šu-ju, potomek královské dynastie Čou. Na konci Období Jara a Podzimu se Ťin rozdělilo na tři samostatné státy: Chan, Čao a Wej. Toto rozdělení se někdy označuje také jako začátek Období válčících států; všechny tři totiž v tomto období hrály důležitou roli.\n\n"}
{"id": "147601", "url": "https://cs.wikipedia.org/wiki?curid=147601", "title": "Ťin", "text": "Ťin\n\nŤin je čínský pojem, který může označovat:\n\n\n"}
{"id": "147605", "url": "https://cs.wikipedia.org/wiki?curid=147605", "title": "Wilson Phillips", "text": "Wilson Phillips\n\nWilson Phillips byla americká pěvecká kapela (1990 - 2004) ve složení Carnie Wilson,\nWendy Wilson a Chynna Phillips. Během svého působení docílili čtyř nominací Grammy, dvě American Music Award a jedné Billboard Music Award.\n\n"}
{"id": "147615", "url": "https://cs.wikipedia.org/wiki?curid=147615", "title": "Tečnový čtyřúhelník", "text": "Tečnový čtyřúhelník\n\nČtyřúhelník, kterému je možné vepsat kružnici, označujeme jako tečnový.\n\nJeho strany jsou tečnami vepsané kružníce.\n\nČtyřúhelník je tečnový, právě když má stejné součty délek protilehlých stran,\n\nZavedeme-li poloviční obvod\n\npak pro obsah tečnového čtyřúhelníku platí\n\nkde formula_4 je poloměr vepsané kružnice.\n\nZ definice je tečnovým čtyřúhelníkem každý dvojstředový čtyřúhelník.\n\nKaždý čtverec, kosočtverec či deltoid je souměrným tečnovým čtyřúhelníkem.\n\n"}
{"id": "147616", "url": "https://cs.wikipedia.org/wiki?curid=147616", "title": "Der ewige Jude", "text": "Der ewige Jude\n\nDer ewige Jude (česky Věčný žid) je německý antisemitský propagandistický černobílý film ze září roku 1940.\n\nFilm, koncipovaný jako dokument, podněcuje nenávist proti Židům, které zobrazuje jako sociální parazity s destruktivním vlivem na společnost, jak ve světě, tak především v Německu.\n\nFilm pro D.F.G vyrobil a režíroval Fritz Hippler. Délka filmu je 1 hodina a 5 minut.\n\nFilm začíná titulkem: „Civilizovaní Židé, které v Německu známe, nám však dávají neúplný obrázek jejich pravého rasového charakteru. Tento film ukazuje skutečné záběry polských ghett. Ukazuje nám Židy, jak skutečně vypadají, než se skryjí za masku civilizovaných Evropanů.“\n\nHlavní a nejdelší část \"Věčného Žida\" popisuje Židy z hlediska jejich typického povolání, náboženství a víry, vzdělávání a celkové nátury. Vyprávěné slovo je podloženo záběry Židů z polského (pravděpodobně varšavského) ghetta (získanými po invazi do Polska).\n\nVypravěč zde Židy portrétuje jako špínu a nákazu, jež se šíří světem a parazituje na práci německého lidu. Například uvádí, že zatímco německý národ vyrábí a tvoří nové hodnoty, Židé nevytvářejí žádné hodnoty, štítí se práce a uchylují se pouze k překupnictví a obchodu, který jim vzkvétá na úkor živořících Němců. Zmíní se i o Židech, kteří pohádkově zbohatli, údajně díky lichvě a podvodům, v době krize a pádivé inflace Výmarské republiky, zatímco většina Němců živořila.\n\nProstřední část pojednává o původu Židů a jejich rozšíření do světa. Židy zde zobrazuje téměř jako agenty, kteří odhodí své rozpoznatelné zevnějšky (kaftan, plnovous a typické lokny na spáncích) a jmou se infiltrovat oblasti jejich zájmu v civilizovaném světě. Zmiňuje zde některé významné židovské figury, jež se dostaly do vlivných a významných pozic v obchodu a politice v Evropě a Americe. Zvláštní část je věnována mezinárodním židovským bankéřům a speciálně rodině Rothschildů.\n\nNásleduje blok věnující se invazi kultury a umění Židů do světové domény. Film si zde vybírá příklady židovských umělců či avantgardních moderních stylů posledních několika let, které líčí jako primitivní a nečisté a tvrdí, že hyzdí dosavadní ideál krásy.\n\nPoté si film vytyčí za cíl porozumět výchově, vzdělávání a náboženství Židů. V této části shrnuje, jaké výchovy a náboženského vzdělání se dostává typickému ortodoxnímu Židovi, od útlého mládí až do dospělosti.\n\nK závěru je nadnesena i otázka práv zvířat – konkrétně se film staví proti krutým způsobům jejich zabíjení Židy – košer příprava (kterou Hitler zakázal krátce po nástupu k moci v roce 1933).\n\nPoslední část je koncipována jako „řešení problému“ a vykresluje rázné nacionálně socialistické Německo v čele s Adolfem Hitlerem ve svém údělu vypořádat se s „věčným Židem“. Končí záběry z Říšského sněmu a úryvkem projevu Adolfa Hitlera.\n\nProjev následuje bouřlivý potlesk a vzápětí rozzářené tváře mladých Němců, kteří zajisté vyvinou to největší úsilí pro znovusjednocení německého ducha a rasy.\n\nFilm se tváří jako objektivní dokument, ale ve skutečnosti se jedná o propagandu, jejichž prostředků v hojné míře používá – od zmanipulovaných skutečností, přes polopravdy až po tvrzení, která se nezakládají na pravdě zcela.\n\nK podpoření tvrzení filmu je podřízena jak obraz, tak hudba. Například, pro vyobrazení pracovitých Němců zní budovatelská a optimistická hudba, při zobrazení Židů pak hudba dramatická až děsivá. Pasáž o šíření Židů do světa je ve filmu srovnána s šířením krys, která následuje hned za ní. Záběry krys se pak objeví, zatímco vypravěč mluví o škodách a škodění, nákaze a infekčních chorobách.\n\n\"Věčný Žid\" na několika místech srovnává Židy a Němce. Například mluví o podílu Židů v německé populaci (1 %) v kontrastu s podílem mezi státními žalobci (15 %), soudci (23 %), právníky (49 %), doktory (52 %) a obchodníky (60 %); nebo o příkrém nepoměru v průměrném příjmu mezi Němci (810 marek) a Židy (10 000 marek). Porovnává německou náturu vytvářet hodnoty s židovskou náturou hromadit bohatství na úkor ostatních. Zmiňuje se o lichvě, díky které měli někteří Židé dosáhnout závratného bohatství v dobách krize a živoření pro všechny ostatní. Těmito prostředky má podpořit svár ne-li přímo nenávist mezi těmito dvěma skupinami.\n\nFilm též obratně volí slova. Někde používá eufemismy (např. invazi do Polska zmiňuje jako „polní tažení“, doslova na začátku filmu zazní \"\"Der Feldzug in Polen hat uns die Gelegenheit gegeben...\"\"), naopak, na vhodných místech nenápadně přidává citově zabarvená slova nebo obraty, která mají za úkol podvědomě manipulovat mínění jednotlivce i veřejnosti.\n\nTypicky pro filmy tohoto typu a období, často mluví o rase, její čistotě či naopak „znečištění“, které pro ni „věčný Žid“ představuje, což podtrhuje jejich více či méně skrytý rasismus. Z jiné věty z \"Věčného Žida\", konkrétně: „S nimi [s Židy] sobectví jednotlivce není službou vyššího společného cíle,“ se dá identifikovat myšlenka fašismu a korporativismu, který zcela upřednostňuje zájem vyššího celku (státu) nad zájmy jednotlivce.\n\nPosledních několik záběrů mladých německých mužů, pochodujících vojáků a nacistických vlajek, působící na city pro znovusjednocení a semknutí Němců, a jsou vizuálně velmi podobné filmům Leni Riefenstahlové ze stejné doby.\n\n"}
{"id": "147617", "url": "https://cs.wikipedia.org/wiki?curid=147617", "title": "Chalífát", "text": "Chalífát\n\nChalífát znamená vládu chalífy, hlavy \"ummy\", muslimské obce. Původně to byla nejen náboženská instituce, ale i státní útvar zahrnující prakticky veškerá území ovládaná muslimy. Vznikl 9. června 632, když se Abú Bakr stal prvním chalífou. Zanikl 10. února 1258 dobytím Bagdádu mongolskými vojsky. Jako duchovní instituce byl obnoven 9. června 1261 v Egyptě a zrušen 3. března 1924 v Turecku poté, co dynastie Osmanů, na kterou mezitím funkce chalífy přešla, ztratila svou politickou moc. (Hidžázský vládce Husajn ibn Alí al-Hášimí se sice ještě pokusil využít uprázdněného trůnu a prohlásil se téhož roku chalífou a králem Arabů, ale ani jeden z těchto jeho nároků nebyl arabskou veřejností uznán.)\n\nV polovině 8. století, kdy dosáhl svého největšího územního rozmachu, sahal chalífát od Pyrenejského poloostrova přes severní Afriku a Blízký východ až k řece Indu. Už v prvních letech své existence dokázal zcela dobýt Sásánovskou říši v Persii a Byzantskou říši připravil o většinu jejích území v Africe a Asii.\n\nZa soudobý ekvivalent chalífátu zaměřený na náboženskou koordinaci muslimských států a ochrany zájmů muslimů může být považována Organizace islámské spolupráce, vzniklá v roce 2011 přejmenováním z Organizace islámské konference, založené v Maroku roku 1969. K myšlence chalifátu se také v průběhu 20. století hlásily radikální muslimské skupiny z Indie, Iráku, Pákistánu a Afghánistánu.\n\n\"Články o jednotlivých chalífech tohoto období naleznete na stránce volení chalífové.\"\n\nJiž v den smrti proroka Mohameda 8. června 632 se jeho blízcí spolupracovníci Umar ibn al-Chattáb, Abú Ubajda a Abú Bakr rozhodli rázným vystoupením zabránit hrozícímu rozpadu muslimské obce. Umar využil zmatku, který vznikl po prorokově smrti mezi medínskými kmeny při dohadování o jeho nástupci a holdoval Abú Bakrovi jako novému vůdci muslimů. Většina obce se k němu přidala a odpůrci byli nuceni se podřídit. Následují den 9. června 632 přijal Abú Bakr oficiální hold. Tím byla také stanovena základní pravidla pro nástupnictví ve funkci chalífy. Funkce se stala volenou, s omezením na příslušníky kmene Kurajšovců. Následující volby provádělo již jen několik význačných jedinců, kteří se obvykle řídili přáním předchůdce. Tak mohly vzniknout dynastie Umajjovců a Abbásovců. Hold věřících stvrzující volbu se stal pouhou formalitou.\n\nUž první volba chalífy nesla v sobě známky budoucího rozkolu v muslimské obci. Další uchazeč Alí ibn Abí Tálib, prorokův bratranec a manžel jeho dcery Fátimy, byl zcela pominut. Později sice Abú Bakra jako chalífu uznal, svých nároků se však nikdy nevzdal. V dalších letech to vedlo k rozkolu uvnitř muslimské obce a jejímu rozpadu na sunnitskou a šíitskou část.\n\nPrvní vojenské akce nově vznikajícího státu se svým charakterem podobaly spíše loupežným nájezdům jaké arabské kočovnické kmeny podnikaly už v minulosti. Muslimské oddíly pronikaly do bohatých území v Sýrii, Palestině a Mezopotámii, která s výjimkou opevněných měst vyplenily. Jednotná organizace, schopní velitelé a vnitřní problémy zemí, proti nimž útočili, dovedly muslimy během několika let k překvapivě velkým vojenským úspěchům. Z původních nájezdů se stalo systematické dobývání nových území. V letech 633–637 ovládli byzantská území v Sýrii a Palestině, pouze Jeruzalém odolával do roku 638 a přístav Caesarea Maritima do roku 640. V roce 639 zaútočili na Egypt, roku 642 dobyli Alexandrii a v následujícím roce už ovládali celou zemi. Jejich další postup na západ zastavily v severní Africe berberské kmeny. Po vítězství v Sýrii a Palestině mohl medínský chalífa nasadit mnohem větší vojenské síly proti Sásánovské říši. Jeho vojska vtrhla roku 637 do Mezopotámie a obsadila ji včetně Ktésifóntu, sídelního města Sásánovců. V roce 641 obsadili muslimové po bitvě u Nihávandu Írán, kde jim ještě po nějakou dobu odolávala opevněná města a nepřístupné horské oblasti. Tím v podstatě skončilo první období arabských výbojů. V bojích s Byzantskou říší Arabové nadále pokračovali.\n\nZa vlády třetího voleného chalífy Uthmána už muslimové v dalších výbojích na souši téměř nepokračovali. Byli ale nuceni osvojit si nový způsob boje. Středozemní moře stále ještě ovládalo silné byzantské loďstvo, které útočilo na pobřeží Sýrie a Egypta. V roce 645 dokonce Byzantinci nakrátko znovu ovládli Alexandrii. To muslimy donutilo postavit v Alexandrii vlastní loďstvo. Staviteli těchto lodí a námořníky na nich byli podrobení křesťané, muslimové tvořili pouze vojenskou posádku. Také na moři dosáhli brzy výrazných vojenských úspěchů. V roce 649 dobyli Kypr a v následujících letech útočili i na další středomořské ostrovy.\n\nZvětšující se rozsah území, která chalífát dobyl a okupoval, si vyžádal také rozsáhlé organizační změny ve správě státu. Zahájil je chalífa Umar ibn al-Chattáb roku 638 při své cestě do Sýrie. Na okupovaných územích byli vojenští velitelé nahrazeni místodržícími, kteří zastupovali chalífu nejen ve věcech vojenských, ale i náboženských a soudních. Muslimové se v této době nesnažili obrátit místní obyvatelstvo na islám. Starší náboženství byla tolerována. Cílem bylo naopak vytvořit z muslimů vládnoucí vrstvu obyvatelstva. V této době také začala postupná arabská kolonizace těchto území. Protože kočovníci uvyklí životu ve stepi špatně snášeli život ve městech, usazovali se v táborech na rozhraní stepi a kulturních oblastí. Tak vznikla města Kúfa a Basra v Iráku, nebo Fustát, dnešní Káhira v Egyptě. Do samosprávy místních obyvatel muslimové prakticky nezasahovali. Stejně tak převzali i byzantskou, případně sásánovskou státní správu, včetně daňové soustavy, úřadů a úředníků. Muslimové sami měli vůči státu dvě povinnosti, vojenskou službu a placení náboženské daně, zakátu. Movitý majetek získaný výboji byl rozdělen mezi stát a muslimy, kteří se jich účastnili. Půda byla prohlášena za společný majetek dobyvatelů a ponechána k užívání původním majitelům, kteří z ní platili nájem. Pro správu takto získaných prostředků byl v Medíně zřízen zvláštní úřad. Ten je rozděloval podle pevně stanoveného seznamu mezi muslimy, kteří na ně měli nárok. Snaha chalífy zdůraznit výlučnost islámu vedla k vypovězení židů a křesťanů z Arabského poloostrova a k zavedení nového kalendáře, hidžry.\n\nZa vlády chalífy Uthmána došlo k vytvoření pevné podoby koránu, která je užívána dodnes a uznávána jak sunnity, tak šíity. Aby zabránil sporům o interpretaci prorokových zjevení, do té doby přenášených ústní tradicí a zapsaných v několika neúplných sbírkách, rozhodl chalífa o vytvoření komise pro správné znění koránu. Touto komisí vytvořený text byl pak rozeslán do všech částí říše, kde nahradil stávající sbírky. Ty nechal chalífa zničit.\n\nPo ukončení první fáze arabských výbojů za vlády chalífy Uthmána došlo k vyvrcholení vnitřních rozporů dlouhodobě se hromadících v islámské společnosti. Bohatství plynoucí z válečné kořisti a zisky z dobytých území výrazně změnily způsob života Arabů. K tomu přispělo i to, že se zblízka seznámili s vyspělou byzantskou a perskou kulturou. Rozmařilý světský život se dostával do rozporu s přísnými náboženskými zásadami islámu. Vznikalo tak napětí mezi nábožensky zanícenými muslimy a těmi, kdož přijali islám spíše z důvodu osobního prospěchu. V této době příslušníci kurajšovského rodu Umajjovců, z něhož pocházel chalífa Uthmán, ovládli všechna důležitá místodržitelství. Především v Egyptě a v oblasti dnešního Iráku sílil odpor proti chalífovi. Naopak Sýrie, kde byl místodržícím oblíbený umajjovec Mu‘ávija, mu zůstala věrná. V příštích letech došlo k definitivnímu rozštěpení islámu na část sunnitskou, přesvědčenou, že chalífou má být příslušník kmene Kurajšovců, a šíitskou, která toto právo přiznává pouze Alímu a jeho potomkům. Počátkem roku 656 přitáhl z Egypta do Medíny ozbrojený zástup a při následujících událostech byl chalífa Uthmán ibn Affán zabit ve svém domě. Vzbouřenci si vynutili volbu Alího ibn Abí Táliba novým chalífou. Tomu se ale nepodařilo získat kontrolu nad říší. Otevřeně na odpor se mu postavil především syrský místodržící Mu‘ávija, který se jako příbuzný zavražděného Uthmána odvolal na právo krevní msty. Boje trvaly až do roku 661 kdy byl Alí zavražděn přívržencem sekty cháridža, která se původně odštěpila z řad jeho příznivců. Alího syn al-Hasan ibn Alí neměl o politiku zájem, dohodl se s Mu‘ávijou a funkce chalífy se vzdal. V létě roku 661 se chalífou stal Mu‘ávija, první z dynastie Umajjovců.\n\nHospodářství zemí spravovaných chalífátem se opíralo o výkonné zemědělství poskytující bohaté výnosy, provozované ve vhodných krajinách i s použitím vyspělé agrární techniky (sítě závlahových kanálů). Sjednocení rozsáhlého území pod jednou vládou usnadňovalo přirozeně šíření hmotných i duchovních statků, jímž získávala i křesťanská Evropa. Zemědělci islámských zemí tak Evropanům zprostředkovali znalost takových plodin jako např. špenátu, rýže, bavlny, melounu, cukrové třtiny, citronu či pomeranče.\n\nPřebírání umu podrobených národů a jeho široké uplatnění se projevilo i v řemesle, kupř. v textilní (hedvábí a brokáty) či kožedělné výrobě, zhotovování elegantní glazované keramiky nebo v šíření papíru (u muslimů od 9. století). Velmi výrazně se v muslimy řízených zemích uplatnil obchod po souši i po moři. Na dobře zásobených a pečlivě spravovaných trzích muslimských měst se objevovalo zboží dovážené z území sahajících od Pobaltí a Skandinávie po pralesy tropické Afriky a od atlantických ostrovů až po Čínu. K usnadnění obchodního podnikání bezpochyby vedla i mincovní reforma chalífy Abdalmalika (685–705), který nařídil ražbu zlatých dinárů a stříbrných dirhamů jednotné váhy.\n\"Články o jednotlivých chalífech tohoto období naleznete na stránce Umajjovci.\"\n\n\"Články o jednotlivých chalífech tohoto období naleznete na stránce Abbásovci.\"\n\n\"Články o jednotlivých chalífech tohoto období naleznete na stránce Abbásovci.\"\n\n\"Články o jednotlivých chalífech tohoto období naleznete na stránce Osmani.\"\n\nPo pádu umajjovské dynastie založil jeden z jejích členů Abdurrahmán I. v roce 756 na Pyrenejském poloostrově Córdobský emirát, stát prakticky nezávislý na centrální moci abbásovských chalífů. Jeho potomci užívali v letech 929–1031 titul chalífa.\n\n\n"}
{"id": "147620", "url": "https://cs.wikipedia.org/wiki?curid=147620", "title": "Agamemnón", "text": "Agamemnón\n\nAgamemnón (řecky Ἀγαμέμνων, latinsky \"Agamemnon\") je v řecké mytologii mykénský král a vrchní velitel achajských vojsk v trojské válce. Byl synem krále Átrea a jeho manželky Áeropé.\n\nAgamemnón se narodil v Mykénách, kde po smrti krále Eurysthea, který neměl potomky, se trůnu zmocnil jeho otec Átreus. Agamemnón a jeho mladší bratr Meneláos žili odmala v podivném prostředí krutých rodinných vztahů, bojů o moc, intrik a násilností, které byly na denním pořádku mezi králem Átreem a jeho bratrem Thyestem. Agamemnón v útlém věku byl\nsvědkem odporného zločinu, který spáchal Átreus na Thyestových synech Pleisthenovi a Tantalovi. Později byl i u toho, když Thyestův syn Aigisthos zákeřně zavraždil jeho otce Átrea.\n\nPoté se stal Thyestes mykénským králem a Agamemnón i Meneláos museli uprchnout a našli útočiště ve Spartě u krále Tyndarea. Jakmile se však naskytla příležitost, Agamemnón se vrátil, zabil Thyesta, a tak pomstil otcovu smrt.\n\nPoté se prohlásil za mykénského krále. Po několika letech byl jedním z nejbohatších a nejvlivnějších achajských vládců. Udržoval s nimi přátelské vztahy, dokonce se smířil i s vrahem svého otce Aigisthem. Mykény vzkvétaly, byly proslulé jako „\"Mykény bohaté zlatem\"“.\n\nDařilo se mu všechno. Oženil se s dcerou krále Tyndarea Klytaimnéstrou a měli spolu čtyři potomky: syna Oresta a dcery Élektru, Ífigeneiu a Chrýsothemis. Žil klidným a spokojeným životem, přece mu však něco chybělo – vojenská sláva.\n\nTo se však mělo také změnit. Mykény vzrušila zpráva, že trojský princ Paris unesl krásnou Helenu, manželku Agamemnónova bratra Meneláa. Ten se vypravil do Mykén, aby mu bratr pomohl dostat manželku zpátky. Helena byla nejkrásnější ze všech žen, byla dcerou nejvyššího boha Dia. Paris ji unesl, když byl ve Spartě na návštěvě, a navíc vzal také Meneláovu pokladnici. To byla těžká urážka a trest musel následovat.\n\nNa Agamemnonovu radu se Meneláos vypravil do Tróje s ithackým králem Odysseem, aby o vyřízení jednali s trojským králem Priamem, Paridovým otcem. Jednání však k cíli nevedla, protože Paris byl ochoten vrátit pokladnici, nikoliv však Helenu. Když Řekové pohrozili válkou, ani to s Trójany nepohnulo. Nato Agamemnón vyzval achajské krále a vládce, aby pomohli pomstít urážku.\n\nTak velká vojenská výprava byla příslibem značné kořisti a ještě větší slávy, brzy se v přístavu Aulida v Bojótii shromáždilo 1186 lodí a sto tisíc mužů, odhodlaných vyplout k břehům Tróji. Protože bylo naprosté bezvětří, lodě nemohly vyplout. Proslulý věštec Kalchás vysvětlil, že je to trest bohyně Artemis za to, že Agamemnón zabil její laň. A že se král může vykoupit obětováním vlastní dcery Ífigeneie. A Agamemnón to bez většího zaváhání udělal. Poté loďstvo vyplulo a dosáhlo trojského pobřeží, kde i proti silné obraně vedené královským synem Hektórem dokázalo vylodit. Mohutné městské hradby však Řekové nezdolali.\n\nAgamemnón nechal vybudovat velký tábor, z něho pak byly podnikány stále nové útoky proti městu, ale celých devět let nebylo dosaženo úspěchu.\n\nV desátém roce obléhání Tróje už Řekové byli nespokojení, toužili po návratu domů. Čekání na kořist a slávu se zdálo být marné. A tehdy došlo ke sporu vrchního velitele řeckých vojsk krále Agamemnona a nejstatečnějšího achajského bojovníka Achillea. Bylo to pro krásnou ženu. Achilleus, který pořádal výbojné výpravy do okolí pro potraviny a kořist, na jedné z výprav dobyl město Théby v Mýsii a přivezl do tábora mimo jiné také krásnou zajatkyni, dceru Apollónova kněze Chrýsa, dívku Chrýseovnu. Při dělení kořisti poté připadla Agamemnónovi. Když druhý den její otec přišel pro svou dceru a nabízel vysoké výkupné, král nesouhlasil a Chrýsa vyhnal. Potupený otec prosil o pomoc boha Apollóna a ten po dalších devět dnů zasypával achajský tábor morovými střelami.\n\nVojáci umírali a když Agamemnón nic neřešil, svolal Achilleus sněm. Dali slovo věštci Kalchásovi a ten sdělil, že Apollónův hněv lze usmířit jedině vrácením Chrýseovny otci, a to zcela bez výkupného, navíc s omluvou. Agamemnón vztekle odmítal, nakonec však musel ustoupit a dal si podmínku, že náhradou musí dostat jinou zajatkyni. A vybral si milenku Achilleovu, krásnou Bríseovnu. Achilleus se rozhodnutí podřídil, ale prohlásil, že dokud se mu achajci i s velitelem neomluví, nebude bojovat.\n\nI když jeho vlivní přátelé mu domlouvali, neustoupil a armáda se dostala do velkých potíží. Trójané proti vojsku bez Achillea rázně útočili, přinutili ho ustoupit a připravovali zničující úder. Agamemnón nabídl Achilleovi smír, ten ale odmítl. Řecká vojska musela ustoupit až k moři, jakkoliv bojovala statečně. Když byl raněn i sám Agamemnón, vyzval vojsko k ústupu, pro záchranu vlastních životů. A potom došlo k obratu.\n\nJakmile Achilleus uviděl, že Trójané zapalují jejich lodě, dovolil nejlepšímu příteli Patroklovi obléci si jeho zbroj a postavit se do čela vojska. Jakmile Trójané uviděli\nAchilleovu zbroj, propadli panice a dali se na ústup. Patroklos byl v lítém boji zabit. Poté se Achilleus vrátil do boje, v němž byl později před branami Tróje zabit.\n\nTrója nakonec byla dobyta lstí, když Řekové postavili obrovského dřevěného koně, v něm se ukryla skupina bojovníků. Agamemnón spálil tábor a s loďstvem se ukryl za blízkým ostrovem. Trójané zatím vtáhli koně za městské hradby. Řekové v noci vyskákali ven, otevřeli zevnitř městské brány a dali znamení vojskům. Ráno z hrdé výstavné Tróje zbývaly jen doutnající trámy a trosky.\n\nS bohatou kořistí odplouvali Řekové zpět do své vlasti. Agamemnón se jako velký vítěz vrátil do svých Mykén a hned obětoval bohům. Na pobřeží zapálil hranici, aby jeho manželka Klytaimnéstra věděla, že se vrací. Nečekala však na něj sama - v nepřítomnosti krále ji svedl králův bratranec Aigisthos a teď spolu připravovali plán, jak se Agamemnóna zbavit. Aigisthos\nho pozval do hodovní síně a když se hodovalo, dal znamení ukrytým vojákům, kteří ho i s jeho družinou surově zavraždili. Podle Homérových slov „\"jako býka u žlabu\"“. Aigisthos dal mrtvého krále pohřbít, oženil se s jeho vdovou a prohlásil se za mykénského krále.\n\nKrálovrah Aigisthos vládl nad Mykénami jenom sedm let. Poté se vrátil Agamemnónův syn Orestés, kterému se s pomocí sestry Élektry a staré chůvy podařilo z Mykén uprchnout. Nyní se nepoznán vrátil a probodl Aigistha mečem a stejně potrestal i svou zrádnou matku.\n\n\n"}
{"id": "147624", "url": "https://cs.wikipedia.org/wiki?curid=147624", "title": "Webová kamera", "text": "Webová kamera\n\nWebová kamera (běžně nazývána webkamera, hovorově také \"webka\" nebo \"kamerka\") patří do počítačových vstupních zařízení, podobných fotoaparátu, kameře či skeneru. Pořizuje obraz, který většinou promítá na internet. Díky tomu je aktuální záběr dostupný uživateli na počítači s připojením k internetu kdekoliv na světě. Provozovatel s rychlým internetovým připojením může umožnit i častější snímání (a odesílání) snímků a uživatel může tyto obrázky sledovat plynule (jako video).\n\nS nízkou cenou nastal jejich rozmach a mnoho dnešních domácích uživatelů i firem proto webkamery používá jak pro obrazovou komunikaci, tak pro ochranu majetku či osob.\n\nMnoho měst, obcí, kulturních a sportovních areálů, ale i jednotlivců zpřístupnilo své webkamery široké veřejnosti a tím podpořilo především turistický ruch.\n\nPřínosem pro veřejnost je využití webkamer na důležitých dopravních tepnách, dálnicích a ulicích, kde každý řidič může sledovat aktuální stav dopravy takřka on-line. Zajímavým využitím je jejich umístění zejména na horách, tedy neustálé a hlavně aktuální monitorování sněhu.\n\nPrvní použití webové kamery se datuje do roku 1991, kdy byla umístěna v „Trojan room“, oddělení počítačových věd Cambridge University a směřovala na kávovou konvici. Webová kamera fungovala až do 22. srpna 2001, kdy byla nakonec vypnuta. Poslední obraz pořízený touto kamerou je stále možné vidět na domovských webových stránkách Cambridge University. Nejstarší dosud fungující webovou kamerou je FogCam v San Francisco State University, která běží nepřetržitě od roku 1994.\n\nJedno z nejvíce známých webkamerových míst pro širokou veřejnost bylo JenniCam, fungující od roku 1996, které nabízelo uživatelům\ninternetu pozorovat život jejich jmenovců, podobně jako v televizní reality show Big Brother, která byla zahájena o 3 roky později.\nJeště dříve, internetové stránky Justin.tv předvedly plynulé video a audio přenos z mobilní kamery připevněné na hlavě místní hvězdy.\nDalší kamery byly umístěny na mostech, veřejných prostranstvích a ostatních místech a jejich obraz byl k dispozici na veřejné\nwebové stránce s původním konceptem „webcam“. Od té doby začaly vznikat podobné webové stránky, které poskytovaly tisíce živých video přenosů\nnebo aktuálních statických snímků z různých míst na Zemi, což umožnilo mnohým uživatelům vidět aktuální pohled na tisíce kilometrů vzdálené místo.\n\nNa přelomu století, výrobci počítačového hardwaru začali vestavovat webové kamery přímo do notebooků a obrazovek stolních počítačů, čímž se\neliminovala nutnost použití externí USB nebo Firewire kamery. Postupně se webkamery více využívaly pro komunikaci mezi dvěma nebo několika\nmálo lidmi, než pro poskytnutí pohledů na webových stránkách pro veřejné návštěvníky.\n\nNově byla také přidána možnost webové kamery do instant messaging, textové chatové služby, jako je například AOL Instant Messanger. One-to-one živá videokomunikace přes internet nyní dosáhla milionu stálých PC uživatelů po celém světě. Zlepšení kvality obrazu pomohlo webovým kamerám postupně pronikat do tradičních systémů pro video konference. Nové funkce, jako je automatické ovládání osvětlení, real-time rozšíření (retušování, vyhlazování vrásek a vertikální roztažení), automatické sledování obličeje a automatické ostření, pomáhají uživatelům tím, že podstatně usnadňují jejich užívání, což dále navyšovalo popularitu webových kamer.\n\nFunkce a výkon webových kamer se může lišit podle jednotlivých programů, počítačových operačních systémů a také podle možností počítačových procesorů. Například, vysoce kvalitní video bylo v podstatě k dispozici jen uživatelům některých webových kamer značky Logitech pouze v případě, že jejich počítače byly vybaveny dual-core procesory, které splňovaly určité specifikace. Podpora video hovorů byla také přidána do několika populárních instant messaging programů.\n\nNěkteré stránky s on-line televizní vysíláním využily této technologie k vytvoření Internetových televizních programů, které se soustředily kolem dvou (nebo více) lidí komunikujících mezi sebou z různých míst. Mimo jiné, používá tuto technologii k rozhovorům mezi předními novináři, vědci, bloggery a filozofy.\n\nWebkamery jsou dnes také využívány jako bezpečnostní kamery. Software umožňuje z připojených kamer k počítači sledovat pohyb a slyšet zvuk, současně i obojí zaznamenávat.\n\nV jednom dobře známém případě se stalo, že počítač odeslal nahrávku z webové kamery, na níž byl zaznamenán zloděj, který poté počítač odcizil svému majiteli. Majitel počítače tímto mohl využít nahrávku z webové kamery, na které byl zaznamenán přesný obraz zlodějovy tváře.\n\nMnoho uživatelů raději preferuje soukromé využití webkamery a většinou nestojí o to, aby webkamera plnila hlavní funkci webkamery, pro které byla webová kamera původně určena. Soukromí může být narušeno v případě, že počítač napadne potenciálně nevyžádaný software v podobě „Trojského koně“, který umožňuje hackerovi aktivovat webovou kameru bez vědomosti uživatele a poskytne mu tak živé video vysílání přímo z webkamery oběti. Proto se začaly některé starší webkamery vybavovat krytkou objektivu, která tomuto zamezovala. Většina nových webkamer má již vestavěnou LED diodu, která se rozsvítí vždy, když je webkamera aktivní.\n\nV lednu 2005 bylo možné pomocí příkazů, zveřejněných na on-line fóru, najít na vyhledávačích návod, který umožňoval tisícům uživatelů se vzdáleně připojit na on-line webové rozhraní high-end webových kamer Panasonic. Většina těchto kamer totiž fungovalo na výchozí konfiguraci, která nevyžaduje žádné přihlašovací údaje ani ověření IP adresy, což umožnilo všem takto připojeným uživatelům jejich neomezené sledování.\n\nV případu \"WebcamGate\" Robbinson v. Lower Merion School District z roku 2010, žalobci obvinili dva zaměstnance příměstské střední školy ve Philadelphii, kteří dálkově aktivovaly webkamery iSight integrované ve školních noteboocích MacBook, které studenti školy používali doma a tímto je nelegálně sledovali a porušovali jejich právo na soukromí. Nakonec bylo zjištěno, že zaměstnanci školy tímto způsobem pořídili kolem 66 000 fotografií, včetně snímků studentů ve svých ložnicích.\n\nSpeciální software může využít video záznam z webové kamery pro snadnější a rozšířené ovládání aplikací a her. Webová kamera dokáže sledovat a následně rozpoznat nejen barvy, tvary a modely, ale také obličeje a vše lze použít pro odpovídající způsob ovládání. Například pro emulaci pohybu kurzoru myši lze využít jednotný zdroj světla, kterým pohybujeme stejným způsobem, jakým bychom pohybovali myší. Stejně tak lze využít hlavovou svítilnu pro hand-free práci na počítači, což může značně zlepšit přístupnost počítače.\n\nFreeTrack je volně stažitelná aplikace určená pro sledování pohybu pomocí webové kamery pro operační systémy Microsoft Windows. Umožňuje sledovat pohyb speciálního zařízení umístěného na hlavě až do šesti stupňů neomezené pohyblivosti a předávat data dále do vstupních zařízení jako je myš, klávesnice a joystick nebo přímo hrám podporující program FreeTrack. Další variantou je komerční verze této technologie, TrackIR, která umožňuje po odstranění IR filtru využívat IR LED diody, což má za výhodu, že jsou lidskému oku neviditelné a tudíž odstraňují nevýhodu rušivých elementů.\n\nStejně tak EyeToy pro herní konzoli Sony PlayStation 2 (před 8 lety nahrazená novým modelem PlayStation 3, který využívá ekvivalent EyeToy, nazvaný PlayStation Eye) a konkurenční Microsoft Xbox Live Vision Camera a Kinect AKA \"Project Natal\" pro Xbox 360 a Xbox Live, jsou barevné digitální kamery, které se začaly využívat jako alternativní ovladač pro různé hry.\nExistují také některé jednoduché hry pro PC založené na ovládání pomocí webové kamery, které jsou k dispozici jako samostatně spustitelné aplikace nebo jako aplikace v okně webové prohlížeče využívající Adobe Flash.\n\nWebové kamery se nejčastěji skládají z objektivu, obrazového snímače a podpůrné elektroniky. K dispozici je nepřeberné množství různých objektivů, ale u klasických webových kamer se nejčastěji používal plastový objektiv s možností ručního nastavení ostření.\nU některých starších kamer se taktéž používal statický objektiv bez možnosti nastavení ostření. V dnešní době jsou již k dispozici webové kamery s automatickým ostřením a dostatečnou hloubkou ostrosti, což zaručuje optimální kvalitu videa pořízeného webkamerou. Výrobci vybavují webkamery obrazovými senzory CMOS nebo CCD, které se výhradně používaly u levných fotoaparátu, což notně neznamená,\nže webkamery vybavené obrazovým senzorem CCD budou lepší než levné fotoaparáty vybavené CMOS senzorem. Většina běžných webových kamer je schopná poskytnout video s VGA rozlišením o rychlosti 30 snímku za sekundu. Mnoho nových zařízení však může poskytnout i video v multi-megapixelovém rozlišení a některé nabízejí i vysoký počet snímků jako například PlayStation Eye, která dokáže produkovat při rozlišení 320x240 pixelů až 120 snímků za sekundu.\n\n\n"}
{"id": "147629", "url": "https://cs.wikipedia.org/wiki?curid=147629", "title": "Eulerova metoda", "text": "Eulerova metoda\n\nEulerova metoda je nejjednodušší metodou numerického řešení obyčejných diferenciálních rovnic s danými počátečními podmínkami. Publikoval ji Leonhard Euler v roce 1768. V oblasti numerické integrace lze nalézt určitou podobnost s obdélníkovou metodou.\n\nEulerova metoda vychází z rovnic pro změnu polohy \"x(t)\" a rychlosti \"v(t)\" určitého objektu. Proměnná \"a(t)\" značí zrychlení.\n\na\n\ntedy\n\na\n\nOdchylku Eulerovy metody lze nejlépe znázornit porovnáním s Taylorovým rozvojem trajektorie daného objektu. Pokud přesně známe \"x(t)\", \"v(t)\" a \"a(t)\" v čase \"t\", pak v čase \"t + h\" dává Eulerova metoda hodnotu\n\nHodnota Taylorova rozvoje je\n\nOdchylka (také \"lokální diskretizační chyba\" nebo \"chyba jednoho kroku\") Eulerovy metody je tedy dána rozdílem mezi těmito dvěma rovnicemi:\n"}
{"id": "147634", "url": "https://cs.wikipedia.org/wiki?curid=147634", "title": "Pazourek", "text": "Pazourek\n\nPazourek je tvrdá sedimentární kryptokrystalická forma křemene zařazená mezi odrůdy chalcedonu. Pazourek je obvykle tmavošedý, modrý, černý nebo temně hnědý a často se skelným vzhledem. Vyskytuje se převážně ve formě pecek (mandlí, konkrecí, uzlin) i větších objemů uvnitř usazených (sedimentárních) hornin jako jsou křídy a vápence.\n\nZpůsob vzniku pazourku není dosud jasný, i když se zdá potvrzeno, že je výsledkem chemických změn při tvorbě sedimentárních hornin pod tlakem – při procesu diageneze. Jedna teorie praví, že gelovitý křemičitý materiál vyplňuje dutiny v sedimentu a v nich “zkřemení”. To by vysvětlovalo složité tvary, ve kterých se přirozený pazourek v přírodě vyskytuje.\n\nV Evropě se nejlepší pazourek pro výrobu nástrojů vyskytuje v Belgii v Obourgu v pazourkových dolech Spiennes, v křídách na pobřeží průlivu La Manche, v Pařížské pánvi, v ložiskách na Rujáně (např. na mysu Arkona), v anglických Grimes Graves, v dánských Møns Klint a v jurských vrstvách krakovské oblasti v Polsku.\n\nPazourek byl pro své relativně snadné opracování a lasturnatý lom jedním z nejvíce užívaných materiálů pro výrobu kamenných nástrojů v době kamenné. Byl zpracováván štípáním na tenké ostré štěpiny, které tvořily ostří primitivních nástrojů a zbraní, například hroty šípů, nebo se používal ve formě pěstních klínů.\n\nV pravěku se na území Česka pazourek dostával z pobřeží Baltu, posunem ledovců. Odtud má přízvisko baltský.\n\nAnglický (a také německý) název pazourku – flint – je známý z obecného názvu pro pušku – flinta. Pazourek byl totiž užíván jako křesací kamínek (nárazem oceli s pazourkem vznikají jiskry) v puškách a jeho úlohou bylo zažehnout střelný prach, který vypálil střelu (projektil).\n\nVojenské užití pazourku v mušketách britské armády je doloženo k roku 1842. Skláři, optici a astronomové taky znají flintové sklo s vysokým indexem lomu.\n\n\n"}
{"id": "147638", "url": "https://cs.wikipedia.org/wiki?curid=147638", "title": "CSU", "text": "CSU\n\nZkratka CSU, ČSÚ může znamenat:\n\n\nČSÚ může znamenat:\n\n"}
{"id": "147644", "url": "https://cs.wikipedia.org/wiki?curid=147644", "title": "Kopete", "text": "Kopete\n\nKopete je multiprotokolový GNU-GPL software pro rychlou výměnu zpráv. Podporující XMPP, Google Talk, ICQ, AIM, Gadu-Gadu, GroupWise, IRC, .NET Messenger Service, SMS a Yahoo! Messenger. Kopete bylo navrženo pro integraci do prostředí KDE.\n\nNázev pochází z chilské (původní tvůrce, Duncan Mac-Vicar Prett, je Chilan) španělštiny, kde slovo \"copete\" („chochol, trs, chomáč, kupa“) má i pozměněný význam: je slangovým označením pro alkoholické nápoje.\n\nProgram není od roku 2008 vyvíjen a je nahrazován softwarem Telephaty.\n\nKopete podporuje tyto protokoly:\n\n\nKopete v základní konfiguraci podporuje následující funkce. \n\n\n"}
{"id": "147646", "url": "https://cs.wikipedia.org/wiki?curid=147646", "title": "Několik vět", "text": "Několik vět\n\nPetice Několik vět byl dokument vypracovaný hnutím Charta 77 na jaře roku 1989 a zveřejněný 29. června. Hlavními iniciátory petice byli Václav Havel, Jiří Křižan, Stanislav Devátý a Alexander Vondra. Název vymyslel Jiří Křižan. První uveřejnění petice po jejím sepsání proběhlo vysíláním rozhlasových stanic Hlas Ameriky a BBC, v tištěné formě byl text uveřejněn v samizdatových Lidových novinách.\n\nIhned následujícího dne byl v deníku Rudé právo uveřejněn článek nazvaný Kdo seje vítr, který odsuzoval autory petice a její signatáře za snahu o „konfrontaci se socialistickým státním zřízením“. Hlavním terčem kritiky byly zejména známé osobnosti, které též připojily svůj podpis – např. Josef Kemr, Jiří Menzel, Jiří Suchý či Daniela Kolářová. Tímto článkem došlo k uvědomění široké veřejnosti o existenci petice.\n\nPřestože Několik vět nevybízelo ke změně vlády, ani nebyla zpochybněna ústavně daná vedoucí úloha KSČ, byla proti petici vedena státními orgány (neúčinná) protikampaň. Na podzim roku 1989 bylo pod peticí podepsáno zhruba 40 000 lidí. Jména signatářů petice byla pravidelně vysílána zahraničními rozhlasovými stanicemi Svobodná Evropa a Hlas Ameriky.\n\nPetici podepsalo poměrně hodně známých osobností, např. Táňa Fischerová, Zdeněk Svěrák, Jiří Bartoška, Jan Čenský, Rudolf Hrušínský, Martin Stropnický, Hana Zagorová, Emanuel Mandler, Ivan Trojan, Boleslav Polívka, Ludvík Vaculík, Petr Uhl, Vladimír Preclík, Martha Elefteriadu, Jan Bauch a další. Za šíření a podpis petice byl pronásledován značný počet osob.\n\n"}
{"id": "147647", "url": "https://cs.wikipedia.org/wiki?curid=147647", "title": "Koloběh dusíku", "text": "Koloběh dusíku\n\nKoloběh dusíku je biogeochemický cyklus, který popisuje přeměnu dusíku a jeho sloučenin v přírodě. Velkou roli v koloběhu dusíku hrají organismy a zejména biologická fixace dusíku. Koloběh dusíku probíhá v několika fázích.\n\nDusík prochází, zejména díky organismům, na Zemi neustávajícím koloběhem. Posloupnost organických látek je: vzdušný dusík - amoniak - organické látky (nukleové kyseliny, nukleotidy) - amoniak - dusitany - dusičnany - vzdušný dusík.\n\nPři biologické fixaci neboli diazotrofii se rozbíjí trojná vazba vzdušného dusíku (N) pomocí enzymu nitrogenáza. Dusík se zabuduje do amonných iontů (NH). Tuto reakci zvládají jen některé prokaryotické organismy, které někdy využívají symbiotického svazku s vyššími rostlinami (například bobovité, olše).\n\nNa biologické fixaci se podílí mnoho skupin prokaryotních organismů, ale zejména různé bakterie včetně aktinomycet a sinic. Tyto organismy můžeme rozdělit do dvou skupin, podle toho, zda vytvářejí symbiotický vztah s vyššími rostlinami.\n\n\nPři asimilaci se začleňuje dusík do těla organismů.\n\nRostliny přijímají dusík jako dusičnany, případně jako amonné ionty přímo z půdy. Dusičnany jsou redukované na dusitany a posléze zabudovány do aminokyselin, nukleových kyselin, chlorofylu, a podobně.\n\nU rostlin, které přijímají amoniak díky hlízkovým bakteriím, je práce s dusitany a dusičnany zjednodušená. Dusík díky potravnímu řetězci proniká od rostlin a bakterií k jejich predátorům, až na vrchol potravní pyramidy, a to v podobě rostlinných aminokyselin a nukleotidů, vyrobených z jejich fixovaného dusíku.\n\nAmonifikace je přeměna dusíkatých organických látek zpět na amoniak. Tento jev zprostředkovávají rozkladači, tedy zejména bakterie a houby. Amonifikace je proto jedním z pochodů biologického rozkladu (mineralizace).\nAmonifikace je mikrobiální proces v přírodě, při kterém se z bílkovin a jiných organických sloučenin (obsahujících aminové skupiny) uvolňuje amoniak.\nAmonifikaci uskutečňují tzv. amonizační bakterie, jenž svými proteolytickými enzymy rozkládají bílkoviny na aminokyseliny, které jsou pak dále deaminovány až na plynný NH3, případně na iont NH4+.\nV období maximální tvorby amoniaku k bakteriím přistupují aktinomycety. Na konci procesu se silně rozvíjejí houby.\nNitrifikace (neboli oxidace amoniaku) probíhá ve dvou krocích, nejdříve se tvoří dusitany(NO) - nitritace a dále pak dusičnany(NO) -nitratace. Vznikají sloučeniny velmi vhodné pro výživu vyšších rostlin.\n\nNitrosolobus, Nitrosococcus, Nitrosomonas, Nitrosospira.\nNitrobacter a Nitrococcus.\n\nDenitrifikace je přeměna dusičnanů na plynný dusík. Při nedostatku kyslíku ji využívají některé bakterie např. \"Pseudomonas\" a některé houby.\n\nAnaerobní oxidace amoniaku.\nNH4+ + NO2- -> N2 + 2H2O\n"}
{"id": "147650", "url": "https://cs.wikipedia.org/wiki?curid=147650", "title": "Master boot record", "text": "Master boot record\n\nMaster boot record (zkratka MBR, česky zhruba \"hlavní spouštěcí záznam\") je hlavní spouštěcí záznam (obdoba boot sektoru), který je v IBM PC kompatibilních počítačích umístěn v prvním sektoru pevného disku (nebo obdobného média), tj. na jeho úplném začátku. Jeho velikost je 512 bajtů a je v něm umístěn:\n\n\nMBR dokáže adresovat maximálně 2 TB disky. Jeho nástupcem je GPT, což je součást UEFI standardu.\n\nMaster boot record je vždy uložen na samém počátku disku (podle Cylindr-Hlava-Sektor = 0-0-1, podle LBA v sektoru 0) a skládá se ze 2 hlavních částí (viz tabulku vpravo):\n\nAnglicky \"Master Partition Table\". Obsahuje seznam logických oddílů na daném fyzickém disku a informace o umístění zaváděcích sektorů (boot sektorů) jednotlivých disků. Tato tabulka může obsahovat maximálně 4 záznamy. Je-li potřeba rozdělit jeden disk na více logických oblastí, potom některý ze 4 záznamů odkazuje na tzv. \"Extended partition table\" (rozšířená tabulka rozdělení disku), která opět může obsahovat až 4 záznamy.\nDisk se dělí na primární oddíly (primary partition), jeden oddíl z nich může být označený jako rozšířený oddíl (extended partition). V rozšířeném oddíle lze vytvořit „libovolný“ počet logických oddílů (omezený pouze velikostí disku či možnostmi operačního systému). V novějších operačních systémech (Windows 2000 a novějších, novějších jádrech Linuxu a dalších systémech dnešní doby) byla zavedena možnost používat tzv. Dynamické svazky. Ty nabízejí více funkcí než běžné diskové oddíly, například možnost vytvoření svazků odolných proti chybám (v serverových operačních systémech řady Microsoft® Windows®, verzí 2000 počínaje), či bez nutnosti restartu je rozšířit (kromě systémových a spouštěcích svazků), zrcadlit a přidávat nové.\n\nJedná se o krátký úsek kódu, který je při startu počítače zaveden BIOSem do paměti počítače a následně je spuštěn. Jeho úkolem je načíst do paměti zaváděcí (boot) sektor z oddílu, který je v tabulce označen jako aktivní (t.j. oddíl, ze kterého má být zaveden operační systém) a spustit ho. Od tohoto okamžiku je už start operačního systému stejný, jako při zavedení z diskety. Zaváděcí sektor (boot sector) je již závislý na konkrétním operačním systému, aby ho uměl zavést do paměti a předat mu řízení počítače.\n\nHlavní spouštěcí kód může být kromě zneužití virem (viz níže) využit i pro rozšíření možností starších verzí BIOSu, které neuměly pracovat s velkými disky. V takovém případě je do prvního (resp. nultého) sektoru disku umístěn speciální ovladač a celý zbytek disku je pak o 1 sektor posunut. Ovladač na sebe přesměruje i obsluhu volání BIOSu a tak s velkými disky mohou následně pracovat i systémy DOS. Tento mechanismus není funkční u plně 32bitových systémů, které pro obsluhu disků nepoužívají BIOS, ale vlastní ovladače.\n\nStarší počítačové viry (například pro operační systém DOS) s výhodou infikovaly MBR, takže se při startu počítače aktivovaly dříve, než samotný operační systém. Tímto způsobem se mohl virus před operačním systémem snadno skrýt nebo pozměnit jeho základní funkce (a stát se tak „neviditelným“). Tato metoda je neúčinná pro 32bitové operační systémy (např. řada Windows NT, Linux atp.), které při svém startu kompletně přebudují mapu paměti (viz stránkování paměti), avšak může být dnes opět zneužita pomocí využití virtualizace.\n\n"}
{"id": "147653", "url": "https://cs.wikipedia.org/wiki?curid=147653", "title": "Jez", "text": "Jez\n\nJez je vodní dílo, které slouží k vzedmutí hladiny vody (vytvoření zdrže) na vodním toku a které také většinou umožní odebrat část toku mimo hlavní řečiště do náhonu. Slouží k tomu, aby se spád vody využil pro výrobu energie (mlýn, pila, elektrárna), případně se buduje kvůli regulaci vodního toku (ochrana proti povodním, zvýšení splavnosti).\n\nObvyklá výška jezu se pohybuje od necelého jednoho metru až po přibližně 3 metry.\n\nJezu podobnou stavbou je splav. Rozdíl je především v tom, že splav se obvykle buduje na stojaté vodě a slouží k tomu, aby hladina nepřekročila určitou mez, zatímco jez se buduje na tekoucí vodě a slouží ke zvýšení vodní hladiny. Jez je součástí zdymadla, které kromě jezu může být vybaveno též plavební komorou a plavebním kanálem, rybím přechodem atd. Splav je součástí hráze. Jinou stavbou je umělý vodopád, což je napodobenina přírodního vodopádu, stavba na vodním toku, budovaná především z estetických důvodů.\n\nJezy mají různý úhel vůči směru toku. U menších vodních toků se budují jezy přímé, které jsou konstrukčně nejjednodušší. Jinou možností jsou jezy šikmé, které mají větší plochu a tudíž udrží i větší množství vody, avšak směřují vodní proud proti břehu, který se tak podemílá. Jezy zalomené nebo obloukové (oblouk je vydutý proti proudu vody) naopak svádějí proud vody do středu řečiště a minimalizují tak podemílání břehů. Některé jezy nepřehrazují celé řečiště, otvor v jezu se nazývá propust, která umožňuje plavbu menších plavidel (v minulosti především vorů, dnes sportovních plavidel a člunů), může též sloužit jako rybí přechod nebo průchod pro odnos naplavenin.\nJez rozděluje vodní tok na horní a spodní vodu. Pokud je výška hladiny spodní vody nad úrovní jezu, nazývá se ponořený jez. Některé jezy se ponořují při povodních.\n\nČást jezu, která zadržuje vodu, se nazývá stavidlo. Stavidlo může být pevné nebo pohyblivé. Jednotlivé části pohyblivého stavidla, jimiž se reguluje mohutnost průtoku, se jmenují slupice. Součástí konstrukce jezu je i podjezí, což je úprava toku pod jezem, která má zamezit vymílání říčního dna. Skládá se z vývařiště a zájezí. Vývařiště je prohlubeň, která má zbrzdit padající vodu. Zájezí je práh nebo soustava prahů, které zbrzďují vodu tekoucí u dna (která pod jezem teče rychleji než voda u hladiny).\n\nJez také výrazně ovlivňuje podobu vodního toku na horní vodě, kde způsobuje zaplavení a snižuje unášecí sílu toku (vznik naplavenin).\n\nJez může být vyroben ze dřeva, betonu, kamene, železobetonu, gumy.\n\nŘada jezů v České republice je ve špatném technickém stavu. Těleso jezu nebo propust mohou být v především důsledku povodní narušené nebo provalené. Jedná se především o jezy, které ztratily po zániku mlýna svůj původní účel. Setkáme se i se zbytky jezů.\n\nJezy jsou významné i pro vodní turistiku. Jez nad sebou zadržuje vodu, v případě nížinných řek se sklonem kolem jednoho promile i několik kilometrů před jezem. Plavba se tak stává méně atraktivní. Naproti tomu sjíždění jezů a propustí patří k hlavním vodáckým zážitkům. Sjízdnost jezu silně závisí na vodním stavu, typu jezu, plavidlu a zkušenosti vodáka. Za nízkého stavu přes hranu jezu neteče dostatek vody, naopak za velmi vysokého stavu může být jez nebezpečný. Provalené jezy obvykle nebezpečné nebývají, neboť proud vody tvoří jazyk a voda rychle odtéká. Naproti tomu jezy, pod nimiž se za vysokého stavu vody tvoří válec, jsou smrtelně nebezpečné, neboť voda se horem vrací zpět k jezu a vodák z vývařiště pod jezem nemůže uniknout.\n\nPro vodáky nebezpečné jezy bývají označeny v kilometráži řeky. Někdy je na ně včas upozorněno výstražnými značkami.\n\n\"„Pro plavidla je nebezpečný každý jez, jehož vývarová linie je vzdálenější, než je délka poloviny lodě (proud, který by měl loď vytáhnout, by působil na příliš krátkou část lodě, větší část lodě by naopak strhla vracející se voda do válce). Varovným znamením je vývařiště, pod kterým voda mizí úplně tiše bez hukotu, zpěněná voda ve vývařišti značí silný spodní proud, nebezpečné je, když se za přepadem netvoří žádné vlny. Pokud ve vývařišti rotuje spousta větví, klád nebo PET lahví, znamená to, že válec a jeho spodní proud je velmi silný.“\"\n\nZa nebezpečný je nutné považovat každý jez, jehož umístění a okolí neumožňuje pomoc z břehu. I nízké stupně (vysoké kolem 0,5 m) mohou být životu nebezpečné, důležité je to, co se děje pod přepadem.\n\n\n\n\n\n\n\n\n\n"}
{"id": "147654", "url": "https://cs.wikipedia.org/wiki?curid=147654", "title": "Vitinka", "text": "Vitinka\n\nVitinka je vesnice patřící pod obec Osek v okrese Rokycany. Leží 2 km severozápadně od Oseku. V roce 2011 zde trvale žilo 145 obyvatel.\n\nPrvní písemná zmínka o vesnici pochází z roku 1653.\n\nV roce 1901 bydlelo na Vitince 332 obyvatel, ale v roce 1991 už jen 155 obyvatel.\n"}
{"id": "147656", "url": "https://cs.wikipedia.org/wiki?curid=147656", "title": "Arcibiskupské gymnázium v Praze", "text": "Arcibiskupské gymnázium v Praze\n\nArcibiskupské gymnázium v Praze je katolické osmileté gymnázium se všeobecným zaměřením. Navštěvuje jej asi 510 studentů.\n\nGymnázium sídlí v této budově od roku 1993, předtím tuto budovu používalo Gymnázium Korunní (dřívější Gymnázium Wilhelma Piecka), které se v roce 1993 přestěhovalo do Zborovské ulice namísto dosavadní stavební průmyslovky. Arcibiskupské gymnázium také volně navazuje na Arcibiskupské gymnázium Praha-Bubeneč, které fungovalo mezi lety 1913–1950.\n\nV tomto na něj současné Arcibiskupské gymnázium rovněž navázalo, neboť jeho studenti se pravidelně umisťují v mnoha soutěžích a dosahují tradičně skvělých studijních výkonů. Ku příkladu v roce 2011 při zavedení nové státní maturity se studenti Arcibiskupského gymnázia umístili v celostátním srovnání na třetím místě. Gymnázium také dbá na duchovní rozvoj svých studentů. K tomuto účelu slouží školní kaple a příležitostně nedaleký kostel sv. Ludmily. Na vrcholu budovy je hvězdářská kopule vybavená dalekohledem.\nOd roku 2009 se na Arcibiskupském gymnáziu vyučuje podle školního vzdělávacího programu \"AG Osm svobodných umění\". Na škole je povinná výuka latinského jazyka (od kvarty do septimy) a náboženství (po celou délku studia), nepovinně si studenti mohou zvolit i řečtinu. Na vyšším gymnáziu se hojně užívá systému seminářů, které si studenti mohou sami volit. Arcibiskupské gymnázium v Praze je též pilotní školou projektu Německý jazykový diplom (DSD), podporovaného vládou SRN. Při výuce německého jazyka tak škola spolupracuje mimo jiné s gymnázii v Bad Münstereifelu a Ebermannstadtu a úroveň výuky německého jazyka na škole je velice vysoká. Dále se na vyšším gymnáziu povinně vyučuje filozofie.\n\n\n\n\n\nV průběhu roku jsou školou pořádány různé akce, na kterých se někdy  podílejí i sami studenti.\n\n\n\n\nAgora je již tradiční přednášková akce Arcibiskupského gymnázia, pořádaná studenty, která si stejně jako její starověký předchůdce klade za cíl shromaždovat zajímavé osobnosti a projekty z rozmanitých odborných kruhů pod jednu střechu. Pro studenty a veřejnost je to jedinečná příležitost, jak obohatit svůj život nejen o řadu skvělých přednášek a diskusí, ale i workshopů či koncertů.\n\nSpolečenská taneční akce s množstvím doprovodného programu a zároveň prostor pro setkání studentů s profesory a rodiči v prostředí a náladě značně neformální – to je tradiční Společenský večer školy, který připravují žáci septim.\n\nMaturitní ples se koná každý rok.\n\nAkademie je tvůrčím vystoupením celé školy obvykle na závěr školního roku. Organizaci mají na starosti sextáni.\n\nVe škole se tradičně připravují každoroční projekty.\n\nHlavním posláním žákovské rady Arcibiskupského gymnázia je hájit zájmy studentů, sdělovat názory studentů vedení školy, poskytovat studentům informace o zajímavém dění na AG a podporovat jejich zájem o události a život na škole.\n\nMše jsou pořádané na začátku a konci školního roku. Také při významných církevních svátcích a slavnostech. Mimo to je možnost se účastnit ranní mše pořádané každý pátek a středu.\n\n\n\n\n\nInformace platné ve školním roce 2013/2014.\n\nV roce 2012/2013 odmaturovalo 55 studentů, údaje uvedlo 46 studentů, z nich 44 studuje na VŠ.\n\nStudenti pokračovali na následující obory:\n\n\n\n"}
{"id": "147661", "url": "https://cs.wikipedia.org/wiki?curid=147661", "title": "Grafém", "text": "Grafém\n\nV lingvistice a typografii je grafém nejmenší, dále už nedělitelná jednotka psaného jazyka. Grafémy zahrnují písmena abecedy, znaky či piktogramy znakového písma, číslice a interpunkční a jiná znaménka. \n\nPokud jazyk používá fonetický pravopis, je u něj grafém totožný s fonémem (jako u chorvatštiny či esperanta, zčásti i v češtině), pokud ale jazyk používá nefonetický pravopis (zčásti v češtině, velmi výrazný je tento jev v angličtině) nebo také spřežkový pravopis (polština), může být jeden foném zapisován dvěma (takovému znaku se říká digraf), třemi (trigraf) i více grafémy. Tomuto jevu obecně se říká spřežka. Například v anglickém slově \"ship\" (loď) se vyskytují čtyři grafémy (písmena \"s\", \"h\", \"i\" a \"p\"), nicméně vyslovují se pouze tři fonémy, protože písmena \"sh\" jsou v angličtině digrafem pro hlásku \"š\".\n\nNěkdy se rozlišují termíny grafém a glyf:\nPodle toho jsou A, a nebo a různé glyfy pro jeden grafém.\n"}
{"id": "147663", "url": "https://cs.wikipedia.org/wiki?curid=147663", "title": "Mistrovství světa v alpském lyžování 1931", "text": "Mistrovství světa v alpském lyžování 1931\n\n1. Mistrovství světa v alpském lyžování se konalo v roce 1931 ve švýcarském středisku Mürren.\n\n<div style=\"float:left;text-align:left;padding-right:15px\">\n"}
{"id": "147665", "url": "https://cs.wikipedia.org/wiki?curid=147665", "title": "Idea", "text": "Idea\n\nIdea (řecké \"idea\" nebo \"eidos\") znamená původně podobu, vzhled; v současné češtině nejčastěji znamená:\nPředstavovaná nebo zamýšlená dokonalá podoba takového záměru, k níž by praktická realizace měla směřovat nebo jíž se skutečnost poměřuje, se nazývá ideál.\n\nV některých oblastech má slovo idea specifický význam:\n\nPro porozumění významu slova idea je užitečné všimnout si blíže jeho původu. Oba řecké tvary, \"idea\" i \"eidos\", souvisejí se slovesem \"eidein\" (vidět). Stejně jako jeho slovanský ekvivalent viděti, jako latinské \"videó\" nebo sanskrtské \"véda\" se odvozují od společného indoevropského kořene \"fid\" (\"veid\"). Sloveso patří k nejstarší vrstvě jazyka a je silně nepravidelné. Také v češtině existuje úzká etymologická souvislost mezi \"vidět\" a \"vědět\", stejně jako mezi řeckým \"eidein\" (vidět) a \"oida\" (vím).\n\nEtymologie tedy naznačuje souvislost mezi tím, co vidíme a co víme, případně i co si představujeme, a všechny tyto významy mohou být ve slově idea zastoupeny. Od něho se pak odvozuje zdrobnělina \"eidólon\" (obrázek) a odtud slovo idol, modla. Na dubletě \"eidos\" je tato souvislost s viděním (\"eidein\") i s tím, co vidíme – s podobou či tvarem – ještě zřetelnější.\n\nVe staré řečtině znamenalo slovo \"idea\" původně vzhled, podobu, která ovšem může také klamat. U Hérodota a Thúkydida znamená také souhrn charakteristických vlastností, druh. Do filosofického jazyka je zavedl patrně Démokritos, který mluvil o „dále nedělitelných tvarech“, řecky \"atomús ideas\". V pozdější tradici je slovo nerozlučně spojeno s Platónem, i když u něho se patrně ještě nejednalo o technický termín a vedle něho používal i jiná slova jako synonyma. Jako skutečný termín jej patrně poprvé použil Cicero, který o Platónovi píše: „Tyto podoby (formy) věcí nazývá idejemi.“\n\nPlatón převzal Kratylovu myšlenku, že všechny smysly vnímatelné věci jsou v neustálém pohybu, a tedy se nedají s jistotou a spolehlivě poznávat. Poznat neznamená jen uvidět, ale právě také určit, zařadit a pojmenovat. Tak člověk „pozná“ koně, i když neví, komu patří. Poznává ho podle známé podoby, vzhledu či vidu – podle ideje, kterou už měl. Idea je tedy především to, co nějakou věc činí touto věcí (koně koněm, stůl stolem), co spojuje (Platón ovšem říká „na čem se podílejí“) všichni koně, všechny stoly. Pro Platóna to ovšem není jen pojem, nýbrž i podstata a zejména vzor k napodobení. Poznat jednotlivou věc pak neznamená jen rozpoznat, jaká věc to je, nýbrž také zhodnotit, jak je daleko od své ideje, jak zaostává za svou dokonalostí.\n\nPlatón také soudil, že idea má jednak svoji vlastní charakteristiku (například koně), jednak se také podílí na jiných. V \"Ústavě\" si klade otázku, co to je, na čem se podílejí ideje, čili co je „nad nimi“; tak nakonec dospívá až k jediné „ideji dobra“, kterou zde přirovnává ke Slunci: tak jako Slunce osvětluje věci a dovoluje je vidět, podobně idea dobra je „to, co dodává poznávaným věcem pravdu a poznávajícímu schopnost ji poznat“, je to „příčina vědění a pravdy“.\n\nAristotelés vytýká Platónovi, že ideje oddělil od skutečných věcí „jakousi propastí“ (\"chórismos\"), takže jsou to u něho jen prázdná slova a metafory, a sám pak raději používá pojmy \"eidos\" (vzhled) nebo \"morfé\" (tvar, forma). Podle Aristotela je idea sjednocující kategorie, „jedno nad mnohým“.\n\nJedna z nejvýznamnějších diskusí, které se táhnou celými dějinami západní filosofie, se týká právě bytí, ontologického statutu toho, co takto sjednocuje mnohé. Platón byl patrně přesvědčen, že primát patří tomu, co je stálé, a tudíž i pochopitelné a srozumitelné, co lze spolehlivě poznat - a to je právě idea. Nejblíž k ní mají geometrická a matematická jsoucna, jež jsou sama idejemi. Ale i koně se neustále rodí a hynou, a přece jsou to stále koně; ne jako jedinci, ale jako druh a rod. Je to tedy „idea“ koně, k níž se vztahuje každé jisté a obecné poznání, včetně vědeckého. Odtud pak odvodil i přesvědčení, že „idea“ koně musí být první, protože každý kůň se na ní musí „podílet“, aby byl koněm.\n\nHistoričtí i soudobí nominalisté mohou namítnout, že představa, podle níž člověk „poznává“ koně, je prostě zobecnění či abstrakce z mnoha různých zkušeností s koňmi. To je už kritika Aristotelova, nicméně teprve nominalismus ji dovedl do důsledku tvrzením, že slovo, pojem, je jenom zvuk, který něco označuje a nic víc. Jenže to, co označujeme slovem, obecným jménem, často – zejména ve vědě - není jedna určitá věc, nýbrž zase celá třída, druh nebo rod, s Platónem řečeno idea.\n\nPodstatnou proměnu v chápání idejí způsobil – po vzoru Plótinově Augustinus, který ideje pokládal za myšlenky, představy Boží, podle nichž tvořil svět. „Ideje jsou jakési základní formy neboli stálé a neměnné důvody věcí v Boží mysli.“ Na tuto představu světa jako racionálního projektu Božího navazuje už v pozdním středověku představa matematických zákonitostí, podle nichž byl svět stvořen a jimiž se tudíž dá také popsat. Z této myšlenky vychází pak snaha objevit matematické zákony přírody jako ideje, podle nichž byl svět stvořen, matematická přírodní věda. „Kniha přírody je psána matematickými symboly“ (Galileo Galilei).\n\nV novověkém filosofickém a vědeckém myšlení o přírodě se však už pojem ideje nepoužívá a slovo pak znamená prostě myšlenku. Přechod je patrný například u Tomáše Akvinského, který ještě píše o idejích jako představách Božích, jimiž se řídilo stvoření světa, používá však slovo idea i v obecném významu „myšlenka“. Tento význam pak postupně převážil, až u Descarta „idea“ není nic jiného než prostě jakýkoli obsah mysli. Stejně je tomu u J. Locka a dalších.\n\nV německém idealismu se pojem idea používá pro nutné rozumové pojmy, vůdčí principy jednání a myšlení. U I. Kanta jsou to například regulativní ideje svobody nebo věčnosti.\n\nPrimát „idejí“ před jednotlivými jsoucny v nové podobě (a pod novými názvy) oživila genetika a evoluční biologie, která nezkoumá jednotlivce, nýbrž pouze populace a jedince pokládá jen za nositele genomu jakožto trvalé „ideje“ rodu. Richard Dawkins tento přístup rozšířil i na nehmotná, kulturní a myšlenková témata, která se reprodukují, šíří a soutěží s jinými, a nazval je mem.\n\n\n\n\n"}
{"id": "147669", "url": "https://cs.wikipedia.org/wiki?curid=147669", "title": "Svatý Benedikt", "text": "Svatý Benedikt\n\nSvatý Benedikt může označovat několik světců:\n\n"}
{"id": "147670", "url": "https://cs.wikipedia.org/wiki?curid=147670", "title": "Vigna hranatá", "text": "Vigna hranatá\n\nVigna hranatá (\"Vigna angularis\") je jednoletá rostlina, pěstovaná ve Východní Asii a v Himálaji a poskytující malé, asi 5 mm dlouhé fazolky, známé jako azuki. Nejčastěji pěstované kultivary mají semena červené barvy, jsou ale známé i bílé, černé, šedé a různě skvrnité varianty.\n\nGenetické rozbory ukazují, že vigna hranatá byla nejdříve domestikována v Himálaji a v Číně a Koreji byla pěstována už před rokem 1000 př. n. l. Později se rozšířila i do Japonska, kde je nyní druhou nejoblíbenější luštěninou hned po soje.\n\nPojmenování \"azuki\" je přepisem původního japonského jména. V japonštině existuje i slovo přejaté z čínštiny, \"šózu\" (小豆), které znamená „malá fazole“ (jeho protějšek, „velká fazole“ (大豆; \"daizu\"), označuje soju), ale i přesto jsou kandži 小豆 běžně vyslovována jako \"azuki\".\n\nV Číně se v botanickém a zemědělském žargonu používá odpovídající slovo \"siaotou\" (小豆, pinyin: \"xiǎodòu\"), v běžné mluvě je mnohem běžnější slovo \"chungtou\" (红豆, \"hongdou\") znamenající „červená fazole“, jelikož téměř všechny kultivary pěstované v Číně jsou červené. Označení „červená fazole“ se, mluví-li se o Číně/Asii, používá i v jiných jazycích (zejména jedná-li se o pastu z červených fazolí), v jiném kontextu může způsobit zmatky, máme i jiné druhy červeně zbarvených fazolí.\n\nKorejský název fazolí azuki je \"pat\" (팥).\n\nV čínské, japonské a korejské kuchyni se fazole azuki téměř vždy používají slazené. Pasta vyráběná z fazolí vařených ve sladké vodě je velmi běžná ingredience ve všech těchto kuchyních.\n\nPasta z červených fazolí je součástí mnoha čínských jídel, jako například tangyuan, zongzi, měsíčních koláčů a pao-c'.\nPoužívá se také jako náplň japonských sladkostí jako anmicu, taijaki a daifuku. Připravuje se i řidší varianta, tzv. polévka z červených fazolí, která se kromě cukru ochucuje i lotosovými semínky a pomerančovou kůrou. Azuki se také často jedí naklíčené a připravuje se z nich horký, čaji podobný nápoj.\n\nRýže s azuki (赤飯; \"sekihan\", „červená rýže“) se v Japonsku tradičně vaří při různých šťastných událostech. Fazole slouží jako základ při výrobě cukrovinek amanattó a vyrábí se z nich oblíbená příchuť zmrzliny.\n\n \n"}
{"id": "147681", "url": "https://cs.wikipedia.org/wiki?curid=147681", "title": "Ludvík Očenášek", "text": "Ludvík Očenášek\n\nLudvík Očenášek (4. srpna 1872, Kříše – 10. srpna 1949, Dražeň) byl český konstruktér a vynálezce, který významně přispěl především k rozvoji raketové techniky.\n\nNarodil se na Plzeňsku v rodině chudého horníka. Po vystudování střední průmyslové školy v Praze (studoval ji při zaměstnání) založil v roce 1898 mechanickou dílnu pro své pokusy. Mimo jiné zkonstruoval a postavil největší letadlo v Rakousku-Uhersku, první let ale provedl bez jeho vědomí mechanik a po havárii zbyl nepoškozený pouze motor, který byl darován českému letci Čihákovi. Zabýval se vývojem motorů, které vyráběl ve své dílně v Nuslích (Jaromírova ulice), v roce 1915 předal francouzské rozvědce své plány na raketové torpédo. V roce 1928 se proslavil raketovými pokusy, 2. března 1930 vypustil osm raket do výšky 2000 m z pláně u hřiště SK Nusle nad Nuselským údolím. Prováděl se svými raketami několikakilometrové přelety mezi bývalými lomy poblíž řeky Sázavy na Benešovsku.\n\nZkonstruoval člun s reaktivním pohonem a prováděl s ním pokusné plavby na řece Berounce. Poslední jeho konstrukcí byla série pokusů s padákovým systémem, ale dokumentace se nedochovala, v závěru svého života byl pronásledován komunistickým režimem, s nímž odmítl spolupracovat.\n\nVíce záznamů o jeho činnosti lze nalézt v muzeu raketové techniky v USA, o jeho životě byl natočen výukový film pro střední školy, který obsahuje velké množství dobových materiálů (byl ke zhlédnutí v archivu dnes již zrušeného Středoškolského televizního studia při Střední průmyslové škole Na Třebešíně v Praze).\n\nV obou světových válkách se zapojil do odboje, za první světové války se zabýval špionáží a realizoval několik odposlechů přímo na telefonním vedení nepřítele. Na jaře 1918 se mu podařilo objevit tajnou vládní telefonní linku spojující Vídeň s Berlínem. Po zbytek války ji odposlouchával a získané informace předával odbojové organizaci Maffie, usilující pod vedením T.G. Masaryka o zřízení samostatného československého státu. \n\nObdobí druhé světové války prožil v anonymitě, neboť byl již znám svými pokusy s raketami a odmítl se podílet na zbrojním programu Třetí říše. Vyvíjel a úspěšně vyzkoušel protitankovou raketu, jejíž plány poslal prostřednictvím odboje do Londýna, cestou se ale ztratily. Během Pražského povstání bojoval proti Němcům a byl těžce raněn. \n\nOd roku 2012 je po něm pojmenována základní škola v Dolní Bělé, do níž Očenášek chodil. V té době se však škola nacházela v místě dnešního obecního úřadu, nesoucí dnes pamětní desku s Očenáškovým jménem. Škola byla na ZŠ a MŠ Ludvíka Očenáška přejmenována k výročí od 60 let jejího založení a 140 let od narození Očenáška.\n\nOd srpna 2000 nese jeho jméno planetka s katalogovým číslem 61404.\n\nUsedlost Demartinku a Očenáškovo odvážné počínání připomíná pamětní deska. Původně byla umístěna na sloupu zahrady usedlosti Demartinka, kam ji nechala iniciativně instalovat v roce 1936 Obec pražská. Po zboření Demartinky v roce 1980 byla pamětní deska přemístěna na podezdívku plotu zahradní zdi sousedního domu (Pod Klikovkou 1916/2, Praha 5 Smíchov ), který je dnes (2016) sídlem velvyslanectví Litevské republiky. \n\nOdhalení pomníku Ludvíku Očenáškovi v rodných Kříších na Rokycansku\n\nV sobotu 4. srpna 2018 byl slavnostně odhalen na návsi za kapličkou svaté Barbory a svatého Floriána v rodných Kříších na Rokycansku pomník Ludvíku Očenáškovi.\n\n\n"}
{"id": "147686", "url": "https://cs.wikipedia.org/wiki?curid=147686", "title": "Potah (letectví)", "text": "Potah (letectví)\n\nPotahem je v letectví označována vnější konstrukční vrstva letadla tvořící jeho vnější aerodynamický tvar.\n\nV raných dobách letectví byl potah letadel tvořen pevnou tkaninou, která se používala i delší dobu po druhé světové válce především na ocasních plochách letounů a dodnes se používá také ve formě umělých vláken na ultralehkých letounech (2006). U vzducholodí byl tkaný potah jediným použitelným materiálem, který zaručoval nejlepší poměry pevnosti, elasticity a hmotnosti. Již během první světové války se také jako materiál potahu trupu začala používat tenká překližka, například u firmy Albatros Flugzeugwerke a její slavné série stíhacích letounů Albatros D.I až D.V. V současné době se jako potahový materiál používají především materiály z hliníkových slitin od tloušťky 0,3 mm na křidélkách či kormidlech ocasních ploch, až po několika milimetrové tloušťky potahů trupu či křídel těžkých dopravních, bitevních, bombardovacích nebo stíhacích letounů.\n\n"}
{"id": "147688", "url": "https://cs.wikipedia.org/wiki?curid=147688", "title": "Panenské ostrovy", "text": "Panenské ostrovy\n\nPanenské ostrovy je souostroví v Karibském moři v severní části Malých Antil o rozloze 495 km². Dělí se na Britské Panenské ostrovy a Americké Panenské ostrovy. Původně nazvány Kolumbem Santa Ursula (svatá Voršila) a Las Once Mil Virgines (11 000 panen). V roce 1917 přejmenovány na Panenské ostrovy.\n\n"}
{"id": "147690", "url": "https://cs.wikipedia.org/wiki?curid=147690", "title": "Blansko (rozcestník)", "text": "Blansko (rozcestník)\n\nNázev Blansko má více různých objektů:\n\n\n"}
{"id": "147693", "url": "https://cs.wikipedia.org/wiki?curid=147693", "title": "Thomas Paine", "text": "Thomas Paine\n\nThomas Paine (29. ledna juliánského, 9. února gregoriánského kalendáře, 1737, Thetford, hrabství Norfolk, Anglie – 8. června 1809, New York, stát New York, USA) byl revolucionář, filosof (zastánce radikalismu), spisovatel (pamfletář), vynálezce a intelektuál.\n\nByl ovlivněn svým otcem, který byl kvaker. Původně vyráběl korzety, poté se stal úředníkem. Po neúspěších v obchodě odešel do Londýna, kde se seznámil s Benjaminem Franklinem. Na jeho doporučení později odcestoval do Ameriky. Ve Spojených státech začal vydávat \"Pensylvánský sborník\", v kterém otiskl články odsuzující otroctví a žádal vydání zákonů proti krutému zacházení s lidmi a zvířaty. Navrhoval rovnoprávnost žen a žádal pro ně volební právo. Navrhoval také důchodové a invalidní pojištění a výchovu dětí na státní útraty. Jako první navrhoval zřízení mezinárodního soudu k zamezení válek a velkou republiku národů. Během americké revoluce v lednu 1776 vydává pamflet \"Zdravý rozum\", kterého se prodalo během tří měsíců 120 000 výtisků, ve kterém naprosto opouští ideu domácí vlády (home rule) a odmítá monarchii jakožto instituci odporující společenské smlouvě.\n\nPaine se však nespokojil jen s řečněním. Později narukoval do války. Když se situace na frontě začala postupně vyhrocovat a mnohých se začalo zmocňovat zoufalství, začal vydávat letáky \"KRISE\", jejichž účelem bylo vlít novou odvahu. George Washington nařizoval čtení těchto listů povinně před každým vojskem.\nPo vítězství odešel v roce 1788 do Francie. Důvodem pro tento odchod byly jeho neshody s Washingtonem, který se po osvobozeneckém boji přiklonil na stranu federalistů a snažil se s nimi zavést do nově vzniklého soustátí oligarchii.\n\nZúčastnil se dobývání Bastily za Velké francouzské revoluce, po jejím pádu se však vrátil do Anglie. Zde napsal v letech 1791–1792 knihu \"Práva člověka\", která představuje obhajobu Francouzské revoluce, a na rozdíl od Burkovy podobně tematicky zaměřené knihy \"Úvaha\", navrhuje reformy pro Anglii, které jsou veskrze socialistické. Tato kniha byla zakázána a veřejně pálena a Paine za ni byl odsouzen k doživotnímu vyhnanství. Jelikož by mu při návratu do Anglie hrozil trest smrti, utekl do Francie, kde se stal girondistou. Později byl zvolen do Francouzského Národního shromáždění a zasedal i ve Výboru pro veřejné blaho.\n\nVe chvíli, kdy nastal ve Francii jakobínský teror, byl málem odsouzen trestem smrti pod gilotinou. Odešel do soukromí, kde začal psát své nejznámější dílo \"Věk rozumu\". Tato kniha si zasloužila tvrdou kritiku ze strany Williama Pitta, Maximiliena Robespierra a George Washingtona. Po jejím prvním vydání byl odveden do vězení. Ve vězení onemocněl, začal zde však psát druhý díl zmíněného \"Věku rozumu\".\n\nKniha \"Věk rozumu\" mu však přinesla nenávist mnohých lidí a nakonec mu bylo odepřeno i volební právo. Zemřel v zapomnění 8. června 1809.\n\nPainovo učení ovlivnilo Chartisty, Owenisty, ale i jiná socialistická hnutí. Painovy spisy měly velký vliv na jeho současníky, obzvláště na americké revolucionáře. Obdivovali ho Abraham Lincoln, či Thomas Alva Edison.\n\n\n"}
{"id": "147694", "url": "https://cs.wikipedia.org/wiki?curid=147694", "title": "Ivan Wilhelm", "text": "Ivan Wilhelm\n\nIvan Wilhelm (* 1. května 1942 Trnava) je český jaderný fyzik a vysokoškolský pedagog, bývalý rektor Univerzity Karlovy a první svobodně zvolený předseda Akademického senátu UK.\n\nOd června 2011 do srpna 2012 působil jako náměstek pro vysoké školy na Ministerstvu školství, mládeže a tělovýchovy ČR pod vedením Josefa Dobeše a Petra Fialy.\n\nVystudoval na Fakultě technické a jaderné fyziky ČVUT v Praze obor jaderná fyzika a posléze zde do roku 1967 vyučoval. V tomto roce byl vyslán do Ústavu jaderných výzkumů v Dubně na studijní pobyt. Po svém návratu koncem roku 1971 pracoval na Matematicko-fyzikální fakultě Univerzity Karlovy, avšak nebyla mu umožněna přímá účast na výuce. Věnoval se proto jen vědecké práci, zejména v rámci laboratoře van de Graaffova urychlovače iontů, kterou založil a vedl. Po roce 1989 se ujal pedagogické práce, v roce 1994 se habilitoval a v roce 1999 byl jmenován profesorem pro obor fyzika.\n\nPůsobil jako předseda Akademického senátu UK a od roku 1994 jako prorektor pro rozvoj univerzity. Roku 2000 byl zvolen rektorem UK a znovu v roce 2003. V letech 2000 až 2006 byl také předsedou České konference rektorů. Jako rektor musel řešit choulostivou otázku nezákonné volby děkana a krizi vedení Katolické teologické fakulty a za úspěšné vyřešení byl vyznamenán papežským Řádem sv. Řehoře Velikého. Zastával i další veřejné funkce, byl jmenován rytířem francouzského Řádu akademických palem a obdržel další vyznamenání. \n\nV roce 2003 byl navržen jako vhodný kandidát-nestraník na funkci prezidenta ČR, avšak kandidaturu nakonec odmítl. Obával se, že by se musel ucházet i o hlasy komunistů, kdežto jiní by mu vyčítali, že sám v letech 1965-1969 byl členem strany.\n\nVe volbách do Evropského parlamentu v roce 2009 kandidoval na 4. místě kandidátní listiny Evropské demokratické strany, ale neuspěl (EDS se do EP nedostala).\n\nOd roku 2015 pracuje na projektu mezinárodního laserového centra ELI Beamlines v Dolních Břežanech jako manažer vnějších vztahů.\n\nJe ženatý (manželka Ludmila) a má dceru Barboru.\n\n\n\n\n\n\n"}
{"id": "147696", "url": "https://cs.wikipedia.org/wiki?curid=147696", "title": "Rudolf Ropek", "text": "Rudolf Ropek\n\nRudolf Ropek (* 4. října 1970, Potštejn) je bývalý český reprezentant v orientačním běhu. Jeden z nejúspěšnějších českých orientačních běžců vybojoval na mistrovství světa stříbrnou medaili ve sprintu v roce 2003 a bronz ve štafetě v roce 2001. Stříbro má také ze štafetového závodu na Mistrovství Evropy. Titul mistra světa získal na Armádním MS. Postupně závodil za kluby orientačního běhu Rychnov nad Kněžnou, VŠZ Brno a Dukla Liberec. \n\nPracuje jako fotograf a je vydavatelem Turistického deníku a turistických vizitek zajímavých míst v Česku a okolí. \n\n\n"}
{"id": "147697", "url": "https://cs.wikipedia.org/wiki?curid=147697", "title": "Království Wu", "text": "Království Wu\n\nWu byl stát v oblasti současné Číny během Období Jara a Podzimu (722-481 př. n. l.) Jeho území se nacházelo v oblasti ústí řeky Jang-c’-ťiang, východně od státu Čchu. Čínští historikové jej považují za polobarbarský. Jeho hlavním městem bylo Su-čou.\n\n"}
{"id": "147699", "url": "https://cs.wikipedia.org/wiki?curid=147699", "title": "WU", "text": "WU\n\nSpojení písmen W a U může mít různé významy:\n"}
{"id": "147700", "url": "https://cs.wikipedia.org/wiki?curid=147700", "title": "Ivo Šlosarčík", "text": "Ivo Šlosarčík\n\nIvo Šlosarčík (* 1974) je český právník a vysokoškolský pedagog.\n\nIvo Šlosarčík absolvoval Právnickou fakultu Univerzity Karlovy v Praze a Central European University v Budapešti. Zabývá se právními a institucionálními otázkami evropské integrace, aktivitami Evropské unie v oblasti trestního práva a adaptaci politických, správních a soudních struktur unijních států na členství v Evropské unii.\n\nPůsobí na katedře evropských studií Fakulty sociálních věd Univerzity Karlovy v Praze, kde je zároveň garantem oboru evropská integrační studia. Patřil k zakladatelům Institutu pro evropskou politiku EUROPEUM, kde v letech 2002-2007 působil jako ředitel pro výzkum.\n\n\n"}
{"id": "147702", "url": "https://cs.wikipedia.org/wiki?curid=147702", "title": "Herálec (okres Havlíčkův Brod)", "text": "Herálec (okres Havlíčkův Brod)\n\nHerálec () je obec 12 km jihozápadně od Havlíčkova Brodu a 7 km východně od Humpolce, nachází se v okrese Havlíčkův Brod v kraji Vysočina. Žije zde obyvatel.\n\nPrvní písemná zmínka o obci pochází z roku 1280.\n\nV letech 1869–1900 sem jako osada patřil Boňkov, který sem znovu příslušel v letech 1961–1991 jako místní část.\n\n\n\nÚzemím obce prochází dálnice D1 a silnice I/34 v úseku Humpolec - Havlíčkův Brod. Dále prochází katastrem silnice II/348 v úseku Rozkoš - Dubí - Herálec - Úsobí. Silnice III. třídy na území obce jsou:\n\n\n\n"}
{"id": "147706", "url": "https://cs.wikipedia.org/wiki?curid=147706", "title": "Royal Canadian Air Force", "text": "Royal Canadian Air Force\n\nKanadské královské letectvo ( \"Royal Canadian Air Force\" nebo \"Aviation Royale du Canada\") byly od 1. dubna 1924 až do 1. února 1968 kanadské vojenské vzdušné síly. Poté byly všechny složky kanadské armády sloučeny do organizace Kanadských ozbrojených sil (Canadian Forces). Od roku 1975 nesly název „Canadian Forces Air Command“ (AIRCOM), i když mezi vojáky byly stále tradičně označovány jako „Air Force“. Od roku 2011 získaly kanadské vojenské vzdušné síly opět název „Royal Canadian Air Force“. Operují s cca 258 letadly.\n\nBěhem první světové války sloužilo v britském Královském leteckém sboru (\"Royal Flying Corps\", \"RFC\") přibližně 22 800 Kanaďanů, protože v té době ještě samostatné kanadské vzdušné síly neexistovaly. Někteří z kanadských letců dosáhli ve válce značných úspěchů. Letecké eso, Billy Bishop se se 72 sestřely nepřátelských letadel, které mu připisují oficiální zdroje, stal nejúspěšnějším stíhacím pilotem celého Britského impéria a po René Fonckovi zároveň druhým nejúspěšnějším pilotem Dohody v první světové válce. Jedněmi z nejúspěšnějších pilotů války byly i Billy Barker a Raymond Collishaw, který během první světové války sloužil u Královské námořní letecké služby (\"Royal Naval Air Service\", \"RNAS\") a následně Royal Air Force (\"RAF\"). Collishaw se stal nejúspěšnějším leteckým esem Královské námořní letecké služby a zároveň druhým nejúspěšnějším kanadským stíhacím pilotem v první světové válce. Všechny pokusy o založení kanadských vzdušných sil ještě během války selhaly kvůli absenci podpory ze strany kanadské vlády. \n\nPrvní nezávislá kanadská letecká organizace vznikla v roce 1920, kdy byly založeny Kanadské vzdušné síly (\"Canadian Air Force\", \"CAF\"). Příslušníci kanadských vzdušných sil sloužili pouze na půl úvazku, ale o čtyři roky později byly kanadské vzdušné síly reorganizovány na Královské kanadské vzdušné síly (\"Royal Canadian Air Force\", \"RCAF\") už jako zcela profesionální organizace. Původně to byly převážně mírové a obranné síly, přičemž na bojové létání se kladl jen malý důraz. Bojový letecký výcvik se v tomto období konal podle doktrín, které vznikly během první světové války. Letci se cvičili v taktickém průzkumu a navádění dělostřelectva ze vzduchu, ale to se týkalo pouze malé části. Důvodem odsunu bojového výcviku na okraj zájmu byl šok z hrůz první světové války a s ním související ztráta zájmu o ozbrojené síly. Hlavní úkoly Královských kanadských vzdušných sil proto úzce souvisely s programem Civilní vládní vzdušné operace (\"Civil Government Air Operations\"), který dbal na hlídkování proti pašerákům, ochranu lesů a vývoj motorů a mazadel schopných ustát tvrdé kanadské zimy. Stroje Královských kanadských vzdušných sil provozovaly i leteckou poštu, přičemž se kanadští piloti stali v tomto oboru v mnoha ohledech průkopníky. Ve 20. letech byly nejpočetnějšími letadly RCAF cvičné letouny Avro 504 a hlídkové létající čluny Curtiss HS-2L.\n\nVelká hospodářská krize zasáhla počátkem 30. let i Kanadu a rozsáhlé rozpočtové škrty způsobily, že aktivita Královských kanadských vzdušných sil se v tomto období výrazně snížila. V následujících letech, kdy se již začala situace zlepšovat a financování bylo alespoň částečně obnoveno, se RCAF začala více soustředit na bojový výcvik. Zhoršující se politická situace v Evropě po nástupu nacismu v Německu a fašismu v Itálii byla předzvěstí další války. V Kanadě začaly probíhat rozsáhlé přípravy RCAF na moderní válku, ale v době vypuknutí druhé světové války v roce 1939 disponovaly Královské kanadské vzdušné síly pouze přibližně 4 000 příslušníky a 195 letadly, z nichž byla většina zastaralá a nevhodná pro moderní vzdušný boj.\n\nPodél dlouhého kanadského pobřeží byl v rámci příprav na válku vybudován rozsáhlý systém základen námořních letadel, na kterých sloužilo přes 300 moderních strojů, např. lehké bombardéry Lockheed Hudson a stíhačky Hawker Hurricane. Hlavní úkol těchto letadel spočíval v obraně kanadského pobřeží a ochraně spojeneckých lodních tras, které byly pod neustálou hrozbou ze strany německých ponorek. Po pádu Francie v červnu 1940 byla jediná kanadská moderně vybavená stíhací peruť - 1. peruť - odeslána do Spojeného království, kde se zúčastnila bitvy o Británii společně s jednotlivými kanadskými letci, kteří byli zařazováni do perutí celé RAF. Kanaďané se zúčastnili i výcvikového programu leteckého výcviku Commonwealthu (\"British Commonwealth Air Training Plan\"), v jehož rámci se prováděl výcvik pilotů ze zemí Společenství národů pro nasazení v boji. Po celé Kanadě byla pro tento účel vybudována síť cvičných letišť a více než stovka leteckých škol. Během války bylo v Kanadě vycvičeno přibližně 131 000 pilotů, z čehož 70 000 byli Kanaďané. Většina těchto pilotů byla potom nasazena do bojů v severní Africe, Barmě, na Cejlonu, na středomořském bojišti, Maltě apod.\n\nKanadští piloti létali během války s téměř každým typem letadel, který byl tehdy ve službě. Největší kanadskou formací sloužící v Evropě byla 6. skupina RCAF pod velením RAF. Na vrcholu svých sil se tato skupina skládala ze čtrnácti kanadských bombardovacích perutí. Jednotka vstoupila do války vyzbrojená bombardéry Vickers Wellington a Handley Page Halifax, ale postupně byla přezbrojení na letadla Avro Lancaster. Dvanáct kanadských stíhacích perutí patřilo pod Velitelství stíhacího letectva RAF (\"RAF Fighter Command\"), přičemž tyto perutě původně létaly na stíhačkách Hawker Hurricane, ale později byly přezbrojeny na výkonnější Supermarine Spitfire různých verzí a Curtiss P-40 Tomahawk, Kittyhawk a Warhawk. George Beurling se se svými 31 sestřely stal nejúspěšnějším kanadským stíhacím pilotem druhé světové války a jedním z nejúspěšnějších stíhačů sil Společenství národů. Richardu Audetovi se 29. prosince 1944 při prvním kontaktu s nepřítelem podařilo se svým Spitfirem LF Mk.IX sestřelit pět německých stíhaček (dva Bf 109 a tři Fw 190) v průběhu sedmi minut nad německým městem Osnabrück. Později se stal jediným pilotem Královských kanadských vzdušných sil, který měl na svém kontě dva potvrzené sestřely německých proudových stíhaček Messerschmitt Me 262 a jeden pravděpodobný sestřel. Pozoruhodného úspěchu dosáhla i posádka letadla B-24 Liberator v protiponorkové roli pod velením Kennetha Moorea, které se podařilo během dvaceti minut potopit dvě německé ponorky.\n\nPo druhé světové válce byla velká část personálu Královských kanadských vzdušných sil demobilizována a většina základen byla přestavěna na civilní letiště. S příchodem éry proudových letadel se prvními proudovými letadly RCAF stali stíhačky Gloster Meteor. V roce 1949 se Kanada stala zakládajícím členem NATO. Královské kanadské vzdušné síly asistovali i silám OSN během korejské války, kdy Kanaďané poskytli logistickou podporu a později vyslali i dopravní letadla. Do Evropy byla v tomto období odeslaná 1. letecká divize RCAF (\"No. 1 Air Division RCAF\"), jejíž hlavní velitelství bylo aktivováno 1. října 1952 v Paříži. Divize se skládala ze čtyř křídel s dvanácti stíhacími perutěmi, které byly dislokovány na čtyřech leteckých základnách. Dvě základny se nacházely ve Francii (Marville - 1. křídlo) a Grostenquin (2. křídlo) a dvě v západním Německu (Zweibrücken - 3. křídlo) a Baden-Soellingen (4. křídlo). Divize byla v té době vyzbrojená stíhačkami Canadair Sabre a od roku 1956 i CF-100 Canuck. Perutě vyzbrojené letadly Sabre byly v roce 1962 přezbrojeny na typ CF-104 Starfighter. V průběhu 50. let byly z důvodu rostoucí sovětské jaderné hrozby vybudovány přes celé území Kanady linie radarových stanic, které byly provozovány převážně královskými kanadskými vzdušnými silami. V roce 1958 Kanada a Spojené státy vytvořily Severoamerické velitelství protivzdušné obrany (\"North American Air Defense Command\", \"NORAD\").\n\nV roce 1968 bylo Královské kanadské letectvo, Kanadské královské námořnictvo (\"Royal Canadian Navy\") a Kanadská armáda (\"Canadian Army\") sloučeny do organizace s názvem Kanadské síly (\"Canadian Forces\"). Letecké jednotky byly rozděleny mezi několik různých velitelství: velitelství protivzdušné obrany (\"Air Defence Command\"), velitelství letecké přepravy Kanadských sil (\"Air transport Command\"), Mobilní velitelství (\"Mobile Command\"), námořní velitelství (\"Maritime Command\") a také velitelství výcviku (\"Training Command\"). Jednotky velitelství protivzdušné obrany byly v té době vyzbrojeny stíhačkami CF-101 Voodoo, protiletadlových raketovým kompletem CIM-10 Bomarc a radarovým systémem SAGE v rámci NORAD-u. Velitelství letecké přepravy zajišťovalo strategické letecké dopravy pro Mírové mise NATO a OSN. Námořní Velitelství provádělo hlavně hlídkovou činnost pomocí dálkových námořních hlídkových letadel CP-107 Argus. V roce 1975 byl některá Velitelství zrušena (Velitelství protivzdušné obrany, Velitelství letecké přepravy, Velitelství výcviku) a Všechny letecké jednotky byly umístěny pod nové velitelství nazvané Letecké velitelství (\"Air Command\", \"AIRCOM\"). V roce 1982 byla Leteckému velitelství Kanadských sil dodána první víceúčelová stíhačky McDonnell Douglas CF-18 Hornet. Na tento typ byly přezbrojeny i některé perutě 1. letecké divize RCAF v západním Německu.\n\nPočátkem 90. let poskytlo Letecké velitelství nekolik letadel CF-18 Hornet na operacím ve válce v Zálivu. Kanadské stíhačky vykonávaly bojové letecké hlídky nad operacím v Kuvajtu a Iráku, uskutečnily několik útoků na pozemní cíle a při jedné příležitosti napadly iráckou hlídkovou loď v Zálivu. Koncem 90. let se kanadské CF-18 Hornet zúčastnily Operace Spojenecká síla v Jugoslávii a začátkem 21. století se Letecké velitelství Kanadských sil intenzivně zapojilo do války v Afghánistánu, přičemž zajišťovalo dopravní plavidla a materiálu do Kandaháru.\n\nOd 19. března do 1. listopadu 2011 se Letecké velitelství Kanadských sil zapojilo do operace Mobile, která představovala kanadskou podporu operace Sjednocený ochránce v Libyi. Sedm stíhaček CF-18 Hornet a několik dalších letadel sloužilo v rámci vojenské intervence pod úkolových seskupením Libeccio (\"Task Force Libeccio\").\n\n16. srpna 2011 kanadská vláda oznámila, že název \"Letecké velitelství\" se změnil na původní historický název vzdušných sil \"Královské kanadské vzdušné síly\". Změna názvu byla provedena tak, aby lépe reflektovala kanadské vojenské dědictví a sladila Kanadu s dalšími důležitými zeměmi Společenství národů, jejichž vojenské jednotky používají královské označení.\n\nTabulka obsahuje přehled letecké techniky Kanadského královského letectva podle Flightglobal.com.\n\n"}
{"id": "147707", "url": "https://cs.wikipedia.org/wiki?curid=147707", "title": "Hadamardův součin", "text": "Hadamardův součin\n\nHadamardův součin je název pro násobení dvou matic (nebo vektorů) A a B o stejném rozměru po složkách.\n\nformula_1\n\nV angličtině se tento druh násobení, kromě \"Hadamard product\", nazývá také \"element-wise\", \"element-by-element\" nebo \"array multiply\". Stejně jako se lze setkat s různými názvy, lze se setkat i s různými symboly: formula_2, formula_3, codice_1, formula_4\n"}
{"id": "147708", "url": "https://cs.wikipedia.org/wiki?curid=147708", "title": "Type O Negative", "text": "Type O Negative\n\nType O Negative byla gothic metalová kapela z Brooklynu v New Yorku v USA. Kapela vznikla ze skupiny Carnivore.\n\nSkupina Type O negative je z Brooklynu, New York. Vznikla v roce 1990. Kenny Hickey (kytara), Josh Silver (klávesy) a za bicími sedí Johnny Kelly ale původním bubeníkem skupiny byl Sal Abruscato.\n\nFrontman kapely, zpěvák a baskytarista Peter Steele (vlastním jménem Petrus T. Ratajczyk), zemřel dne 14. dubna 2010 v důsledku srdeční příhody.\n\n\n\n\n\n\n\nStudiově nahrané:\n\nŽivě zahrané:\n\"Light My Fire\" od The Doors; \"N.I.B.\" od Black Sabbath a \"Back in the USSR\" od The Beatles.\n\n\n"}
{"id": "147715", "url": "https://cs.wikipedia.org/wiki?curid=147715", "title": "Klášter Montecassino", "text": "Klášter Montecassino\n\nKlášter Montecassino je benediktinské územní opatství v Itálii založené cca v roce 529 svatým Benediktem z Nursie. Stojí na stejnojmenné, 520 metrů vysoké hoře asi 130 km jižně od Říma, necelé 2 km západně od města Cassino a je nejstarším klášterem západního mnišství. Po staletí sloužil jako vzor pro budování dalších klášterů.\n\nPro strategický význam vyvýšeniny, na které stojí, bylo Monte Cassino několikráte zničeno. Poprvé jej vydrancovali a pobořili Langobardi v roce 584, poslední podobná katastrofa, při níž byl klášter prakticky totálně zničen, přišla za druhé světové války, během bitvy u Monte Cassina.\n\nNěmci (zejména generál Senger) chtěli původně klášter bojů ušetřit a nevyužili při budování svých obranných pozic klášter ani jeho nejbližší okolí, nicméně Spojenci si nebyli jisti, zda to myslí upřímně, a proto 15. února navedli na klášter několik vln strategických bombardérů, které jej srovnaly se zemí. Němci poté ruiny obsadili a využili jako výhodnou obrannou pozici.\n\nZničení kláštera bylo kritizováno především řadou politiků a představitelů katolické církve, mimo jiné i kardinálem státním sekretářem Maglionim. Americké úřady dlouho setrvávaly na pozici, že měly nezvratné důkazy o přítomnosti německých vojsk v klášteře; teprve v roce 1969 připustily, že v klášteře se v době bombardování německé jednotky dosud nenacházely.\n\nŘada vojenských historiků podotýká, že bombardování kláštera byl veliký nesmysl, neboť jako stojící byl pro obranu jen obtížně využitelný (stojící budovy představují pro obránce spíše riziko než ochranu) – teprve když se změnil v ruiny, stal se vynikající obrannou pozicí, kterou Němci obsadili a na níž se pak drželi celé týdny. Jejich postavení nakonec rozbil polský armádní sbor, motivovaný touhou po odplatě za válečné rozdělení Polska mezi Německo a Sovětský svaz – po několika krvavých dnech bojů klášter obsadili.\n\nPo válce byl klášter obnoven (většinu prostředků poskytl italský stát) a papež Pavel VI. jej znovu vysvětil v roce 1964.\n\n\n"}
{"id": "147717", "url": "https://cs.wikipedia.org/wiki?curid=147717", "title": "Částice (slovní druh)", "text": "Částice (slovní druh)\n\nČástice (\"partikule\") je neohebný slovní druh, který signalizuje vztah mluvčího k výpovědi, vyjadřuje modalitu věty nebo zvýrazňuje větný člen. Zpravidla uvozuje větu, to znamená, že stojí na jejím začátku, ale může stát i uvnitř věty. Některé částice mají platnost věty, např. \"Ano. Nikoli. Zajisté.\" V češtině jsou částice relativně málo početné.\n\nPodle původu částice dělíme na:\n\nPodle významu dělíme částice na:\n\nČástice dále můžeme dělit na:\n\nTento slovní druh je těžké rozlišit od příslovce nebo spojky, ale skoro vždy jsou na začátku věty nebo souvětí.\n\nČástice v češtině fungují pouze jako větné částice (modifikují význam celé věty). V jiných jazycích (např. 日本語 – japonština) existuje více typů částic např. pádové, kontextové. Ty pak ovlivňují jednotlivá slova, slovní spojení nebo úseky věty, vymezují vztahy mezi větnými členy apod.\n\n\n"}
{"id": "147722", "url": "https://cs.wikipedia.org/wiki?curid=147722", "title": "Zápisník agitátora 1985", "text": "Zápisník agitátora 1985\n\nKnihu Zápisník agitátora 1985 vydalo Oddělení propagandy a agitace ÚV KSČ v nakladatelství Svoboda, v roce 1984. Kniha sloužila agitátorům pro práci v terénu a konzervuje komunistickou ideologii posledních let před sametovou revolucí.\n\nJe přeplněna politickými hesly a frázemi. Názvy kapitol jako „Proti silám agrese a války za mír a odzbrojení“ připomínají padesátá léta, navzdory skutečnosti, že kniha vyšla v polovině let osmdesátých.\n\nPřes různá usnesení ÚV KSČ a ÚV KSSS v úvodu se dostaneme ke kapitole „40 let hospodářského a sociálního rozvoje Československa“. Tam se dozvíme, že pod vedením KSČ jsme prošli revolučními přeměnami, a jsme změněni více, než za celá předcházející staletí. Je citován Klement Gottwald a porážka kontrarevolučního spiknutí buržoazie. Jsou zde obšírně popsány ekonomické úspěchy, jež jsou výsledkem obětavé a tvůrčí práce lidu, politiky komunistické strany a celé národní fronty. To vše za pomoci SSSR a dalších socialistických zemí. I touto kapitolou o hospodářství prostupují stále hesla o vyvrcholení národněosvobozeneckého boje našeho lidu a osvobození slavnou sovětskou armádou.\n\nJsou zde grafy o tunách vyrobené oceli a Brigádách socialistické práce. Jsou tu i zajímavé tabulky.\n\n\"V roce 1980 bylo:\"\n\"Ekonomický růst 1950–1982:\"\n\"Růst průmyslové výroby 1950-1982:\"\nDále je popsána snaha Komunistické strany Československa (v knize se nepoužívá zkratka KSČ, je to několikrát na každé stránce vypisováno celým názvem) o trvalé zvyšování efektivity národního hospodářství po přijetí „Souboru opatření ke zdokonalení soustavy plánovitého řízení národního hospodářství po roce 1980.“ Lidé jsou taky vyzýváni k hledání účinnějších forem rozvoje socialistické tvůrčí iniciativy a zkvalitňování pokrokových metod, které se v průběhu socialistické výstavby osvědčily.\n\nDalší kapitola nás nabádá, abychom pracovali za mír a odzbrojení, proti silám agrese a války. (O rozvinuté síti zbrojovek v tehdejší ČSSR kniha taktně mlčí). Dále je hovořeno o rozporu politiky západních velmocí s odkazem protihitlerovské koalice a jejich podpoře vojenských reakčních režimů. Země, kterým jsme dodávali zbraně, kniha popisuje jako pokrokové státy které vedou národněosvobozenecký boj.\n\nPo několika dalších kapitolách se dostaneme k samotné agitační práci. Po mnoha stránkách popisu zkušeností v SSSR, popisu jak využívat nástěnky na pracovištích, se dostaneme k aktuálním heslům roku 1985.\n\nZde je část z nich. Citace:\n\nV závěru knihy je vypsán seznam literatury na pomoc masové politické a agitační práci v roce 1985.\n"}
{"id": "147725", "url": "https://cs.wikipedia.org/wiki?curid=147725", "title": "Lodivod dunajský", "text": "Lodivod dunajský\n\nLodivod dunajský \"(1908, Le pilote du Danube)\" je méně známý dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Román Jules Verne napsal roku 1901 pod názvem \"Le Beau Danube jaune (Krásný žlutý Dunaj)\", přičemž název mínil jako žert, protože už tehdy byl Dunaj mnohem méně modrý, než když v roce 1867 složil rakouský skladatel Johann Strauss mladší svůj valčík \"Na krásném modrém Dunaji\". K tisku román připravil až po Vernově smrti jeho syn Michel, který k původním šestnácti kapitolám připsal tři další a pozměnil také název knihy. Původní neupravený Vernův rukopis byl vydán roku 1988. Česky tento text vyšel roku 2002 pod názvem \"Pašeráci na Dunaji\".\n\nKniha se odehrává roku 1876 a autor nám v ní prostřednictvím dobrodružného kriminálního románu představuje zajímavým způsobem Dunaj prakticky od pramene v Německu až po jeho ústí do Černého moře. Hlavním hrdinou vypravování je statečný bulharský vlastenec Sergej Ladko, který se vydává za maďarského rybáře Ilju Bruše, vítěze rybářské soutěže, a pluje lodí po řece do vlasti, kde se má postavit do čela připravovaného národního povstání proti Turkům. Podél toku Dunaje však řádí banda lupičů, jejímž vůdcem je Ivan Striga. Zločince se snaží odhalit rakouský policejní komisař Karol Dragoš, který zpočátku podezírá Sergeje Ladka alias Ilju Bruše za příslušníka bandy. Sergej Ladko je dokonce i zatčen, nakonec je ovšem pravý zločinec i díky Ladkově přispění zneškodněn.\nPodle knihy byl roku 1974 natočen maďarský film \"Dunai Hajós\" režiséra Miklóse Markose.\nKnihu \"Lodivod dunajský\" ilustroval George Roux.\n\n"}
{"id": "147727", "url": "https://cs.wikipedia.org/wiki?curid=147727", "title": "Benedikt XI.", "text": "Benedikt XI.\n\nBlahoslavený Benedikt XI. (rozený Niccolò Boccasini; 1240 Treviso – 7. července 1304 Perugia) byl dominikánský mnich, 9. generál dominikánského řádu (1296–1298) a od 22. října 1303 až do své smrti papež katolické církve. Předpokládá se, že byl otráven.\n\nPřed svým zvolením za papeže byl vyslán jako legát do Uher, kde propukl boj o trůn mezi Václavem II. a Karlem Robertem. Benedikt očividně stranil Karlu Robertovi. V roce 1301 opustil Budín a uprchl do Bratislavy. Poté byl roku 1303 zvolen papežem, ale již za necelý rok zemřel, takže se nedočkal konečného vítězství rodu z Anjou v Uhrách.\n"}
{"id": "147730", "url": "https://cs.wikipedia.org/wiki?curid=147730", "title": "Generál dominikánského řádu", "text": "Generál dominikánského řádu\n\nGenerál (též generální představený či magistr) je hlavou dominikánského řádu, jež založil španělský kněz Domingo de Guzmán - sv. Dominik. Volí jej generální kapitula (shromáždění zástupců provincií) tvořená bývalými generálními představenými (pokud jsou ještě na živu a schopni účasti), všemi provinciály a definitory (nebo jejich vikářem/sociem, pokud oni samotní se nemohou účastnit) a dalšími delegáty z jednotlivých oblastí. V současnosti je funkční období stanoveno na devět let a nikdo nemůže být zvolen opakovaně. \n\nPrvním generálem se stal právě zakladatel řádu Domingo de Guzmán, který ale tento titul přijal formálně až v roce 1221, během zasedaní kapituly v Bologni, krátce před svou smrtí; prvním oficiálním generálem a zástupců provincií byl sv. Rajmund z Peňafortu. Mezi generály řádu se mohou počítat i dva svatí, sedm blahoslavených a jeden papež, dále četní ctihodní služebníci Boží, kardinálové a biskupové. Současným generálem je Bruno Cadoré.\n\n"}
{"id": "147734", "url": "https://cs.wikipedia.org/wiki?curid=147734", "title": "Ioláos", "text": "Ioláos\n\nIoláos (řecky \"Ἰόλαος\", latinsky \"Iolaus\") je v řecké mytologii syn Héraklova nevlastního bratra Ífikla a jeho manželky Automedúsy. \n\nIoláos byl silný a odvážný mladík, kterého si Héraklés přizval ke splnění druhého úkolu zadaného králem Eurystheem. Šlo o zabití lernské Hydry, nestvůry, která ničila vše živé v okolí města Lerny v Argolidě. \n\nA Ioláos byl platným pomocníkem. Když Héraklés usekl Hydře jednu z devíti dračích hlav a na jejím místě ihned narostly dvě nové, Ioláos zapálil okolní les a hořícím kmenem stromu obludě hlavy upaloval, takže už nemohly narůstat nové. Zneškodnil také obrovského raka, kterého Hydře na pomoc poslala bohyně Héra, úhlavní nepřítelkyně Héraklova. \n\nIoláos zůstal přítelem Héraklovým i po tomto společném boji a dokonce v době, kdy Héraklés plnil další úkoly, věnoval se zatím jeho manželce Megaře, a to tak, že se do ní posléze zamiloval. Héraklés po návratu mu první ženu přenechal, protože tou dobou se už ohlížel sám jinde. \n\nKdyž mnohem později Héraklés za nešťastných okolností zemřel krutou smrtí, kterou mu nevědomky připravila jeho druhá manželka Déianeira, Ioláos se usadil v Athénách a chránil tam Héraklovy potomky. Ty předtím pronásledoval mykénský král Eurystheus, vyhnal je z rodového sídla Tírynthu, až našli útočiště v Athénách. Eurystheus v jejich pronásledování pokračoval až tam. \n\nIoláos přes svůj pokročilý věk se vypravil do války. Požádal Hylla, Héraklova syna, aby mu půjčil svůj válečný vůz a bohy prosil, aby mu na chvíli vrátili mládí. A bohové jeho prosbě vyhověli, nad bojiště se snesl tmavý mrak a když se rozplynul, na válečném voze se Ioláos skvěl v plné síle ve válečné zbroji. Eurysthea dostihl, zajal a v poutech přivedl do Athén. Když ho spatřila Alkména, Héraklova matka, vyškrábala mu oči a poté ho probodla dýkou.\n\nPoté - vděčný za tu chvíli, v níž pomstil všechna utrpení a ponížení, kterého se Héraklovi i jeho dětem od Eurysthea kdy dostalo - poté Ioláos spokojený a smířený v klidu zemřel. \n"}
{"id": "147735", "url": "https://cs.wikipedia.org/wiki?curid=147735", "title": "Édouard Riou", "text": "Édouard Riou\n\nÉdouard Riou (2. prosince 1833 Saint-Servan, Ille-et-Vilaine – 27. ledna 1900 Paříž) byl francouzský malíř a ilustrátor.\n\nRiou byl žákem významného předchůdce impresionismu Charlese-Françoise Daubignyho a své první práce představil roku 1859 (šlo především o scény z Fontainebleau a obrazy s orientálními motivy). Uplatnil se však především jako ilustrátor, a to zejména prvních románů francouzského spisovatele Julese Verna vydávaných nakladatelem Pierrem-Julesem Hetzelem v rámci cyklu \"Podivuhodné cesty\". Jde o tato Vernova díla:\n\nDále se Riou společně s Hubertem Clergetem (1818–1889) podílel svými kresbami na výtvarné stránce \"Ilustrovaného zeměpisu Francie\" z roku 1866 (díla započatého profesorem Théophilem Lavalléem, které po jeho smrti na žádost nakladatele Hetzela Jules Verne dokončil) a společně s Léonem Benettem, Henrim Meyerem a Julesem Fératem ilustroval Vernovu knihu divadelních her \"Cesty na divadle\" z roku 1881.\n\nKromě knih Julese Verna ilustroval Riou například vydání románu Waltra Scotta \"Ivanhoe\" z roku 1880 nebo románu Alexandra Dumase staršího \"Hrabě Monte Cristo\" z roku 1887.\n\nÉdouard Riou zemřel roku 1900 v Paříži jako nositel Řádu čestné legie.\n\n"}
{"id": "147738", "url": "https://cs.wikipedia.org/wiki?curid=147738", "title": "Interpolace", "text": "Interpolace\n\nInterpolace (lat. \"inter-polare\", vylepšit vkládáním) v numerické matematice znamená nalezení přibližné hodnoty funkce v nějakém intervalu, je-li její hodnota známa jen v některých jiných bodech tohoto intervalu. Používá se v případě, že hodnoty funkce v určitých bodech intervalu jsou buďto uvedeny v tabulce, anebo získány měřením.\n\nV geometrii znamená interpolace prokládání daných (změřených) bodů křivkou, konstrukce křivky, která danými body prochází. Od aproximace se liší tím, že hledaná křivka všemi známými (změřenými) body přesně prochází .\n\nPodobného původu je i slovo extrapolace, které označuje nalézání přibližné hodnoty funkce mimo interval známých hodnot, což je méně spolehlivé. Užívá se nejčastěji pro odhady tendencí do budoucnosti, například cen v ekonomii.\n\nMějme funkci f(x), jejíž hodnota je známa v bodech formula_1, formula_2, ... formula_3. Interpolace znamená nalezení funkční hodnoty formula_4, pokud platí, že formula_5 < formula_6 < formula_7.\n\nNěkdy se interpolací rozumí proložení bodů formula_1, formula_2, ... formula_3 analytickou křivkou, která pak umožňuje jednoduchý výpočet funkčních hodnot ve všech mezilehlých bodech. Podle počtu známých bodů n se pak nejčastěji používá:\nNejjednodušší a nejčastěji používaná lineární interpolace (někdy také interpolace lineárním splajnem) spočívá v proložení dvou sousedních bodů přímkou; zavedl ji Isaac Newton (nezaměňovat s Newtonovou interpolací).\n\nPro\nformula_5 < formula_12 < formula_13\nplatí, že\nformula_14.\n\n\n"}
{"id": "147742", "url": "https://cs.wikipedia.org/wiki?curid=147742", "title": "Fritz Hippler", "text": "Fritz Hippler\n\nFritz Hippler (17. srpna 1909 Berlín – 22. května 2002 Berchtesgaden) byl německý filmový režisér, který byl v době Třetí říše zaměstnán na německém ministerstvu propagandy. Je znám především jako režisér snímku \"Der Ewige Jude\".\n\nKrom toho je autorem dokumentárního propagandistického snímku \"Feldzug in Polen\" o německé invazi do Polska z roku 1939 a \"Die Frontschau\", série krátkých snímků určených německým vojákům, kteří odjížděli bojovat na východní frontu.\n\n"}
{"id": "147743", "url": "https://cs.wikipedia.org/wiki?curid=147743", "title": "Aquila", "text": "Aquila\n\nAquila je slovo s několika významy.\n\n\n\n\n\n\n"}
{"id": "147744", "url": "https://cs.wikipedia.org/wiki?curid=147744", "title": "Pýthón", "text": "Pýthón\n\nPýthón ( , latinsky \"Pytho\") je v řecké mytologii hrozný šupinatý drak s hadím tělem. Podle některých verzí je to zplozenec matky země Gaie.\n\nŽil v temné úžlabině u Delf. Podle věštby měl být zabit potomkem bohyně Létó.\n\nKdyž se nejvyšší bůh Zeus zamiloval do bohyně Létó a ona otěhotněla, bohyni Héru, Diovu manželku, to rozčílilo k nepříčetnosti. Povolala na pomoc matku země Gaiu, aby nedovolila Létě porodit nikde na světě. Vyslala nestvůru Pýthóna, aby Létu pronásledoval. Létó před ním prchala, až se na pokraji sil dostala k ostrovu Délos, chudému a neúrodnému, ale pro ni znamenal spásu. Byl totiž odtržen od země a plul po moři. Tam tedy nedosahovala Gaiina moc a navíc: jakmile vstoupila na půdu Délu, vystoupily z moře dvě skály a uzavřely Pýthónovi další cestu k\npronásledování. V krátké době potom Létó porodila boha slunce Apollóna a bohyni Artemis.\n\nKdyž Apollón dospěl, vypravil se za Pýthónem, našel ho v doupěti u Delf a svými šípy ho zabil. Na místě, kde byl drak pohřben, založil Apollón chrám a věštírnu, kde úspěšně působila kněžka Pýthie.\n\nSlovo \"pýthón\" se objevuje v některých starořeckých textech s významem \"věštec\" či \"pravdomluvný člověk\".\n\n"}
{"id": "147745", "url": "https://cs.wikipedia.org/wiki?curid=147745", "title": "Rudolf Mertlík", "text": "Rudolf Mertlík\n\nProfesor Rudolf Mertlík (14. května 1913 Praha – 28. července 1985 Praha) byl český básník, spisovatel a překladatel. Překládal z latiny, starověké řečtiny a němčiny. Mimo jiné přeložil Homérovy eposy Ílias a Odysseia.\n\nPo absolvování gymnázia v Hradci Králové studoval na Filozofické fakultě Karlovy Univerzity obor latina a řečtina. 17. listopadu 1939 byl zatčen a strávil tři roky v německém koncentračním táboře Sachsenhausen. V roce 1946 dokončil studia a stal se pedagogem reálného gymnázia. Po nástupu komunismu k moci za svou knihu \"Nebezpečí jednotné školy\" strávil dalších sedm let ve Valdicích za „protistátní činnost“. Na konci 60. let se podílel na založení Antické knihovny v nakladatelství Svoboda.\n\nProtože měl v 50. a 70. letech zakázáno překládat, vydávat svá díla pod vypůjčenými jmény \"Václav Dědina\", \"Jiří Valeš\", \"Radislav Hošek\", \"Jana Nechutová\" a \"Olga Valešová\".\n\nK jeho nejvýznamnějším dílům patří \"Starověké báje a pověsti\".\n\nJeho synem je ekonom Pavel Mertlík.\n\n"}
{"id": "147746", "url": "https://cs.wikipedia.org/wiki?curid=147746", "title": "Václav Dědina", "text": "Václav Dědina\n\nVáclav Dědina může být:\n\n"}
{"id": "147753", "url": "https://cs.wikipedia.org/wiki?curid=147753", "title": "John C. Calhoun", "text": "John C. Calhoun\n\nJohn Caldwell Calhoun (18. března 1782 – 31. března 1850) byl jižanský politik z Jižní Karolíny. Byl 7. viceprezident USA (1825–1832) v administrativě prezidentů J. Q. Adamse a A. Jacksona. V roce 1832 se jako první viceprezident v historii vzdal svého úřadu, neboť dospěl k názoru, že jako senátor bude mít mnohem významnější pozici.\n"}
{"id": "147754", "url": "https://cs.wikipedia.org/wiki?curid=147754", "title": "Spiro Agnew", "text": "Spiro Agnew\n\nSpiro Theodore Agnew (narozený jako Spiros Anagnostopoulos; 9. listopadu 1918 Towson, Maryland – 17. září 1996 Berlin, Maryland) byl americký politik, 55. guvernér státu Maryland (1967–1969) a 39. viceprezident USA (1969–1973) ve vládě prezidenta Richarda Nixona.\n\nAbsolvoval Univerzitu Johnse Hopkinse a Právní školu Baltimorské univerzity, v roce 1941 byl povolán do armády, kde sloužil za 2. světové války jako důstojník, posléze znovu povolán do služby v průběhu korejské války v roce 1950. \n\nV roce 1972 mu byly prokázány daňové úniky, a proto rezignoval, coby teprve druhý viceprezident USA v historii a jediný, kdo tak učinil z důvodů obžaloby.\n\nV lednu 1983, téměř deset let po opuštění úřadu, zaplatil Agnew státu Maryland 270 000 dolarů jako odškodnění související s podezřením z přijetí úplatku. \n\nJe znám svými útočnými řečnickými výpady vůči oponentům Nixonovy vlády, zejména proti médiím a protiválečným demonstrantům, čímž si získal mnoho příznivců v konzervativním křídle Republikánské strany. \n\nByl jediný a tudíž nejvýše postavený Řekoameričan sloužící ve vládě USA.\n\n"}
{"id": "147759", "url": "https://cs.wikipedia.org/wiki?curid=147759", "title": "Niobé", "text": "Niobé\n\nNiobé (též Nioba, latinsky \"Niobe\") je v řecké mytologii dcera sipylského krále Tantala.\n\nProvdala se za thébského krále Amfíóna, se kterým byla šťastná. Měli spolu sedm statečných synů a sedm krásných dcer. Niobé je všechny milovala, ale po čase nad svou velkou rodinou zpychla. A to tak, že dávala hlasitě najevo své štěstí a hrdost na své potomky a došlo to až tak daleko, že urážela samotnou bohyni Létó, matku boha slunce Apollóna a bohyně Artemis, ochránkyně přírody a zvěře. Vyvyšovala se nad bohyni, která má přece „jenom“ dvě děti, kdežto ona mnohokrát více. Zakazovala dokonce i thébským ženám, aby bohyni uctívaly.\n\nKdyž se to dozvěděla Létó, rozhněvala se a stěžovala si svým dětem. Ty to rozhořčilo a rozhodly se pyšné Niobě pomstít.\n\nA stalo se to hned. Apollón slétl na thébské hradby, pod nimiž se cvičili mladí muži ve zbrani a vystřelil šíp na nejstaršího syna \"Isména\", který uháněl na koni, druhý byl \"Sipylos\", kterého šíp srazil i s koněm, další byli \"Faidimos\" a \"Tantalos\", poté \"Alfénór\", po něm \"Damasichthón\". Poslední ze synů \"Ílioneus\" vztáhl ruce s prosbou o pomoc, ale šíp už letěl a přinesl mu smrt. Jiní ale uvádějí, že jeden ze synů - Amyklás - byl ušetřen, podobně jako jeho sestra Chlóris.\n\nKdyž se o té hrůze dozvěděl jejich otec Amfíón, vrazil si do hrudi meč. Ne tak Niobé - ve svém zoufalství vztáhla ruce k bohyni, ale neprosila. Znovu opakovala, že je stále šťastnější, protože má pořád ještě víc dětí než kdy měla Létó.\n\nV ten okamžik padla šípem sražená nejstarší dcera a po ní druhá a další. Nakonec zbyla jen nejmladší \"Chlóris\". Teprve tehdy byla Niobina pýcha zlomena a ona prosila, ať je jí ponechána alespoň ta jediná, poslední dcera. Nestalo se tak. Na vše už bylo pozdě - Niobé se proměnila v kámen, v sochu, jejíž oči nepřetržitě roní slzy. Tak byla přenesena do své rodné země, na horu Sipylos, kde stojí dodnes.\n\nV jiné verzi král Amfíón a jeho bratr Zéthos zaútočili na svatyni boha Apollóna, ale tento marný zoufalý pokus skončil jejich smrtí - zůstali ležet oba se šípem v hrudi.\n\nTento příběh o Niobé lákal mnoho umělců k výtvarnému zpracování.\n\nA pro zajímavost - nově objevený prvek blízký tantalu byl pojmenován \"niobium\" (značka Nb)\n\n\n"}
{"id": "147764", "url": "https://cs.wikipedia.org/wiki?curid=147764", "title": "Týden (časopis)", "text": "Týden (časopis)\n\nTýden je český týdeník se zpravodajským a analytickým zaměřením, vydávaný společností Empresa Media, a.s.\n\nTýden začal vycházet roku 1994 a záhy jej koupil mediální koncern Axel Springer. O čtyři roky později byl časopis prodán švýcarskému vydavatelství Ringier a v roce 2000 jej zakoupila společnost Mediacop, vlastněná podnikatelem švýcarského původu Sebastianem Pawlowskim. V současnosti časopis vlastní Empresa Media, ovládaná mediálním podnikatelem Jaromírem Soukupem. Do skupiny Empresa patří ještě časopisy \"Instinkt\", \"Sedmička\", \"Exkluziv\", \"Marketing Sales Media\", \"Animáček\", \"Popcorn\", \"Top Dívka\" a televize Barrandov. V únoru 2016 získala čínská společnost CEFC China Energy Company Limited 49 % podíl v mediální společnosti Empresa Media, která vydává \"Týden\".\n\n\"Týden\" založil Karel Hvížďala se skupinou novinářů z někdejšího \"Mladého světa\" a \"Lidových novin\". Vzorem jim byl zpravodajský časopis tzv. druhé generace \"Focus\", který vedle textové složky analytického typu kladl důraz i na obrazové pojetí s množstvím fotografií a grafů. V zakládající redakci působili novináři Zdeněk Procházka, Michal Růžička, Marek Wollner nebo fotografové Jan Šilpoch, Jan Mihaliček, Jiří Pekárek ad.\n\nČasopis vychází každé pondělí. Jeho více než 100  stran je rozděleno do stálých rubrik Události, Svět, Ekonomika, Kultura a Moderní život. V průběhu roku pravidelně přináší specializované redakční speciály v čele s respektovaným přehledem 101 Českých a slovenských miliardářů.\n\nŠéfredaktorem \"Týdne\" je Daniel Köppl. Mezi jeho předchůdce patří Karel Hvížďala, Aleš Lederer, Dalibor Balšínek, Daniel Málek, František Nachtigall a Jaroslav Plesl.\n\nNejvětší část čtenářů \"Týdne\" tvoří obyvatelé velkých měst a lidé s vyšším vzděláním. V prosinci roku 2008 činil průměrný prodaný týdenní náklad 50 615 výtisků. V březnu 2010 byl průměrný prodaný náklad 43 862. Časopis je registrovaný pod kódem .\n\nElektronickou odnoží časopisu je Týden.cz. Server nekopíruje pouze články z tištěného týdeníku, ale přináší i aktuální denní informace ze všech sfér společenského života, politické kauzy, analýzy, reportáže atd. Obsah časopisu a serveru vytváří jedna redakce, což se týká především domácí, zahraniční, ekonomické a sportovní rubriky.\n\nNa internetu působí server Týden.cz od ledna roku 2007, ke konci roku 2008 registroval on-line deník 410 000 reálných uživatelů měsíčně.\n\n"}
{"id": "147768", "url": "https://cs.wikipedia.org/wiki?curid=147768", "title": "Jules Férat", "text": "Jules Férat\n\nJules-Descartes Férat (28. listopadu 1829, Ham – 6. června 1906, Paříž) byl francouzský malíř a ilustrátor. \n\nZnámý byl zejména svými obrazy ze života v továrnách, z prostředí těžkého průmyslu a z portrétů dělníků a jejich strojů. \n\nJako ilustrátor doprovodil svými kresbami řadu knih takových autorů, jako byli Eugène Sue, Thomas Mayne-Reid, Edgar Allan Poe, Victor Hugo a zejména Jules Verne. Z jeho cyklu \"Podivuhodné cesty\", vydávaném nakladatelem Pierrem-Julesem Hetzelem ilustroval tyto romány a novely: \n\nKromě toho ještě ilustroval společně s Léonem Benettem, Henrim Meyerem a Édouardem Riouem Vernovu knihu divadelních her \"Cesty na divadle\" z roku 1881.\n\n"}
{"id": "147772", "url": "https://cs.wikipedia.org/wiki?curid=147772", "title": "Regia Marina", "text": "Regia Marina\n\nRegia Marina bylo italské královské námořnictvo, které vzniklo roku 1861 po sjednocení Itálie v Italské království. Po vzniku republiky v roce 1946 došlo ke změně názvu na \"Marina Militare\". \n\nRegia Marina měla hrát významnou úlohu ve válce s Rakouským císařstvím, ale v tomto střetnutí žalostně zklamala. Její velitel admirál Persano se dlouhodobě vyhýbal boji a když se k němu nakonec odhodlal, byl v červenci 1866 poražen výrazně slabší rakouskou flotilou v bitvě u Visu. V bitvě ztratil obrněnou šroubovou fregatu \"Re d'Italia\" a dělový člun \"Palestro\". Rakušané zaostávali kvalitou svých děl, a proto odvážně zaútočili klouny, čímž na mnoho let ovlivnili konstrukci válečných lodí a taktiku.\n\nJelikož byla Itálie ještě před první světovou válkou ve spojeneckém svazku s Rakousko-Uherskem, počítalo se v případě války se společnými akcemi italského a rakousko-uherského námořnictva z Messiny. Tak mělo být zabráněno převozu vojáků z francouzských kolonií do Evropy. Ve skutečnosti však Itálie na počátku války zůstala neutrální a vyčkávala, kdo ji za vstup do války nabídne více. \n\nDo konfliktu se proto zapojila až v květnu 1915 a to na straně Dohody. Hlavním nepřítelem italského námořnictva se tak stalo rakousko-uherské námořnictvo a hlavním operačním prostorem Jaderské moře. Hned druhý den po vstupu Itálie do války 24. května 1915, podniklo Rakousko-Uherské námořnictvo úspěšný útok na italské pobřeží, kterému italské námořnictvo nedokázalo zabránit a vysloužilo si za to silnou kritiku. Italové však zůstali po celou válku pasivní a spokojily se se zablokováním rakousko-uherského námořnictva v Jaderském moři (to zde celou válku vázalo také řadu britských a francouzských lodí), což ovšem neplatilo pro německé a rakousko-uherské ponorky operující z jaderských přístavů. Těm v akcích nezabránilo ani vybudování protiponorkové bariéry v Otrantské úžině. Hlavní tíhu bojů tak nesly lehké jednotky a křižníky. \n\nNejvětší ztráty italskému námořnictvu způsobily sabotáže a ponorky. Po rakouských sabotážích vybuchl predreadnought \"Benedetto Brin\" a dokonce i moderní dreadnought třídy \"Conte di Cavour\" \"Leonardo da Vinci\". Nepřátelské ponorky způsobily ztrátu predreadnoughtu \"Regina Margherita\" a pancéřových křižníků \"Amalfi\" a \"Giuseppe Garibaldi\".\n\nNejvětších úspěchů Italové paradoxně dosáhli nasazením těch nejmenších plavidel. Torpédové čluny MAS pod vedením Luigi Rizza nejprve v prosinci 1917 potopily rakousko-uherskou pobřežní obrněnou loď SMS \"Wien\" a 11. června následujícího roku jim za oběť padl dokonce rakousko-uherský dreadnought SMS \"Szent István\". Tento den je v italském námořnictvu dodnes oslavován. Ještě po skončení bojů zničilo italské řiditelné torpédo Mignatta pomocí magnetické miny dreadnought SMS \"Viribus Unitis\", který byl jen krátce předtím předán království Srbů, Chorvatů a Slovinců.\n\nDo druhé světové války Itálie vstoupila dne 10. června 1940. Její námořnictvo tehdy bylo čtvrté nejsilnější na světě, ale ve válce utrpělo nemalé ztráty. Hlavním operačním prostorem bylo Středozemní moře. Rovněž v Italské východní Africe byly některé válečné lodě, italské ponorky také doplňovaly ty německé v Atlantiku a italské torpédové čluny s dalšími plavidly operovaly v rámci kampaně proti Sovětskému svazu v Černém moři a na Ladožském jezeře.\n\nV roce 1943 italská vláda podepsala kapitulaci. Kapitulace znamenala předání části lodí do rukou Spojenců a ukořistění dalších lodí Německem (často je potopily vlastní posádky, řada z nich byla následně potopena v přístavech spojeneckým letectvem). Když jádro italského námořnictva odplouvalo na Maltu k internaci, pomocí kluzákových pum Fritz X ho napadly německé bombardéry, které docílily tří zásahů. Jednou pumou zasažená bitevní loď \"Italia\" byla těžce poškozena, zatímco \"Romu\" zasáhly pumy dvě. Loď se po výbuchu rozlomila a potopila.\n\nVětší část lodí, které válku přečkaly, si poté rozdělily vítězné státy — například lehké křižníky \"Attilio Regolo\" a \"Scipione Africano\" převzalo francouzské námořnictvo, \"Duca d'Aosta\" sovětské námořnictvo a \"Eugenio di Savoia\" řecké námořnictvo. Sovětskému svazu byla navíc předána bitevní loď \"Giulio Cesare\". Rovněž italské přístavy byly po válce poškozené a mnohdy zablokované potopenými plavidly.\n\nJelikož se Itálie změnila roku 1946 z království na republiku, bylo její námořnictvo přejmenováno na \"Marina Militare\". Mírová smlouva podepsaná Itálií roku 1947 přinesla obnovovanému námořnictvu řadu omezení — nesmělo vlastnit jaderné zbraně, bitevní lodě, ponorky a rovněž mělo zakázáno provozovat letouny s pevnými křídly z palub lodí. Během několika let však kulminovala studená válka a z Itálie se brzy stal důležitý spojenec USA proti Sovětskému svazu ve strategickém prostoru Středomoří.\n\n"}
{"id": "147773", "url": "https://cs.wikipedia.org/wiki?curid=147773", "title": "Brahmaputra", "text": "Brahmaputra\n\nBrahmaputra ( , , , , , , znamená syn boha Brahmy) je řeka v ČLR (v Tibetské autonomní oblasti), Indii (státy Arunáčalpradéš, Ásám) a Bangladéši. V Tibetu se řeka nazývá Jarlung Cangpo, případně jen Jarlung či Cangpo; v oblasti, kde protíná Himálaj, se jí říká Dihang a v Bangladéši Džamuna. Co se týká průtoku, tak dohromady s Gangou zaujímá třetí místo na světě po Amazonce a Kongu. Je 2 900 km dlouhá. Povodí má rozlohu 935 000 km². Včetně \"Gangy\" má povodí rozlohu 2 055 000 km².\n\nZdrojnicemi Brahmaputry je několik řek, které stékají ze severních svahů Himálaje a jižních svahů hřbetu Kailas. Do jednoho koryta se slévají v oblasti vesnice Ombu (nadmořská výška okolo 4 860 m). Odtud teče východním směrem v délce více než 1 100 km paralelně s Himálajem po dně dlouhého údolí šířkového směru. Přijímá mnoho přítoků, které jsou napájeny především tajícími vodami z okolních velehor. Sklon osy tohoto dlouhého údolí není velký a proto zde řeka teče převážně pokojně a je v těchto místech splavná pro místní lodní dopravu.\n\nPod ústím přítoku Džamdy na úrovni 95° východní délky řeka protíná výběžky hřbetu Tangla a Ásámského Himálaje hlubokými soutěskami. Divoký tok, vytváří mnohé peřeje a v některých místech se řítí dolů kaskádami bystřin a nevysokých vodopádů. Na tomto úseku se v délce 400 km nazývá Dihang a prudce zde klesá z tibetské náhorní plošiny do údolí východoindického Ásámu. V oblasti indické vesnice Pasighat vtéká do Ganžské roviny (východní část Indoganžské roviny) a teče podél jižního úpatí Himálaje. Představuje zde významnou vodní tepnu, která pokojně plyne po dně široké doliny v nestálém korytě.\n\nNa území Bangladéše se řeka rozděluje do ramen a kanálů. Vytváří zde velké množství ostrovů. Největším z nich je Madžuli, který je 70 km dlouhý a 15 km široký. Na úrovni 90° východní délky vytváří poslední velký zákrut. Obrací se jižním směrem a stéká se s Gangou asi 60 km na západ od Dháky. Společné koryto obou řek ústí do Bengálského zálivu estuárem. Delta Gangy a Brahmaputry (Džamuny) se také nazývá Bengálská delta. Toto území má rozlohu asi 80 000 km² a má velmi složitou skladbu.\n\nNejvýznamnější přítoky jsou zleva Nau, Čorta-Tsangpo, Paga-Tsangpo, Džiču, Džamda, Luhit a Kapili; zprava je to Njangču, Subansiri, Kameng, Manas a Tista.\n\nVodnost řeky v zimě prudce klesá, poté zase roste na začátku tání sněhu na jaře prudce se zvyšuje v létě v důsledku tání sněhových polí a ledovců na horách a vydatných srážek způsobených monzunovými dešti v Ganžské rovině a v Himálaji. Průměrný roční průtok je 12 000 m³/s. V létě při nejvyšším stavu vody přesahuje 15 000 m³/s a v zimě klesá na 4 000 m³/s. Vzestupy úrovně hladiny na dolním toku dosahují 10 až 12 m a nezřídka jsou doprovázeny povodněmi.\n\nVoda z řeky se široce využívá k zavlažování. Brahmaputra je splavná do vzdálenosti 1 290 km od ústí. V Tibetu je místní lodní spojení na člunech. Na části řeky, který se nazývá Dihang, není vodní doprava možná. Hydroenergetické zdroje řeky jsou obrovské, zvláště v místě, kde protíná Himálaj, ale jsou minimálně využívané. V jejím povodí se nachází hydroelektrárna Kvítek světla, která byla vybudována v roce 1957 pro zásobování vodou hlavního města Tibetu Lhasy. Největší města na řece jsou Žigace (Čína), Dibrugarh, Tezpur, Guváhátí, Dhuburi (Indie).\n\n\n"}
{"id": "147776", "url": "https://cs.wikipedia.org/wiki?curid=147776", "title": "Karyoplazma", "text": "Karyoplazma\n\nKaryoplazma (také nukleoplazma či karyolymfa)\nje hmota podobná cytoplazmě, na rozdíl od ní se však nachází pouze v buněčném jádře.\n\nJe ohraničena jadernou membránou. Je to vysoce viskózní kapalina obsahující chromozomy a jadérko. Nachází se zde např. nukleotidy (nutné pro stavbu DNA) a enzymy (řídí biochemické pochody v jádře). V nukleoplazmě se může nacházet také síť vláken známá jako jaderná matrix.\n"}
{"id": "147782", "url": "https://cs.wikipedia.org/wiki?curid=147782", "title": "Rohovec", "text": "Rohovec\n\nRohovec je sedimentární hornina, jejíž vznik je takřka vždy mořského původu. Nejčastěji se vyskytuje v šedé, hnědé nebo černé barvě (vzácně zelené) a jeho zrnitost je extrémně jemná. V podstatě jde o kryptokrystalickou formu oxidu křemičitého. Dobře odolává erozi, proto se snadno ukládá a tvoří tak masivní uloženiny jako např. plážové štěrky. Před vynálezem zpracování kovů byly některé druhy rohovců, obzvláště pazourky, surovinou pro výrobu zbraní a nástrojů.\n\nNázvem kontaktní rohovce se naproti tomu označují některé kontaktně metamorfované horniny.\n\nRohovec vzniká na mořském dně v jiných sedimentárních horninách (ve vápenci, v páskované železné rudě) jako samostatná hlíza. Obvykle se nahromadí oxid křemičitý rozpadem opálových schránek mrtvých organismů nebo hydrotermálními roztoky.\n\n"}
{"id": "147784", "url": "https://cs.wikipedia.org/wiki?curid=147784", "title": "Brťov", "text": "Brťov\n\nBrťov se vyskytuje v názvech více sídel:\n"}
{"id": "147790", "url": "https://cs.wikipedia.org/wiki?curid=147790", "title": "Toužetín (zámek)", "text": "Toužetín (zámek)\n\nZámek Toužetín je barokní stavba nacházející se v obci Toužetín 8 km jihovýchodně od Loun. Od roku 1964 je chráněn jako kulturní památka. \n\nDnešní zámek byl původně gotickou tvrzí. První písemná zmínka o ní je z roku 1372. Roku 1697 byla vyhořelá a částečně zřícená tvrz na pokyn knížete Ferdinanda ze Schwarzenbergu přestavěna architekty Giacomem a Pietrem Maggim do dnešní podoby.\n\nBěhem sedmileté války se před zámkem odehrála bitva mezi pruskými husary a císařskými dragouny a samotný zámek byl několikrát obsahen pruským vojskem. Po bitvě u Chlumce v roce 1813 bylo na zámku internováno přes 900 zajatých francouzských vojáků.\n\nToužetínský zámek je obdélníková patrová budova s dvorem stejného tvaru. Je obklopena vodním příkopem, přes který vede ke vstupní bráně kamenný most. Na něm jsou umístěny sochy svatého Václava a svatého Jana Nepomuckého. Nádvoří lemují arkády.\n\n\n\n"}
{"id": "147791", "url": "https://cs.wikipedia.org/wiki?curid=147791", "title": "Tepelná elektrárna", "text": "Tepelná elektrárna\n\nTepelná elektrárna je výrobna elektrické energie. Jedná se o technologický celek, který vyrábí elektrickou energii přeměnou z chemické energie vázané v palivu (či jiného vhodného zdroje energie) prostřednictvím tepelné energie.\n\nObvykle je termínem „tepelná elektrárna“ označována spalovací elektrárna spalující běžné fosilní palivo (zpravidla uhelná elektrárna, případně plynová elektrárna nebo ropná elektrárna). Na principu tepelné elektrárny pracují i další typy elektráren, které využívají principu změny tepelné energie na elektrickou (kupř. jaderné elektrárny, geotermální elektrárny, tepelné sluneční elektrárny aj.).\n\nŘetězec proměny energie lze schematicky popsat :\n\nMateriálový řetězec zprostředkovatelů přenosu energie pak tvoří :\n\nTechnologický řetězec strojních zařízení pro přeměnu energie pak tvoří :\n\nTepelná energie je obvykle získávána chemickým procesem spalování vhodného paliva, kdy hořením (t.j. jeho oxidací) je uvolňována tepelná energie vázaná v palivu. Obvykle se jedná o tato fosilní paliva:\n\ntepelnou energii je možné získat i fyzikálně chemickým procesem štěpení atomových jader některých chemických prvků. Procesem řízeného rozpadu jádra atomu je uvolňována jaderná energie vázaná v jaderném palivu, toto palivo se používá v jaderných elektrárnách, zpravidla se jedná o tyto prvky:\n\nTepelná elektrárna však může získávat teplo i převodem tepla z přírodního prostředí v podobě geotermální energie, tepelné elektrárny tohoto typu bývají označovány pojmem geotermální elektrárna\nTepelnou energii lze získat též soustředěním slunečního záření do centrálního ohniska, kde je voda z kapalné formy přeměňována na vodní páru, která pak pohání turbínu.\nOproti tomu přeměna světelné sluneční energie na energii elektrickou probíhá v solární elektrárně, která ovšem není tepelnou elektrárnou podobně, jako vodní elektrárny (přehradní, přílivové, přečerpávací).\n\nÚčinnost přeměny energie je dosud nízká - i v nejmodernějších elektrárnách se pohybuje nejvýš kolem 50 %, jednou z cest k efektivnějšímu využití energie je kogenerace.\n\nChemická energie vázaná v palivu, je běžným procesem spalování přeměňována nejprve na energii tepelnou. Ta se poté dále převádí nejprve na mechanickou energii resp. kinetickou energii, teplonosným médiem zde bývá nejčastěji běžná vodní pára vyráběná v parogenerátoru. Pára je přiváděna do turbíny, což je zařízení mechanicky spojené s elektrickým generátorem respektive s alternátorem. Kinetická energie je z parní turbíny vyváděna do alternátoru společným hřídelem, mechanická kinetická energie z hřídele stroje se tak dále převádí pomocí alternátoru na elektrickou energii, která je ze stroje vyváděna do elektrorozvodné sítě.\n\n\n"}
{"id": "147795", "url": "https://cs.wikipedia.org/wiki?curid=147795", "title": "Jan Arnošt Smoler", "text": "Jan Arnošt Smoler\n\nJan Arnošt Smoler, německy \"Johann Ernst Schmaler\" (3. března 1816 Łućo – 13. června 1884 Budyšín) byl lužickosrbský spisovatel a publicista. Syn učitele, studoval teologii a slovanskou filologii ve Vratislavi u Františka Ladislava Čelakovského. \n\nJan Arnošt Smoler byl propagátorem lužickosrbské kultury a jazyka. Vydal řadu učebnic hornolužické srbštiny a německo-lužickosrbský slovník.\n\nVe své největší práci \"Písničky horních a dolních Lužických Srbů\" (1841, 1843; texty do němčiny přeložil Leopold Haupt) sebral ve dvou svazcích 531 písní s nápěvy v srbském originále a v Hauptově německém překladu. Druhý díl je doplněn o přísloví, pohádky a nástin zvykosloví. Soubor obsahuje skladby rozmanitých žánrů: vedle rozsáhlých epických skladeb přináší lyrické básně milostné, svatební, žertovné, elegické, ale i balady a romance.\n\nV roce 1847 se zasadil o vznik sdružení Matice lužickosrbská (\"Maćica Serbska\"), v roce 1851 o vznik časopisu \"Łužičan\" a v roce 1875 založil tiskárnu, která tiskla lužickosrbskou literaturu, zejména pak texty lidových písní.\n\n"}
{"id": "147796", "url": "https://cs.wikipedia.org/wiki?curid=147796", "title": "Donín (Toužetín)", "text": "Donín (Toužetín)\n\nDonín je část obce Toužetín. Nachází se v okrese Louny, kraj Ústecký. V roce 2011 zde trvale žilo 83 obyvatel.\n\nPrvní zmínka o obci pochází z roku 1325.\n\nV blízkosti obce se nachází zachovalá zděná okrouhlá pětipatrová stavba větrného mlýna z roku 1846, ale už bez lopatek.\n\nV Doníně se narodil český válečný pilot generálporučík František Fajtl, který bojoval za druhé světové války v Royal Air Force a v jednotkách v Sovětském svazu.\n\n"}
{"id": "147801", "url": "https://cs.wikipedia.org/wiki?curid=147801", "title": ".gy", "text": ".gy\n\n.gy je internetová národní doména nejvyššího řádu pro Guyanu. Spravuje ji University of Puerto Rico spolu s .gd, .kn a .pr.\n\n"}
{"id": "147803", "url": "https://cs.wikipedia.org/wiki?curid=147803", "title": "Bitva o Berlín", "text": "Bitva o Berlín\n\nV listopadu 1944 vypracovalo sovětské vrchní velení plán válečných akcí v Evropě na rok 1945, ve kterém byl mimo jiné určen i termín zahájení operací na 20. leden 1945. Hlavní úsilí se přitom soustředilo na útok směrem do nitra Třetí říše – na Berlín. Vzhledem k obtížné situaci spojenců v Ardenách a po žádosti jejich představitelů o odlehčovací ofenzívu na východní frontě, která by vázala další jednotky, Stalin rozhodl, že útok začne dříve. I on si byl však vědom toho, že pokud spojenci vyhrají bitvu v Ardenách, mohou vstoupit do Berlína jako první, což bylo pro Stalina nepřijatelné nejen z prestižních důvodů, ale i z hlediska jeho plánů na budoucí postup proti Západu.\n\nDne 12. ledna 1945 zahájila Rudá armáda útok, který bývá nazýván jako Viselsko-oderská operace. 1. běloruský front pod vedením maršála Žukova dostal za úkol udeřit z magnuszewského a pulawského předmostí směrem na Poznaň, část sil měla zaútočit proti varšavskému uskupení německých vojsk.\n\nVojska 1. ukrajinského frontu pod vedením maršála Koněva měla podniknout útok ze Sandoměřského předmostí na Vratislav. V 10 hodin zahájily tisíce děl a minometů na úseku 1. a 4. ukrajinského frontu drtivou a nepřetržitou dvouhodinovou palbu, po které vyrazily úderné skupiny, které provedly průlom fronty. Dne 14. ledna obdobně zaútočila sovětská vojska 1., 2. a 3. běloruského frontu a i zde byly uskutečněny mohutné průlomy fronty.\n\nPohyb vojsk Rudé armády se rozběhl tak rychle, že i americké noviny \"New York Times\" oznamovaly, že „ruská ofenzíva se rozvíjí s bleskovou rychlostí, před níž blednou německá tažení 1939 v Polsku a 1940 ve Francii.“ Sovětské tankové armády a mechanizované sbory postupovaly denně 45–70 km, obcházely uzly odporu a rozvíjely útok do hloubky.\n\nKoncem ledna stála sovětská vojska na Odře, zhruba 60–70 km od Berlína a u Kostřína si vybudovala několik předmostí. Pro Hitlera byla informace o této situaci šokující, a proto na radu generálního štábu rozkázal, aby jeho Skupina armád Visla, rozmístěná v Pomořansku, zahájila útok na severní křídlo sovětských armád.\nMaršál Žukov si však byl vědom, že útok na pravé křídlo může znamenat oddělení jeho útočných vojsk se zázemím. Proto ignoroval Stalina, který si přál pokračování v útoku na Berlín, a vyčlenil dvě tankové a dvě vševojskové armády, které provedly útok na uskupení německých vojsk. Dne 3. března byla Rudá armáda u Baltského moře a odřízla po souši Východní Prusko od Německa. Podobný problém jako pro Žukova v Pomořansku nastal pro Koněva i v německém Slezsku (které po válce připadlo Polsku), kde musel 1. ukrajinský front porazit mohutné uskupení o síle 33 divizí. V průběhu února i počátkem března vedla sovětská vojska boje proti německým skupinám, které zůstaly v obklíčení. Vyčistěním oblastí východně od Odry a Nisy si Rudá armáda zabezpečila prostor pro závěrečný útok proti Berlínu.\n\nNa frontě jižně od Karpat probíhaly boje o Budapešť. Němci podnikli tři protiofenzivy, aby obklíčené hlavní město jejich posledního zbývajícího spojence získali zpět. 13. února však Budapešť padla do sovětských rukou. Adolf Hitler následně nařídil další protiútok, jehož dalším cílem mělo být vytvoření obranné linie na řece Dunaj. Do 16. března však byla tato tzv. operace Jarní probuzení zastavena, jednak sovětským odporem, jednak špatným počasím a blátem. O několik hodin, clém těžce nabyté území, o které probíhaly 10 dní silné boje, získaly ofenzívou sovětské jednotky zpět. 30. března vstoupily sovětské jednotky na rakouské území a do 13. dubna dobyly Vídeň. 4. dubna se po více než dvou měsících bojů v těžkých horských podmínkách podařilo sovětským a československým jednotkám Němce definitivně vytlačit z Liptovského Mikuláše a zahájit rychlý postup údolím Váhu směrem na západ. V téže době pravé křídlo Žukovova 1. běloruského frontu spolu s Rokossovského 2. běloruským frontem zajistilo pobřeží baltského moře v severovýchodním Německu, čímž se zajistilo před útokem z křídla.\n\n4. února byla na Jaltě zahájena konference hlav Sovětského svazu, Spojených států amerických a Velké Británie. Na konferenci se velmoci dohodly na demilitarizaci Německa a jeho rozdělení na 4 okupační zóny. Vymezeny byly také linie setkání sovětských armád a vojsk západních Spojenců. V průběhu března byli Britové a Američani 120 km západně od Berlína na řece Labe. 18. dubna 1945 v době, kdy se začala rozjíždět sovětská ofenzíva však dosáhla Montgomeryho 21. armádní skupina přibližně stejnou vzdálenost od města jako Sověti.\n\nMezi západními Spojenci však nepanoval jednotný názor na další pokračování operací, zatímco Churchill, Patton, Simpson a Brooke hodlali v případě vhodných podmínek napadnout Berlín, aby ho získali dříve než Sověti, tak Eisenhower naproti tomu předpokládal, že Němci se budou moci udržet hlavně na jihu a v oblasti Alp mohli začít i partyzánskou válku. Navrhoval proto útok směrem na Drážďany, kde dojde na Labi k setkání se sovětskými silami, čímž bude Němci držené území rozděleno. Eisenhower stejně jako například Bradley nechtěl překračovat vymezenou demarkační linii, aby později nemusel Sovětům získané území předávat. Toto rozhodnutí, kterým odmítl se Stalinem závodit o Berlín, patří mezi nejkontroverznějším v celé válce a je mnohými dodnes kritizováno.\n\n28. března 1945 proto Eisenhower poslal Stalinovi depeši v níž ho informoval o svých záměrech a zároveň žádal lepší koordinaci i plány Rudé armády. Stalin, který pravděpodobně západním Spojencům v otázce útoku na Berlín nedůvěřoval, souhlasil s významem setkání na Labi v oblasti spojnice Lipsko - Drážďany, ve skutečnosti však rozhodl o podstatně silnější ofenzívě směrem na Berlín. Pro poslední ofenzívu Stalin nařídil maršálům Žukovovi a Koněvovi, kteří po předešlých těžkých bojích očekávali, že jejich armády budou moci do poloviny května odpočívat, aby připravili plány pro útok na Berlín do 48 hodin. Sovětské síly poznamenány těžkými bitvami viselsko-oderské operace dostaly na přípravu do dalších bojů necelých 12 - 14 dní. Stalin se přitom snažil využít rivalita mezi Žukovem, který držel pozice na nejkratší ose postupu a Koněvem, jehož jednotky se musely probojovat o třetinu delší cestou, na níž je čekalo překročení několika vodních toků, ale i slabší nepřátelské síly.\n\n19. března 1945 vydal Hitler rozkaz známý jako ARLZ-Maßnahmen na jehož základě měla armáda a obyvatelstvo ničit všechny objekty, které by mohl nepřítel využít. Rozkaz se týkal i domů a průmyslu a nebyl plně aplikován, protože mezi samotnými nacisty vyvolával rozpaky. Jedním z prvních, kdo se proti rozkazu postavili, byl německý ministr zbrojení Albert Speer.\n\nV dubnu 1945 zaujala německá skupina armád Visla pod vedením generála Heinriciho spolu s některými jednotkami skupiny armád Střed obranné pozice podél řeky Odry. Nacistické Německo, které v té době postrádalo bojeschopné muže do obrany oblasti intenzivně mobilizovalo i jednotky Volkssturmu (domobrany) a Hitlerjugend. V jednotkách domobrany sloužily zejména starší muži, zatímco v Hitlerjugend převážně mladí chlapci, mnozí ve věku 12 - 13 let. Hitler při obraně oblasti disponoval 85 divizemi a řadou menších jednotek o síle asi 750 000 až milion mužů a chlapců, s asi 500 tanky a 1 000 samohybnými děly, 10 400 děly a minomety a přibližně 3300 letadly. Německou obranu na nejkratších přístupových cestách k Berlínu zajišťovala 9. armáda. Jeho představy o možnosti obrany však byly čistě iluzorní. Stále věřil, že při těchto bojích dojde k zastavení sovětského postupu kvůli roztržce mezi Spojenci, a že Berlín obsadí anglo-americká vojska, která se po kapitulaci Modelovy armády v Porúří zastavila zhruba 80 km od Berlína. Pro neustálé neshody s náčelníkem svého generálního štábu, který navrhoval začít jednat o míru odvolal Heinze Guderiana a pokračoval v řízení operací ze svého bunkru, pod říšským kancléřstvím v Berlíně. Hitlerovy naděje na zlepšení vojenské situace Třetí říše se však nesplnily.\nSovětský svaz se rozhodl do předpokládané poslední bitvy nasadit zbytek svých sil. Sovětské ozbrojené síly totiž koncem války začaly pociťovat nedostatek lidských rezerv. Vojenské jednotky před bitvou byly doplněny materiálem, zbraněmi a především obrněnou technikou, oproti předešlým operacím však bylo doplnění živé síly malé. 9. dubna se po těžkých bojích vzdal Königsberg ve Východním Prusku. Rokossovského 2. běloruský front tak mohl uvolnit většinu svých sil a začal se urychleně přesouvat na západ k řece Odře. Během prvních dvou dubnových týdnů jednotky 1. běloruského frontu maršála Žukova uskutečnily přesun velké části svých sil. Byl to jeden z největších a nejrychlejších přesunů obrovského množství lidí a techniky ve druhé světové válce. Z oblasti Frankfurtu a Baltského moře, kde uvolnily pozice pro 2. běloruský front se přesunuly na jih před Seelowské výšiny, odkud měly útočit přes Odru přímo na západ směrem na Berlín. Některým německým jednotkám se při tomto sovětském přesunu podařilo uniknout dírami ve frontové linii, šlo zejména o zbytky obklíčené 2. armády generála Dietricha von Sauckena z Gdaňsku do delty řeky Visly. Jižněji se 1. ukrajinský front maršála Koněva přesunul z horního Slezska do oblasti Nisy. Jeho úkolem bylo proniknout z jihovýchodu přes Odru a Nisu a v případě dostatečně rychlého postupu obchvatů proniknout k Berlínu z jihozápadu. Podobnou roli svěřilo nejvyšší velení i 2. běloruskému frontu maršála Rokossovského, který měl útočit na Žukovově pravém křídle a obklíčit Berlín ze severozápadu. Celkově tato sovětská vojska čítala 2 062 200 vojáků, 41 000 děl, raketometů a minometů, 6 250 tanků, samohybných děl a také okolo 7 500 letadel.\n\nDne 14. dubna začaly první útoky, kdy jednotky Rudé armády prováděly průzkum bojem. Hlavní útok byl zahájen v noci 16. dubna ve 4 hodiny ráno.\n\nNa úseku Žukovova 1. běloruského frontu v okolí předmostí u Kostřína nejprve začala 35 minut trvající mohutná dělostřelecká příprava asi 9 000 tisíc děl a 1500 raketometů kaťuša. Šlo o jednu z nejsilnějších dělostřeleckých příprav srovnatelnou s palbou vedenou během nejtěžších bitev první světové války. Žukov soustředil 295 kanónů na 1 km. Jeho dělostřelci vypálili přes 7 milionů granátů, min a raket. Palba měla podle očekávání zcela zničit první linii německé obrany, Heinrici však takový krok nepřítele přepokládal a noc před útokem rozhodl tyto své pozice držené jednotkami 9. armády vyprázdnit, takže německé ztráty nebyly těžké. Druhou fází útoku byl netradiční postup sovětských úderných jednotek v pozadí se 140 svítícími protiletadlovými světlomety, které měly Němce oslepovat. Světlomety však nebyly efektivní a pouze usnadňovaly zaměřování a střelbu německým obráncům. Sovětský útok se v oblasti Seelowských výšin několik kilometrů za Odrou významně zpomalil. Obě strany se při tom snažily vést energické operace, sovětské útoky často střídaly lokální německé protiútoky. Němci zde měli ve vhodném terénu vybudovanou hluboce členěnou obranu opírající se o okolní pahorky. Navíc se jednotky Wehrmachtu, Waffen SS, Volkssturmu i Hitlerjugend zarputile bránily, a to ze strachu jak z Rudé armády, tak i z Hitlera, který nařídil všechny „zbabělce“ na místě popravit. Svými lidmi byli věšeni a stříleni i němečtí civilisté, kteří se chtěli vyhnout „totální mobilizaci,“ či kteří vyvěsili bílé vlajky. 17. dubna se sice Žukovovi podařilo prolomit německou obranu na Seelowských výšinách, ale při dalším postupu ho zastavily opevněné pozice Weidlingova LIV. tankového sboru. Zničující boje trvaly do 19. dubna, kdy začala německá obrana zahlcena silnějším nepřítelem kolabovat.\n\nDruhý směr sovětského útoku maršála Koněva začal dále na jihovýchodě dvouhodinovou dělostřeleckou přípravou po níž následoval útok 5 vševojskových a 2 tankových armád pod krytím kouřové clony. Už v odpoledních hodinách postavili sovětští ženisté několik 60 tunových mostů přes Nisu, po kterých mohla na předmostí na druhém břehu přejíždět i těžká technika. Sovětským jednotkám se podařilo prolomit pozice 4. tankové armády a 18. dubna se dostat ke Sprévě. Stalin spokojený s takovým rychlým postupem dovolil Koněvovi otočit svá vojska na Berlín. Od Sprévy vyrazily Koněvovy jednotky k Berlínu, kde začaly obkličovací manévr.\n\nRokossovského 2. běloruský front zaútočil přes Odru 20. dubna. Čelila mu německá 3. tanková armáda Hasso von Mantufela. Rokossovskij pronikl podél německého pobřeží severně od Berlína a na řece Labe se spojil s anglo-americkými vojsky. Následně změnil směr postupu a udeřil na město ze severu.\n\n21. dubna a se jednotkám 3. gardové tankové armády generála Rybalka podařilo proniknout do oblasti Zossenu, sídla hlavního velitelství Wehrmachtu s největší telefonní centrálou v Evropě. Němci z oblasti před postupujícím nepřítelem unikli tak rychle, že sovětští vojáci, kteří se dostali do centrály, ještě našli zvonící telefony.\n\nDne 22. dubna uspořádal Adolf Hitler poslední operační poradu, při níž bylo rozhodnuto stáhnout všechna vojska ze západní fronty a vrhnout je do bojů o Berlín. Týž den se německá 12. armáda generála Walthera Wencka obrátila na východ a začala se narychlo přemisťovat k Berlínu, kam se však nedostala. 20. dubna v den Hitlerových 56. narozenin se sovětská vojska přiblížila k Berlínu natolik, že na něj mohla vést dělostřeleckou palbu. Vojáci 1. běloruského frontu město ostřelovali dokud se nevzdalo. Hmotnost munice vypálené sovětským dělostřelectvem během bitvy byla větší než celková tonáž leteckých pum, kterými západních spojeneci město za války bombardovali.\n\nDne 24. dubna se první Žukovovy jednotky dostaly do předměstí Berlína, na jihu se Koněvovy jednotky přiblížily k letišti Tempelhof a překročily Teltowský kanál a obklíčení hlavního města se uzavřelo. Jednotky jižně od Berlína byly rozbity na několik menších částí. 9. armáda byla obklíčena v okolí Halbe. Wenckova 12. armáda, která se neustále pokoušela probít na pomoc Berlínu byla zastavena silnou obranou 1. ukrajinského frontu v oblasti Postupimi. Schörnerova skupina armád Střed byla z bojů o Berlín celkově vyřazena a pokoušela se stáhnout přes Československo, aby se vzdala anglo-americkým vojskům.\n\nK obraně města měl generál Weidling k dispozici zbytky 9. a 3. pancéřové armády a jednotky sesbírané z řad policie, protiletadlového dělostřelectva, Hitlerjugend a Volkssturmu. Tato vojska o síle asi 85 000 mužů a ozbrojených členů Hitlerjugend byla obklíčena v prostoru o obvodu kolem 100 km Přípravy obrany Berlína začaly v už lednu 1945 po prolomení německé obrany na Visle. Berlínský úsek obrany se skládal z množství uzavřených obranných obvodů a města samotného. Pro řízení byl vytvořen zvláštní štáb a zmobilizováno bylo všechno práceschopné obyvatelstvo, jednotky Volkssturmu a množství válečných zajatců. Denně zde bylo při opevňovacích pracích zaměstnáno asi 100 000 lidí.\n\nObrana města se opírala o barikády, opevněné suterény pospojováné průchody mezi domy a minová pole. Město bylo rozděleno na úseky, obrana každého z nich byla organizována na principu opěrných bodů a ohnisek odporu, které se mohly navzájem podporovat palbou i přesuny živé síly. V centru města byla obrana nejkoncentrovanější, všechny křižovatky byly přeměněny na barikády. Pro obranu byla využita i síť městských průplavů a říčních ramen Sprévy. Podobně jako v jiných těžkých městských bitvách se bojovalo i v suterénech, kanálech a metru. Poté co Němci přišli o všechna letiště v Berlíně a jeho okolí, použili jako provizorní letiště ulici Unter den Linden.\n\nMnozí nejvyšší nacističtí pohlaváři v obavách před přibližující se Rudou armádou Berlín opustili. Na rozdíl od Göringa či Himmlera byl Hitler rozhodnut ve městě setrvat, což na mnohé působilo tím, že lze situaci ještě zvrátit.\n\n25. dubna 1945 se na Labi u města Torgau poprvé setkali Sověti s americkými jednotkami na dříve určené demarkační linii. Byli to vojáci sovětské 58. gardové divize 5. gardové armády 1. ukrajinského frontu a vojáci americké 69. pěchotní divize 1. armády. První kontakt na americké straně navázal poručík Albert Kotzube, velící 26členné hlídce. První sovětský voják, jehož spatřili, byl průzkumník na koni. Při tomto prvním setkání se sovětští a američtí vojáci na sebe jen beze slova podívali a odešli. Oficiální slavnost se udála o 16. hodině odpoledne.\n\nPrvní boje v předměstích začaly již 21. dubna. Vojska 1. běloruského a 1. ukrajinského frontu začala přímý útok na město Berlín 25. dubna. Do 29. dubna dobyla podstatnou část Berlína a pronikla do středu města.\n\nBrzy ráno 29. dubna Hitler ve svém bunkru dopsal svou závěť a uzavřel manželství se svou dlouholetou milenkou Evou Braunovou.\n\nTéhož dne se rozhořely těžké boje o budovu velitelství Gestapa na Prinz-Albrechtstrasse, kterou nejprve obsadily sovětské jednotky, ale protiútok SS je později přinutil ustoupit. Jižněji se jednotkám 8. gardové armády podařilo překročit kanál Landwehr a proniknout do parku Tiergarten. Berlínská posádka byla během celodenních bojů rozdělena na tři izolované oblasti.\n\nVe stejný den bylo Rudou armádou obsazeno ministerstvo vnitra a Sověti byli od Říšského sněmu vzdáleni pouze 500 metrů. Obsazení ministerstva vnitra byla po získání Moltkeho mostu druhou fází útoku na Říšský sněm. Jeho obsazením byl pověřen 79. střelecký sbor generála Perevertkina. Říšský sněm bránilo asi 5 000 vojáků Waffen SS, armády a Volkssturmu. Těžké boje se rozpoutaly zejména před budovou, kde stálo několik 88 mm protiletadlových kanónů, které bránily přístup z Moltkeho mostu před tanky. 30. dubna vrhli Sověti do útoku proti říšskému Kancléřství 150. divizi. První dva útoky na Reichstag v průběhu dne uvázly, o třetí úspěšný se pokusili až po silném dělostřeleckém ostřelování budovy po 18. hodině. Jedním z důvodů neúspěchů předešlých útoků byla silná palba z 2 km vzdálené flakové věže s 88mm kanóny poblíž Berlínské ZOO. Po tom co se sovětské pěchotě podařilo dostat dovnitř Říšského sněmu ho Němci zapálili, doufajíc, že z ní nepřítel ustoupí. V průběhu bojů se 4 vojáci Michail Minin, Gazi Zagitov, Alexandr Lisimenko a Alexej Bobrov kolem 22:40 dostali jako první sovětští vojáci s vlajkou na střechu budovy, kde ji vyvěsili na místě jedné z bronzových soch. Vzhledem k tomu, že vlajku vynesli ve tmě bez přítomnosti fotografů, tak jejich čin upadl do zapomnění. Oficiální vlajku na střechu Říšského sněmu umístili kolem 3:00 ráno následujícího dne seržanti Michail Jegorov a Meliton Kantaria, kteří akt zopakovali za dobrého světla před fotografem. Poslední izolované skupinky Němců v budově se vzdaly až 2. května.\n\nKdyž Keitel Hitlerovi sdělil, že Wenckova 12. armáda svádí těžké boje a do Berlína nedorazí, bylo rozhodnuto. Weidling ho také informoval, že obráncům dochází munice a během několika hodin jejich obranu Sověti přemohou. Adolf Hitler následně povolil přeživším obráncům pokoušet se probít na západ. V té době se již v blízkosti bunkru bojovalo. Adolf Hitler a jeho novomanželka Eva, rozená Braunová, po poledni spáchali sebevraždu. Jejich těla byla následně spálena a zakopána blízko bunkru. Za Hitlerova následníka byl jmenován podle závěti admirál Karl Dönitz, který začal formovat novou vládu ve Flensburgu poblíž Dánských hranic. Ještě týž den ve 22 hodin vztyčili dva rudoarmějci sovětskou vlajku na kupoli Reichstagu. 1. května 1945 se Joseph Goebbels pokusil dosáhnout zastavení palby, avšak Stalin trval na bezpodmínečné kapitulaci. Vzápětí na to Goebbels a jeho žena otrávili své děti a spáchali sebevraždu. 2. května se generál Weidling rozhodl beznadějný boj ukončit a berlínská posádka se vzdala.\n\nZa sovětské velení přebral kapitulaci Berlína generál Vasilij Čujkov, velitel obrany Stalingradu. Boje v Evropě tím však ještě neskončily. Zbytky německých vojsk se stále pokoušely probojovat ze sevření sovětských vojsk na západ, kde se chtěli vzdát do rukou anglo-amerických vojsk.\n\nPříchod sovětských vojsk, která byla nacistickou propagandou zobrazena jako „židobolševické krvežíznivé hordy“ vyvolal masový útěk německého obyvatelstva, které se obávalo násilností, směrem na západ. Na mnoha místech se opakovalo brutální a necivilizované zacházení vojsk s civilním obyvatelstvem, podobné tomu které dříve nacisté aplikovali na okupovaných územích. Počet obětí rostl i proto, že velení nepořádalo evakuaci civilního obyvatelstva, proto aby tak podpořilo morálku bojujících vojsk, která nesměla ztratit pocit, že brání svou vlast a obyvatele.\n\nVálka na východní frontě od svého počátku překračovala morální bariéry dodržováné v dřívějších válečných konfliktech. V rámci nacistického plánu genocidy slovanských národů tzv. Generalplan Ost vedlo Německo proti obyvatelstvu Sovětského svazu vyhlazovací válku. Během války zahynulo více než 26 milionů sovětských občanů, z větší části civilistů. Mnozí sovětští vojáci se chtěli pomstít za smrt členů svých rodin a za německé válečné zločiny na území Sovětského svazu. Obě strany bojovaly brutálními způsoby bez ohledu na ztráty civilního obyvatelstva nepřítele v čemž je výrazně podporovala propaganda. Na sovětské straně byl až do konce války velkým stoupencem odplaty populární sovětský židovský novinář Ilja Erenburg. Sovětští vojáci, kteří už čtyři roky dříve bojovali na vlastní půdě a viděli řadu měst a vesnic v troskách a byli svědky brutálních nacistických zločinů, nedokázali po svém vstupu na území nepřítele potlačit touhu po odvetě.. To neplatilo jen pro obyčejné vojáky, ale i pro některé generály. Za tvrdé zacházení s nepřítelem se zasazovali zejména ti, kterých se válka osobně dotkla. Mezi ty, kteří na německém území neprojevovali žádné známky slitování patřil například generál Pavel Rybalko, velitel 3. gardové tankové armády, jehož dceru nacisté násilně odvlekli do Německa..Jiní jako například generál Ivan Čerňachovskij, který později zahynul při bojích ve Východním Prusku, před svými vojáky otevřeně řekl, že: „\"Nesmíme mít žádné slitování před nikým, tak jak nikdo neměl slitování s námi.\"“ Na mnoha místech si sovětská vojska vybila vztek tak, že způsobila velké škody na německém majetku neodůvodněnou palbou zbraní. Běžné byly krádeže, rabování, ale nejhorší dopad mělo znásilňování, které na mnoha místech nabylo masový rozměr. Od vstupu sovětských vojsk na německé území bylo znásilněno asi 1 až 2 miliony žen, často opakovaně. Na některých místech také došlo k masovým vraždám.\n\nSovětské vedení proti těmto zločinům zpočátku nezasahovalo. Zacházení s provinilci bylo ponecháno na nižších velitelích, kteří proti vlastním vojákům zasahovali pouze sporadicky, zejména když se jejich řádění rozrostlo do větších rozměrů. Ostré zásahy byly obvykle ke znásilnění malých dívek a provinilci byli většinou zastřeleni. Teprve po německé kapitulaci byla zavedena různá opatření a vysoké tresty, které, spolu s přesunem okupačních vojsk do lépe kontrolovaných táborů, míru znásilnění snížily.\n\nRudá armáda přišla při dobývání města asi o 80 291 padlých a pohřešovaných, 274 184 raněných, téměř 2 000 tanků a samohybných děl a o 500 letadel. Polská armáda ztratila 2825 mrtvých a 6 067 raněných. Němci měli v důsledku bojů okolo 100 000 padlých a nezvěstných a dalších 480 000 zajatých, navíc v dobývaném Berlíně zahynulo velké množství civilního obyvatelstva. Celkový počet nelze přesně stanovit, protože v Berlíně našly útočiště desetitísíce uprchlíků před frontou, především z východních částí Německa. \n\nVálka ještě zcela neskončila. Boje menší intenzity na území Německa a Protektorátu pokračovaly až do kapitulace ještě několik následujících dní. 5. května v Praze, přes kterou ustupovalo velké množství německých vojsk, vypuklo povstání, ke kterému Stalin urychleně vyslal části 1. ukrajinského frontu.\n\n7. května Němci v Remeši podepsali kapitulační akt se západními Spojenci. Jelikož nebyl přítomen žádný vyšší sovětský důstojník, opakoval se akt 8. května 1945 za přítomnosti sovětských představitelů v Berlínském předměstí Karlshorst. Tím dnem oficiálně skončila 2. světová válka na evropském kontinentě. Poslední výstřely války padly 11. května 1945 v Československu tři dny po kapitulaci.\n\nBitva o Berlín byla vyvrcholením bojů 2. světové války v Evropě, při níž vlastní rukou zemřel vůdce nacismu – Adolf Hitler. Pro Stalina bylo dobytí Berlína jeho největším vojenským triumfem. Pro prosté obyvatelstvo osvobozených zemí to bylo největší zadostiučinění za útrapy a strádání z let 1939-45.\n\n\n\n\n"}
{"id": "147808", "url": "https://cs.wikipedia.org/wiki?curid=147808", "title": "Bakanas", "text": "Bakanas\n\nNázev Bakanas může znamenat:\n\n"}
{"id": "147812", "url": "https://cs.wikipedia.org/wiki?curid=147812", "title": "Bakanas (Balchaš)", "text": "Bakanas (Balchaš)\n\nBakanas ( ) je řeka ve Východokazašské oblasti v Kazachstánu. Je 240 km dlouhá. Povodí má rozlohu 25 100 km².\n\nPramení na západních svazích hřbetu Čingiztau a ztrácí se v píscích Balchašalakolské propadliny.\n\nZdroj vody je převážně sněhový. V některých suchých letech vysychá.\n\nVyužívá se na zavlažování.\n"}
{"id": "147814", "url": "https://cs.wikipedia.org/wiki?curid=147814", "title": "Translativ", "text": "Translativ\n\nTranslativ je pád označující změnu stavu podstatného jména, do češtiny tedy přeložitelný spojením typu \"stávající se X\" nebo \"změněný za X\" a podobně. \n\nVe finštině translativ tvoří protiklad essivu (essiv vyjadřuje dočasný stav). Užívá se ve spojeních typu \"v (jazyce)\" (\"englanniksi\" - anglicky) nebo \"za daných okolností to je\" a tvoří se koncovkou \"-ksi\". Může také znamenat výčet („za kolikáté?“) nebo k označení času („na jakou dobu?“).\n"}
{"id": "147819", "url": "https://cs.wikipedia.org/wiki?curid=147819", "title": "Novojaseněvskaja (stanice metra v Moskvě)", "text": "Novojaseněvskaja (stanice metra v Moskvě)\n\nNovojaseněvskaja (), dříve Bitcevskij park (), je stanice moskevského metra. Svůj dřívější název nesla podle nedalekého stejnojmenného parku.\n\nNovojaseněvskaja se nachází na Kalužsko-Rižské lince, v její jižní části. Je to podzemní, mělce založená (7 m pod povrchem) hloubená stanice, navržená a postavená podle jednotného projektu. Její nástupiště je ostrovní, podpírané dvěma řadami sloupů. Ty jsou obložené tmavě růžovým mramorem, stěny za kolejemi pak obkládají zelené plasticky tvarované dlaždice, spolu s mramorem zmíněného typu.\n\nStanice má celkem dva výstupy, avšak vzhledem k nízké vytíženosti jednoho z nich se používá pouze západní. Ten vyúsťuje do mělce založeného vestibulu pod Novojaseněvský prospekt. Stanici denně využije 17 000 lidí, na celkovém vytížení celé sítě metra se podílí 0,2 %.\n\nStanice byla otevřena 17. ledna 1990, je nejmladší ze stanic na celé lince. Počítá se s tím, že sem bude zavedena linka lehkého metra Butovskaja, a to po novém úseku, který sem povede ze stanice Bulvar Dmitrija Donskogo.\n\n1. června 2009 byla stanice přejmenována na současný název.\n\n"}
{"id": "147820", "url": "https://cs.wikipedia.org/wiki?curid=147820", "title": "Vápenky", "text": "Vápenky\n\nVesnice Vápenky () je část obce Nová Lhota v okrese Hodonín v Jihomoravském kraji, v horňácké oblasti. Leží asi 4 km severovýchodně od Nové Lhoty.\n\nVápenky vznikly koncem 18. století jako dělnická osada v místě těžby vápence pro sklárnu v nedaleké Květné. Od roku 1972 je vesnice součástí Nové Lhoty.\n\nVe Vápenkách se dochovaly dělnické domky i zemědělská stavení, dnes součást chráněné památkové zóny.\n\n"}
{"id": "147821", "url": "https://cs.wikipedia.org/wiki?curid=147821", "title": "Gabreta", "text": "Gabreta\n\nGabreta je keltské označení pro Šumavu respektive pro \"Šumavský les\". Poprvé ji zmiňují řečtí geografové Strabón a Klaudios Ptolemaios. Strabón Gabretu popisuje jako \"velký les\". Oba řečtí geografové a letopisci území zasazují do země Markomanů a Kvádů na jih od Sudéty. Označení Gabreta snad pochází z jednoho z keltských jazyků a znamená \"Pohoří kozorožců\", podobně jako slovo Sudéta označuje \"Pohoří kanců\". \n"}
{"id": "147823", "url": "https://cs.wikipedia.org/wiki?curid=147823", "title": "Wishmaster", "text": "Wishmaster\n\nWishmaster je album finské symphonic-metalové kapely Nightwish.\n"}
{"id": "147824", "url": "https://cs.wikipedia.org/wiki?curid=147824", "title": "Ajaguz", "text": "Ajaguz\n\nNázev Ajaguz může znamenat:\n\n"}
{"id": "147826", "url": "https://cs.wikipedia.org/wiki?curid=147826", "title": "Bitcevský park", "text": "Bitcevský park\n\nBitcevský park je jedním z největších a nejvýznamnějších lesoparků v Moskvě. Nachází se na jihozápadě města, přesněji mezi Balaklavským prospektem a MKADem (moskevským dálničním okruhem). Jeho rozloha činí okolo 2000 ha. Byl založen jako botanická zahrada v polovině 19. století na rodinném panství Michaila Nikiforoviče Katkova (1818-1887).\n\nBěhem olympijských her v roce 1980 zde byla zřízena dráha pro závody v jezdectví.\n\nPark je kvůli vraždám, které zde spáchal sériový vrah Alexandr Pičuškin, znám také pod názvem \"\"Les smrti\"\".\n"}
{"id": "147829", "url": "https://cs.wikipedia.org/wiki?curid=147829", "title": "Moravské zemské muzeum", "text": "Moravské zemské muzeum\n\nMoravské zemské muzeum je druhá nejrozsáhlejší a druhá nejstarší muzejní instituce v Česku a zároveň největší a nejstarší muzeum na Moravě. Muzeum je rozmístěno v několika budovách a má tři oddělení, historické, přírodovědné a uměnovědné, nejvýznamnější jsou sbírky a expozice pravěké archeologie a antropologie (Pavilon Anthropos). Muzeum navštíví v průměru asi 160 tisíc návštěvníků ročně.\n\nMuzeum bylo založeno v Brně dekretem císaře Františka I. jako Františkovo muzeum 29. července 1817.\n\nSbírkový fond muzea tragicky poznamenal 22. duben 1945, kdy velké množství předmětů z muzejních sbírek padlo za oběť požáru zámku v Mikulově, kam byly těsně před tím převezeny do – jak se ukázalo, pouze zdánlivého – bezpečí před blížící se frontou. Mezi lety 1971 a 1990 byl ředitelem muzea Jiří Sejbal. Část umělecké sbírky zvaná \"Obrazárna\" byla spojena se sbírkou Uměleckoprůmyslového muzea, čímž 1. dubna 1961 vznikla Moravská galerie v Brně.\n\nV současné době se ve sbírkách muzea nachází přes 6 miliónů předmětů z různých přírodovědných a společenskovědních oborů (antropologie, archeologie pravěká i středověká, botanika, teatrologie, entomologie, etnografie, geologie, genetika, historie, mineralogie, muzikologie, paleontologie, zoologie; k nejznámějším exponátům patří např. Věstonická venuše.\n\nKromě sbírkotvorné a vědecko výzkumné práce pořádá muzeum výstavy, přednášky, exkurze, zabývá se prací s mládeží a v neposlední řadě vykazuje také rozsáhlou ediční činnost. Moravské zemské muzeum je příspěvkovou organizací Ministerstva kultury ČR a členem Asociace muzeí a galerií ČR. Moravské zemské muzeum je výzkumnou organizací, jejímž hlavním účelem je provádět základní výzkum, aplikovaný výzkum nebo experimentální vývoj a šířit jejich výsledky prostřednictvím výuky, publikování nebo převodu technologií v rámci své činnosti.\n\nMuzeum vedle budov, v nichž jsou umístěna odborná oddělení, depozitáře a administrativa (budova na Zelném trhu, na Kapucínském náměstí, ve Slatině, v Rebešovicích) disponuje i objekty určenými především k jedné ze stěžejních činností muzea, totiž výstavním aktivitám. Jde o pět budov v Brně (Dietrichsteinský palác, Biskupský dvůr, Palác šlechtičen, Pavilon Anthropos, Památník Leoše Janáčka) a pět mimobrněnských:\n\n"}
{"id": "147830", "url": "https://cs.wikipedia.org/wiki?curid=147830", "title": "Ajaguz (řeka)", "text": "Ajaguz (řeka)\n\nAjaguz ( ) je řeka ve Východokazašské a Almatinské oblasti v Kazachstánu. Je 492 km dlouhá. Povodí má rozlohu 15 700 km².\n\nPramení na severních svazích hřbetu Tarbagataj. Teče polopouštní krajinou. Při malém stavu vody se ztrácí v píscích Balchašalakolské propadliny a při velkém stavu vody ústí do východní části jezera Balchaš.\n\nZdroj vody je převážně sněhový. V letním období je voda v řece mírně slaná.\n\nVyužívá se na zavlažování. Leží na ní město Ajaguz.\n"}
{"id": "147831", "url": "https://cs.wikipedia.org/wiki?curid=147831", "title": "Sudéta", "text": "Sudéta\n\nSudéta je keltské označení pro území Krušných hor. Pojmenování \"Sudéta\" pochází z jednoho z keltských jazyků a znamená \"Les kanců\". Poprvé je Sudéta zmíněná na mapách střední Evropy Klaudia Ptolemaia, kde takto označil zalesněné hory severně od Gabrety. Sudéta je dnes krušnohorská oblast.\n\nOznačení \"Sudety\" se poprvé objevilo v podobě \"Sudeti montes\" v díle Geography Klaudia Ptolemaia. Dnes má v Česku označení Sudety i další významy: \n"}
{"id": "147839", "url": "https://cs.wikipedia.org/wiki?curid=147839", "title": "Kvantové číslo", "text": "Kvantové číslo\n\nKvantová čísla jsou čísla, kterými se v kvantové mechanice popisují vlastnosti určitých částic v systému; každé číslo odpovídá jedné zachovávané veličině. Nejčastějším použitím kvantových čísel je popis elektronů a jejich orbitalů v atomovém obalu, například v chemii.\n\nKvantové číslo je charakteristikou kvantového stavu.\n\nPočet kvantových čísel, které charakterizují systém, je závislý na konkrétním systému. Charakteristikou tohoto systému je jeho hamiltonián formula_1. Jedno kvantové číslo odpovídá energii (tzn. vlastní číslo tohoto hamiltoniánu), dále pak existuje jedno další kvantové číslo pro každý operátor, který s hamiltoniánem komutuje (bere se sada vzájemně nezávislých operátorů, kterých však může být více, proto lze jeden systém popsat několika různými sadami kvantových čísel).\n\nJelikož kvantové číslo charakterizuje systém, lze jej také formulovat jako zákon zachování charakteristiky popisované kvantovým číslem. Počet kvantových čísel tak odpovídá počtu zachovávaných hodnot. Kvantová čísla tedy také popisují různé symetrie daného systému.\n\nZřejmě nejdůkladněji analyzovaným případem kvantového systému je jediný elektron v atomu jako základní, nejjednodušší model. V tomto případě je potenciál sféricky symetrický a kromě energie komutují operátory pro kvadrát momentu hybnosti, jednu libovolnou komponentu momentu hybnosti a spin, systém je tedy popsán čtyřmi kvantovými čísly. Za tato čísla se tradičně berou následující:\n\nU každé elementární částice lze popsat mnoho vlastností charakterizovaných kvantovými čísly. Tato čísla lze rozdělit do dvou základních skupin: jedna skupina kvantových čísel popisuje vnější (časoprostorové) symetrie dané částice, druhá popisuje vnitřní symetrie.\n\nMezi typická čísla popisující časoprostorové symetrie patří například spin (odpovídající rotační symetrii), prostorová, nábojová a časová parita (viz též Poincarého grupa).\n\nVnitřní symetrie částic popisují kvantová čísla jako například leptonové a baryonové číslo, elektrický náboj, případně další zvláštně nazývané charakteristiky jako podivnost, vůně atd.\n\nKvantová čísla se v mnoha situacích zachovávají, tzn. při reakci dvou elementárních částic je celkové kvantové číslo soustavy před reakcí i po reakci stejný. Celkové kvantové číslo se zpravidla získá jako součet kvantových čísel jednotlivých složek, ale existují tzv. \"multiplikativní\" kvantová čísla (parity; jsou jimi čísla vyjadřující symetrie grupy formula_15), u kterých je celkové číslo rovno součinu jednotlivých čísel.\n\n\n"}
{"id": "147840", "url": "https://cs.wikipedia.org/wiki?curid=147840", "title": "Aero L-159 Alca", "text": "Aero L-159 Alca\n\nAero L-159 ALCA (Advanced Light Combat Aircraft) je český jednomístný jednomotorový víceúčelový lehký bojový podzvukový letoun. Dvoumístné varianty L-159T1 a L-159B jsou primárně určeny pro výcvik a kondiční létání pilotů, sekundárně mohou působit jako víceúčelové lehké bojové letouny. \n\nLetoun je vybaven pro bojovou činnost proti pozemním i vzdušným cílům a je schopen plnění bojových úkolů ve dne, v noci a za ztížených povětrnostních podmínek. Hlavním určením letounu je přímá letecká podpora. Je rovněž schopen vedení taktického vzdušného průzkumu a vzdušného boje na krátkou vzdálenost. Druhotným určením letounu je plnění výcvikových úloh při přechodu na plnohodnotné bojové letouny (tzv. lead-in-fighter training) a rovněž výcvik v použití zbraňově-navigačního kompletu a samotných zbraní.\n\nPři vývoji letadla konstruktéři vycházeli ze zkušeností s předchozími modely L-39 Albatros a L-39MS / L-59 Super Albatros. Návrhové studie letounu L-159 začaly v roce 1992 a samotný vývoj byl zahájen v roce 1994. V dubnu 1995 se česká vláda zavázala pokrýt 25% nákladů na vývoj a zakoupit 72 letadel. Tato objednávka ve výši 708 milionů amerických dolarů byla podepsána v červenci 1997.\n\nDne 12. června 1997 byl slavnostně představen první prototyp stroje a 2. srpna téhož roku se konal první let. Během prvního padesátiminutového letu dosáhlo letadlo rychlost 670 km/h a výšku 5 000 m. První prototyp L-159 byl v dvoumístném provedení (jednalo se o modifikaci trupu letounu L-59), druhý už splňoval požadavek armády na jednomístný stroj a stal se předlohou pro sériovou výrobu. Jednomístná verze ALCA vzlétla poprvé 18. srpna 1998 a veřejnosti byla představena na leteckém dni CIAF 29. srpna 1998 v Hradci Králové.\n\nDne 10. dubna 2000 byly na letecké základně v Čáslavi předány armádě první 2 sériové kusy L-159A pro účely armádních zkoušek. Přejímací řízení bylo ukončeno 29. prosince 2000 a letadla byla oficiálně zařazena do výzbroje . Do konce roku 2003 bylo českému letectvu dodáno všech 72 letounů L-159A. V červnu 2006 podepsalo Ministerstvo obrany ČR se společností Aero Vodochody smlouvu o přebudování čtyř letadel L-159A na dvoumístnou cvičnou verzi L-159T1. První takto upravené letadlo vzlétlo 8. března 2007 a všechny čtyři stroje varianty L-159T1 byly české armádě dodány v listopadu 2007.\n\nKonstrukce letadla vychází z typu L-59, přičemž křídla byla zesílena a získala třetí pár závěsníků. Přední část trupu byla prodloužena a rozšířena, aby se do ní dal umístit radiolokátor s rozměry 560 x 370 mm. L-159 je dolnoplošník s přímým lichoběžníkovým křídlem. Životnost draku stroje je 12 000 letových hodin nebo 30 let provozu. Podvozek letadla spolu s robustní konstrukcí draku umožňují L-159 přistávat a vzlétat i z nezpevněných ploch.\n\nV letounech L-159T1 a L-159B došlo k jistým konstrukčním úpravám, aby se získalo místo pro dalšího člena posádky, avšak u každé verze se s tím vývojáři vypořádali jinak. Z nosu L-159T1 byl odstraněn palubní radar a místo něj tam přemístili zařízení, které se původně nacházelo za pilotem. Takovým způsobem získali konstruktéři prostor pro instruktora. Verze L-159B získala prostor pro druhého člena posádky na úkor jedné palivové nádrže, čímž se zkrátil maximální dolet na 2360 km. Dalším výrazným rozdílem mezi L-159B a jednomístným provedením je nástavec na tankování, který se nachází v pravé přední části trupu letadla.\n\nPilot letadla sedí v lehce opancéřované kabině. Bezpečnost pilota v nouzové situaci zajišťuje vystřelovací sedadlo VS 2-C kategorie 0-0, další ze špičkových produktů českého leteckého průmyslu. Překryt kabiny se v závislosti na rychlosti letu buď odhazuje nebo se tříští jeho skleněná výplň pomocí malých detonačních náloží. Sedadlo umožňuje katapultaci v nulové výšce a při nulové rychlosti. Kokpit je před nepřátelskou střelbou chráněný zboku kompozitním, keramickým pancéřováním a zespodu pancéřovou deskou. Kabina pilota je moderní \"skleněné\" koncepce, založená na primárním přístroji HUD a dvojicí barevných MFD. Letové údaje jsou zobrazovány na průhledovém displeji (HUD) a na dvou barevných multifunkčních LCD displejích. V kokpitu je využit koncept HOTAS (Hands-On-Throttle-And-Stick), tj nejdůležitější ovládací prvky jsou umístěny na plynové a řídicí páce. Řízení letadla je hydraulicko-mechanické. Záložní přístroje jsou elektro-mechanické či tlakové ADI, HSI, rychloměr/machmetr a výškoměr, doplněné záložním umělým horizontem a variometrem. Sestavu doplňují palubní hodiny, kapalinový kompas, ukazatel přetížení a signalizátor úhlu náběhu. Kabina je z velké míry kompatibilní s brýlemi nočního vidění (NVG), které však zatím nejsou standardně Vzdušnými silami AČR používány.\n\nPro plnění těchto úkolů je letoun vybaven moderním avionickým systémem, tzv. integrovaným zbraňově-navigačním kompletem (ZNK), jehož architektura je vybudována okolo sběrnice MIL-STD-1553 s dvojicí řídicích počítačů. Dodavatelem a integrátorem systému byla firma Boeing. ZNK umožňuje pilotovi řešit navigační úlohy a úkoly boje proti vzdušným a pozemním cílům a za letu měnit konfiguraci systémů a zobrazení informací na palubě podle okamžité potřeby. Součástí ZNK jsou následující systémy:\n\nLetoun je dále vybaven řadou opatření pro zvýšení pravděpodobnosti přežití, mezi které patří ochrana palivových nádrží vháněním dusíku nad hladinu paliva (systém OBIGGS) a ochrana pilotního prostoru kompozitovým pancéřováním.\n\nVýrazným pomocníkem pro létající i pozemní personál představují monitorovací systémy. Na letounu jsou instalovány tři: AMOS, FRAME a EMS.\n\nSystém AMOS, produkt české firmy Speel Praha, sbírá informace z různých systémů letounu, ukládá je v jednotce sběru dat FDAU a umožňuje jejich využití jak přímo za letu (kritické a další informace o činnostech systémů se zobrazují pilotovi na MFD), tak po jejich stažení do pozemní jednotky i jejich vyhodnocení pro účely následné údržby nebo poletového rozboru činnosti pilota. Závady, indikované systémem AMOS mají návaznost v systému vyhledávání a odstraňování příčin závad v technické dokumentaci letounu a tvoří tak funkční celek. Při poletovém rozboru pilota jsou současně k dispozici záznamy z HUD a MFD a vizualizace letounu v prostoru, trajektorie jeho letu, detailní hodnoty jednotlivých parametrů v čase, a řada dalších funkcí.\n\nSystém FRAME sleduje pomocí snímačů na draku letounu únavové zatížení jeho konstrukce a tak výrazně napomáhá při predikci a řízení \"olétanosti\" flotily letounů a umožňuje maximální využití životnosti stroje úpravou spektra zatížení v provozu jednotlivých letounů.\n\nSystém EMS (Engine Monitoring System) snímá data z provozu motoru podobně jako AMOS sleduje systémy letounu. Umožňuje řídit a plánovat údržbu motoru, vyhledávat a odstraňovat příčiny závad a při použití systému ERMS řídit celou flotilu motorů.\n\nVleklé problémy s motorem Lotarev DV-2 a jeho regulací především v letounu verze L-59E byly radikálně odstraněny instalací nového motoru se zvýšeným tahem Honeywell/ITEC F-124GA-100. Tento moderní turbodmychadlový motor má velmi rychlou akceleraci, jeho modulární koncepce umožňuje relativně snadnou a levnou údržbu výměnou jednotlivých modulů bez nutnosti měnit celý motor. Regulaci chodu motoru zabezpečuje dvojitý plně elektronický systém FADEC s hlavním a záložním řídicím počítačem. Páka ovládání motoru již není s motorem spojena táhlem, ale pouze předává po kabelu signál o své poloze elektronickému řízení.\n\nŘízení letounu je hydraulicko-mechanické, příčné a podélné kanály řízení mají vřazeny hydraulické posilovače, směrovka je ovládána mechanicky táhly. V ovládání letounu napomáhá pilotovi systém automatického řízení (AFCS), který je tvořen autopilotem a tlumičem stranových kmitů.\n\nAutonomní provoz na letišti bez použití pozemních zdrojů energie umožňuje pomocná energetická jednotka APU Safír-5F z PBS Velká Bíteš, která za letu slouží jako pohon pro záložní zdroje elektrické energie a tlaku v hydraulické soustavě, či pro spouštění motoru jak na zemi tak i za letu. Přistávací zařízení s nízkotlakými pneumatikami a celková koncepce letounu umožňuje pro tuto kategorii letadel zcela unikátní provoz z nezpevněných vzletových a přistávacích ploch. Pohybu stroje po letištní ploše napomáhá hydraulický systém natáčení příďového kola (NWS Nosewheel Steering System), rovněž novinka u vodochodských strojů.\n\nVelká pozornost při konstrukci stroje byla věnována ulehčení obsluhy a údržby letounu pozemním personálem. Pilot je vybaven systémem generování kyslíku na palubě (OBOGS), takže není nutné plnění v průběhu letové akce. Palivový systém lze plnit centrálně tlakovým způsobem. Letoun má systém rychlé informace o technickém stavu, na centrálním panelu údržby je umístěn \"semafor\" se třemi žárovkami, zelená propouští letoun k další letové činnosti, oranžová a červená definují kritičnost detekované závady. Ke zlepšení údržby a obsluhy přispívá řada dalších \"drobností\", jako například samohybná vlečná oj s vlastním motorem, která umožňuje manipulaci s letounem bez přítomnosti tažného vozidla, apod.\n\nČeská armáda objednala (v roce 1997) a v letech 1999 až 2003 obdržela 72 kusů jednomístné varianty L-159A. Původně byly dislokovány na letištích Čáslav a Náměšť nad Oslavou, v roce 2013 bylo ve stavu 25 letounů (19 L-159A + 6 L-159T1) u 212. taktické letky v Čáslavi, zbylé byly uskladněny a hledal se pro ně kupec. Za faktory snižujícími jejich prodejnost byly považovány mj. absence vlastních palubních zbraní (všechny zbraně jsou podvěsné) a systému pro doplňování paliva za letu, stejně jako skutečnost, že řada důležitých dílů pochází ze Spojených států, které ovšem do mnoha zemí díly nejsou ochotny z politických důvodů dodávat.\n\nNa konci listopadu 2013 oznámil ministr Vlastimil Picek, že o 28 uskladněných letounů (z toho čtyři na náhradní díly) má vážný zájem americká firma Draken International podnikající v sektoru leteckého výcviku (její letouny simulují protivníka při výcviku vzdušného boje). Odhadovaná cena za všechny letouny byla 434 až 516 milióny korun. Další náklady měly být spojeny se zprovozněním letadel. Vláda Jiřího Rusnoka schválila dne 2. ledna 2014 prodej až 28 letounů L-159 společnosti Draken International za celkovou částku 21,72 až 25,8 milionů USD, tj. 15,5 až 18,5 milionů korun za jeden stroj. Práce spojené s uvedením letounů do provozu byly hrazeny americkou stranou. V roce 2015 projevilo zájem o 12 jednomístných a dva dvoumístné bitevníky irácké letectvo. Počet dodaných letounů společnosti Draken International se proto snížil z 28 na 21 strojů. Od konce května 2016 nasazuje irácká armáda bitevníky L-159 v boji proti islamistům.\n\n\n\n\n\n\n2340 kg zbraní či jiných podvěsů na sedmi vnějších závěsech (tři pod každým křídlem a jeden pod trupem)\n\n\n\n\n\n"}
{"id": "147844", "url": "https://cs.wikipedia.org/wiki?curid=147844", "title": "Podzvukový letoun", "text": "Podzvukový letoun\n\nPojem podzvukový letoun označuje takový letoun, jehož maximální rychlost nepřekračuje rychlost zvuku ve vzduchu. \n\nPříkladem takovéhoto stroje jsou všechny vrtulové letouny, všechny dopravní letouny (po vyřazení Concordu) a část současných bitevních letounů. Z českých bitevních letounů lze jmenovat třeba Aero L-159 Alca, L-39 Albatros nebo L-29 Delfín. \n\nLetoun, který je schopen se pohybovat rychlostí vyšší než je rychlost zvuku, nebo je schopen překonat zvukovou bariéru se nazývá nadzvukový letoun.\n\n"}
{"id": "147846", "url": "https://cs.wikipedia.org/wiki?curid=147846", "title": "Karatal", "text": "Karatal\n\nKaratal ( ) je řeka ve Almatinské oblasti v Kazachstánu. Nad přítokem Uštarak se nazývá Nurtajozek. Je 390 km dlouhá. Povodí má rozlohu 19 100 km².\n\nPramení na svazích Džungarského Alatau a ústí do jezera Balchaš. Na horním toku má horský charakter, na středním a dolním toku protíná rovinu Sedmiříčí.\n\nZdroj vody je převážně ledovcový a sněhový. Zamrzá v prosinci a rozmrzá v březnu.\n\nVyužívá se na zavlažování. Leží na ní města Taldykorgan a Uštobe.\n"}
{"id": "147847", "url": "https://cs.wikipedia.org/wiki?curid=147847", "title": "Skaní", "text": "Skaní\n\nSkaní (, ) je úprava příze, při které se spojují a zakrucují dvě nebo více nití dohromady.\n\nSkát se mohou staplové příze ze stejného materiálu, jemnosti a barvy jak spolu navzájem, tak i s filamenty (přízí z nekonečného vlákna).\n\nPodle odhadů ze začátku 21. století se z celosvětové výroby staplových a filamentových přízí vice než pětina zpracovává skaním, tj. řádově 15 milionů tun ročně.\n\nPro charakter skané příze je důležitý směr a počet zákrutů jak u předkládaných tak i u výsledných nití. Směr zákrutu je viditelný při pohledu na svisle drženou nit (\"náčrt vlevo\"). Jestliže spirála zákrutu probíhá stejným směrem jako prostřední část písmene „Z“, jedná se o přízi točenou k sobě doleva, vytvářející pravý závit. U pravého zákrutu k sobě (levého závitu od sebe) se spirála podobá písmenu „S“.\n\nKdyž skací zákrut probíhá stejným směrem jako u obou předkládaných nití, vzniká velmi tvrdá příze (vhodná například na pneumatikové kordy). Naproti tomu příze s opačným točením při skaní je měkčí.\n\nSe stoupajícím počtem zákrutů se (až do určité hranice) zvyšuje pevnost příze. (U krepových přízí se tato mez překračuje, tím dostanou zvláštní charakter, kterým se vytváří ve tkanině zrnitý povrch).\n\nÚčelem skaní je zde zvýšit pevnost a stejnoměrnost výsledné příze.\n\nTyto vlastnosti jsou potřebné zejména u tkalcovských osnov, šicích nití a pneumatikových kordů (skaných z textilních materiálů i z ocelových drátů.)\n\nStaplové příze mají sklon ke smyčkování. Aby se tomu zamezilo, vkládají se potáče nebo nasoukané cívky na 15–30 minut do pařáku při teplotě 60–80 °C.\n\nPříze se potom kropí emulzí s obsahem mastné kyseliny (cca 0,5 % váhy cívek). Tím se sníží tření a oděr příze při dalším zpracování. Většina přízí prochází před skaním sdružovacím strojem, kde se společně navíjí 2–6 nití na jednu cívku.\n\nPro velkovýrobu skaných přízí se nejčastěji používají \"dvouzákrutové\" stroje.\n\nFunkce: Předloha se navléká na duté vřeteno (1) v pevně stojícím hrnci (2). Příze prochází shora vřetenem a kolem vnější stěny hrnce k vodiči (3) nad středem vřetene k navíjecímu ústrojí (4). Při každé otáčce vřetene se vkládá do příze první zákrut mezi předlohou a špičkou vřetene a druhý mezi dolním otvorem ve vřetenu a vodičem.\n\nOtáčky vřeten mohou dosáhnout 12 000 za minutu.\n\nPraktický příklad výkonu jednoho vřetene: Dvojmo skaná směsová příze 17 tex s 830 (přádními) Z-zákruty na metr při 11 000 otáčkách vřetene a 650 skacích zákrutech (S) = 62 g/hod.\n\nPro skaní malých partií a pro některé zvláštní účely jsou vhodnější jiné druhy skacích strojů, např. prstencové, dvoustupňové, křídlové (viz \"snímek vpravo\") nebo kablovací.\n\nNa Světové výstavě textilních strojů v roce 2007 byl předváděn \"třízákrutový\" stroj. Při skaní zde příze vytváří dva balóny, z nichž jeden se otáčí v protisměru s téměř dvojnásobnou rychlostí a tak se vkládají na každou otáčku vřetene do příze tři zákruty.)\n\nTyto příze vznikají tak, že\n\nZdobné příze se požívají k ručnímu a strojnímu pletení, na dekorační tkaniny a k vytváření efektů s jednotlivými nitěmi ve tkaninách nebo například v tapetách.\n\nNa snímku vpravo je několik příkladů zdobných přízí na ruční pletení.\n\nTématem se podrobněji zabývá článek Efektní příze.\n\nZajímavý druh je žinylka (chenille). Výsledná příze vypadá jako housenka, jejíž jádro z dvojice skaných nití je po celé délce a obvodu obklopeno pravidelně odstávajícími vlasy (\"flórem\"). Vzniká tak, že vlasová nit, která se zavádí během zakrucování mezi obě niti jádra, se průběžně uřezává na přesnou délku (např. 4 mm). Žinylka se pak navíjí na potáč podobně jako na konvenčních prstencových strojích.\n\nVětšina efektních přízí se vyrábí na prstencových skacích strojích a na strojích s \"dutým vřetenem\". Podávací ústrojí je na nich upraveno na současné přivádění několika nití s různými, průběžně měnitelnými rychlostmi. Na některých strojích je instalováno i průtahové ústrojí, které přivádí k místu zákrutu chomáčky vláken v různé formě.\n\nSkaní často probíhá ve 2–3 pasážích, hotová příze se většinou navíjí na konickou cívku.\n\nNa moderních strojích s dutým vřetenem probíhá skaní tak, že příze vycházející z průtahového ústrojí (nebo z cívečnice) je po průchodu dutinou vřetene zakrucována zvláštním elementem a zákrut je zároveň fixován přízí z potáče nasazeného na vřetenu. S pomocí rozdílných otáček zkrucovacího ústrojí a vřetene se dá značně ovlivnit vzhled a omak výsledné příze.\n\nZnámé jsou také kombinace s dutým vřetenem a následujícím prstencovým skaním.\n\nVýrobci speciálních strojů na zdobné příze nabízí zařízení, která umožňují vzorování efektů ve více než 2000 variantách.\n\nTechnologie je velmi podobná dvouzákrutovému skaní, příze zde však dostává při každé otáčce vřetene jen jeden zákrut. Jedna ze dvou nití, které se při skaní sdružují, se předkládá na cívce nasazené na vřetenu, druhá nit se odvíjí z cívečnice, prochází vřetenem a obtáčí se kolem první niti. Tímto způsobem se vkládá do příze jen skací zákrut, na zákrutu předkládaných nití se nic nemění a udržují si původní objem.\n\nTechnologie je proto obzvlášť vhodná pro skaní nezakroucených tvarovaných filamentů (\"BCF\") na kobercové příze, kde se dosáhne lepšího plošného krytí a tím i úspory materiálu. Kablovací stroje se dají po snadné přestavbě pracovních orgánů použít i na dvouzákrutové skaní.\n\n"}
{"id": "147850", "url": "https://cs.wikipedia.org/wiki?curid=147850", "title": "Aiás", "text": "Aiás\n\nAiás, též Ajax, syn salamínského krále Telamóna, byl jeden z bájeslovných achajských bojovníků před Trójou. Narodil se na ostrově Salamis. Objevuje se především v Homérově díle Ilias.\n\nAiás je v Iliadě popisován jako nejvyšší a nejsilnější ze všech Achájů, nepočítaje Achilla. V mládí byl vycvičen bájným Kentaurem Cheirónem, (který cvičil i hrdiny: Thésea, Iásóna, Herakla, Achilla, jeho otce Pélea, a Aiásova otce Telamóna), byl cvičen zároveň s hrdinou Achilleem. \n\nV Trojské válce nebyl nikdy zraněn, přičemž ke svým vynikajícím bojovým schopnostem, dovednostem a úspěchům nikdy nepotřeboval boží zásah. Vedl především obranné boje, při nichž se mnohokráte vyznamenal. Dvakrát svedl přímý souboj s Hektórem. Při prvním duelu trvajícím téměř celý den Hektóra dokonce zranil svým oštěpem. Později bránil mykénský tábor proti útoku Trójanů, který vedl Hektór. Ani tentokrát neskončil boj rozhodným vítězstvím jednoho z hrdinů. Ajax často bojoval v tandemu se svým bratrem Teucerem, jenž byl vynikající lukostřelec. \n\nDíky jeho přičinění nezůstalo podle Homéra Achillovo tělo v rukách Trójanů. Po boji, v němž mu velice pomáhal Odysseus, tělo nakonec získal a přenesl do achajského tábora, aby bylo se všemi poctami pohřbeno. Vzápětí však mezi Aiantem a Odysseem propukl spor o to, komu má připadnout Achillova zbroj (vyrobená samotným Héfaistem). Achillova matka (mořská bohyně Thetis) určila, že má připadnout tomu, kdo se nejvíce zasloužil o získání těla jejího padlého syna. Aiás byl přesvědčen, že proto náleží právě jemu. Stejně však uvažoval i Odysseus, který nakonec cennou zbroj lstí získal.\n\nAiás neunesl tuto pohanu a pokusil se Odyssea zavraždit. Zároveň chtěl zabít i Agamemnóna, který zbroj přiřkl Odysseovi. Aiás, který byl bez sebe vztekem, ale místo nich ve tmě pozabíjel několik býků a ovcí. Když uviděl, co provedl, samou hanbou se proklál vlastním mečem. Podle Homéra zůstal k Odysseovi nesmiřitelný i po smrti, v temné Hádově říši.\n\n"}
{"id": "147852", "url": "https://cs.wikipedia.org/wiki?curid=147852", "title": "Chua-lien", "text": "Chua-lien\n\nChua-lien (tradiční znaky: 花蓮; tongyong pinyin: Hualián; hanyu pinyin: Hūalián) je město v Čínské republice, leží ve východní části ostrova Tchaj-wan na pobřeží Tichého oceánu. Ve správním systému Čínské republiky je hlavním městem okresu Chua-lien. Podle údajů z ledna roku 2007 mělo město Chua-lien 109 352 obyvatel. Ve městě se nachází letiště s vojenskou základnou (; IATA: HUN; ICAO: RCYU), které vedle vnitrostátních letů odbavuje také mezinárodní charterové lety. Turisty vyhledávanou lokalitou nedaleko města je Národní park Taroko ().\n\nPrvní zmínka o místě, kde nyní stojí město Chua-lien, je od španělských kolonizátorů, kteří se zde roku 1622 pokusili dobývat zlato. Stálé osídlení pak bylo založeno až roku 1851 chanskými rolníky, počet obyvatel však dlouhou dobu stagnoval. K mohutnému rozvoji a růstu města došlo až po čínsko-japonské válce a na počátku 20. století.\n\nV únoru 2018 postihlo město zemětřesení o síle 6,4. Tento otřes zde způsobil velké škody a vyžádal si oběti a zraněné.\n\n\n"}
{"id": "147855", "url": "https://cs.wikipedia.org/wiki?curid=147855", "title": "Šíp", "text": "Šíp\n\nŠíp je střela vystřelovaná lukem. Použití nalezl v řadě kultur i sportovní lukostřelbě. Před nástupem palných zbraní byl převažujícím typem projektilu. Obraz šípu je používán v heraldice (heraldická figura – samotný nebo zavinutá střela, tzv. odřivous), v běžném hovoru se často používá rčení \"rychlý jako šíp\". Šíp je součástí známého loga plzeňské Škody.\n\nŠíp je podlouhlého tvaru. Základní části šípu jsou na přiloženém obrázku. Konstrukční požadavky na šíp vychází z potřeby zásahu cíle a způsobení požadovaného efektu. Pro dosažení zásahu je požadováno aby všechny šípy používané pro střelbu měly shodné vlastnosti. Důležitými vlastnostmi šípu je jeho délka, průměr, váha a tuhost. Vzhledem k náročnosti výroby dobrého šípu se šípy v případě, že je to možné, používají opakovaně. Z toho vyplývá požadavek na to aby šíp vydržel opakované použití a nezničil se například při zásahu do terče.\nTéž šípové tělo, nebo násada. V podstatě jde o tyč kruhového průřezu. Vyrábí se z různých materiálů. Klasickým materiálem je dřevo. Používají se různé druhy dřeva:\nProblémem dřeva je variabilita jeho vlastností. Pokud nemají společně používané šípy shodné vlastnosti, vede to k negativnímu ovlivnění přesnosti střelby.\nNovější materiály jsou obvykle ve formě trubek, tedy s dutinou. Výhodou nových materiálů je jednodužší zabezpečení stálých vlastností dříků.\n\nDural, nebo jiné slitiny hliníku. Relativně levná těla šípů s vyrovnanými vlastnostmi. Nevýhoda je možnost trvalého ohnutí při překonání meze pružnosti například při špatném zásahu.\nSklolamináty se používají již spíše výjimečně. Nahradil je spíše karbon který umožňuje vyrábět velmi pevné a lehké šípy.\n\nPrůměry šípů jsou při průmyslové výrobě sjednocovány. Běžně používané jsou průměry 1/4\", 9/32\", 5/16\", 11/32\", 23/64\", 3/8\" a 32/64\" pro extrémě silné luky.\n\nJedná se o drážku na zadním konci šípu. V tomto místě je šíp silně namáhán. Klasický způsob spočíval ve výrobě drážky přímo do dříku šípu s tím, že tělo šípu se zpevňovalo omotávkou proti rozštípnutí. Také se vyráběly samostatné končíky z tvrdšího dřeva, které lépe odolávaly opakovanému namáhání.\nPlastové končíky již prakticky vytlačily původní výrobu drážek přímo do dříků šípů. Plastové končíky i jejich drážky mají stabilní tvar i velikost. U dřevěných dříků se plastové končíky obvykle lepí na kónus vyrobený na konci dříku. Důležitým faktorem pro stejné vlastnosti šípů s dřevěnou násadou je umístění končíku v místě kde jsou vlákna dřeva rovnoběžná s osou šípu.\n\nNazývají se též kormidla. Jde vlastné o letové stabilizační plochy. Tradičním materiálem pro výrobu bylo peří. Jeho výhodou je velká schopnost deformace při dotyku kormidla šípu s lučištěm. U nově používaných kormidel z plastů bývá toto ovlivnění menší. Obvykle se používají tři kormidla lepená k šípu v pravidelných úhlech 120°. Kormidla jsou stejná. Důležitá je orienace jejich úhlů vůči drážce v končíku šípu. Jedno z kormidel je v úhlu 90° vůči této drážce a obvykle bývá odlišeno barvou. Šíp se potom zakládá tak, aby toto kormidlo bylo odvráceno od lučiště. Tím se také zmenšuje ovlivnění letu šípu při případném dotyku kormidel s lučištěm při výstřelu.\n\nHrot šípu bývá vyroben z jiného materiálu než je těleso šípu. Součástí archeologických nálezů jsou kamenné hroty šípů, později kovové. Kov je i v 21. století nejobvyklejším materiálem pro výrobu hrotů šípů. Existuje velká škála hrotů podle účelu použití šípů.\n\nDůležitou vlastností hrotů je jejich váha. Váha hrotu na počátku šípu ovlivňuje stabilitu jeho letu. Typicky jsou sjednoceny váhy hrotů pro jednotlivé průměry násad. Váha hrotu, podobně jako ostatních částí šípu, se často uvádí v klasické jednotce grain. U speciálních hrotů se může váha lišit výrazněji. Váha hrotu ovlivní vyvážení šípu.\n\nPro dosažení dobrých výsledků střelby je důležitou vlastností rovné tělo šípu. Pokud je šíp mírně deformovaný provádí se jeho rovnání. Základní rovnání šípů lze provádět i v prstech, ale je k dispozici mnoho různých pomůcek pro rovnání šípů.\n\nPožadované vlastnosti šípu jsou dány jednak konkrétním lukem - hlavně jeho velikostí, konstrukcí a nátahovou silou. Kromě délky je důležitou vlastností šípu jeho tuhost. Tuhost souvisí s lukostřeleckým paradoxem, ale její vliv se uplatňuje i u moderních luků. Tuhost šípu, tzv. spine, se měří podle průhybu šípu zatíženého definovanou silou a podepřeného ve dvou bodech dané vzdálenosti. Prakticky jde takto naměřit takzvaný statický spine. V praxi se uplatní ještě i dynamický spine, jehož měření je komplikovanější.\n\nPro hodnotu vyvážení šípu se používá %FOC, z anglického pojmu Forward of Centre. Jde o posunutí těžiště šípu před jeho geometrický střed. Pokud je L délka šípu a A vzdálenost těžiště od končíku, potom lze FOC spočíst jako:\n\nJako správná hodnota bývá uváděna 7–9% FOC.\n\n\n"}
{"id": "147858", "url": "https://cs.wikipedia.org/wiki?curid=147858", "title": "Zlatý retrívr", "text": "Zlatý retrívr\n\nZlatý retrívr je plemeno psů vyšlechtěné ve Velké Británii a řazené mezi retrívry. Zlatý retrívr je obecně klidný, přátelský a vyhledávající společnost lidí a jiných psů pro své rozpustilé hry, které ho baví v každém věku. Má dobré plavecké schopnosti a hustou nepromokavou srst, což je plně využito při lovu kachen či jiného vodního ptactva. Jedná se o psa, který se vyznačuje velkou ochotou pomáhat lidem, a proto se také využívá jako canisterapeutický, vodící nebo asistenční pes. V průměru se dožívá 10 až 12 let.\n\nZlatý retrívr je klidný, ochotný a velmi přátelský jak k dospělým, tak k malým dětem.\n\nSe šlechtěním tohoto plemene začal Lord Tweedmouth, který toužil po psovi loveckém s dobrými vlastnostmi a psovi vzhledově pěkném . K vyšlechtění použil žlutého retrívra, který se narodil ve vrhu černých retrívrů, a dnes již neexistujícího tweedového vodního španěla, později také irského setra a bloodhounda. Roku 1868 se narodila první štěňata, a tak začala jeho snaha za pomoci liniové plemenitby , kterou využil jako jeden z prvních šlechtitelů. V chovu a šlechtění Zlatých retrívrů také pokračovali Vikomt Harcout, který byl prvním vystavovatelem tohoto plemene, a paní Charlesworthová.\n\nPlemeno žlutých retrívrů bylo uznáno roku 1903 v Kennel klubu. Roku 1913 byl založen klub zlatých nebo žlutých retrívrů .Jméno Zlatý retrívr bylo oficiálně přijato až roku 1920, předtím se mohl používat přívlastek žlutý nebo ruský.\n\nJedna pověst tvrdí, že předky zlatého retrívra je pár žlutých psů působících v ruském cirkuse, které údajně Lord Tweedmouth koupil a zkřížil s bloodhoundem, aby byli o trochu menší. Avšak existují záznamy, že Lord Tweedmouth koupil žlutého retrívra na tržišti v Brightonu.\n\nDalší pověst je spojena s ochotou zlatého retrívra pomáhat. Starší paní, která dříve vlastnila zlatého retrívra jménem Kelly, byla nepohyblivá a nevidomá, a tak žila v pečovatelském domě. Jednou v tomto pečovatelském domě vypukl požár. Dolní dvě patra celá vyhořela a horní patro, kde bydlela tato žena bylo odříznuto hustým kouřem. Když přijeli hasiči budova již byla zničená a nikdo nepřežil kromě této staré ženy, která seděla v kapradinách a tvrdila, že ji její pes Kelly probudil a odvedl do bezpečí.\n\nJedná se o středně velkého loveckého psa, jehož tělo je vyvážené a souměrné. Má dostatečně hluboký hrudník pro srdce a plíce, rovné přední končetiny, svalnaté zadní končetiny a silný ocas. Tlapky jsou okrouhlé „kočičí“. Krok má volný a dlouhý, bez náznaku kolísání. Jeho výraz tvoří široká lebka a kulaté hnědo černé oči s nepříliš dlouhým čenichem. Čenich je černý, ale ke stáří nebo při dlouhé zimě mění barvu na růžovou(Nebo ho mají růžový od narození). Uši má svěšené a posazené ve výšce očí. Srst je hladká nebo zvlněná s nepromokavou podsadou. Zbarvení srsti se pohybuje od krémové až po zlatavě rudou. Na evropských výstavách se upřednostňují světle zlatě a krémově zbarvení psi, nesmějí mít červené ani mahagonové zbarvení. V USA se upřednostňují syté a leskle zlaté až zlatě rudé zbarvení srsti .\n\nNelze jednoznačně určit, jaké povahové vlastnosti bude mít váš pes. Tím, že je to zlatý retrívr, má jisté předpoklady, ale hodně záleží na tom, jak prožil socializační fázi svého života, kterou částečně prožívá u chovatele a částečně u nového majitele, ale tímto se zabývá etologie psů.\nPředpoklady u Zlatého retrívra jsou učenlivost, hravost, ochota pomáhat, přátelskost a laskavost.\n\nSvou aktivitou jsou předurčeni pro spoustu činností. Stále jsou bráni na lov jako přinašeči, protože jsou ochotni najít mrtvou nebo raněnou zvěř a nesníst ji. Ale zároveň jsou vhodnými domácími mazlíčky (jelikož jsou velice ohleduplní k dětem, starším nebo nemohoucím lidem). Mají vyrovnanou povahu, a tak se používají jako terapeutičtí či asistenční psi. Při těchto činnostech bývají nejšťastnější, protože jejich charakteristickými vlastnosti jsou kladný vztah k lidem a ochota pomáhat jim. Zlatí retrívři se také používají jako hledači drog.\n\nÚčastní se různých soutěží jako agility, flyball, dog trekking, coursingu, výstav a hojně se také rozmohlo skládání vyšších loveckých zkoušek. Tam se řadí mnoho druhů zkoušek rozdělených podle zaměření (např. zkoušky speciálních vodních prací, podzimní zkoušky, lesní zkoušky, barvářské zkoušky, všestranné a další).\n\nPro svou velikost mají dispozice k dysplazii kyčelních kloubů, nadváze, zánětům střev a očí. Ve stáří často přicházejí o sluch. Při chovu psů s průkazem původu se dysplazie kyčelních kloubů řeší následovně: rodiče štěňat musí mít DKK do 2/2 a není možná kombinace dvou rodičů s tímto výsledkem.\n\n\n"}
{"id": "147860", "url": "https://cs.wikipedia.org/wiki?curid=147860", "title": "Žabníček vzplývavý", "text": "Žabníček vzplývavý\n\nŽabníček vzplývavý (\"Luronium natans\") je druh jednoděložných rostlin z čeledi žabníkovité (\"Alismataceae\"). Rod žabníček (\"Luronium\") je monotypický, jediným známým druhem je žabníček vzplývavý.\n\nJedná se o vytrvalou vodní nebo bahenní rostlinu, dorůstá výšky (nebo spíše délky) cca 20-140 cm. Je to to rostlina s oboupohlavnými květy. Je zde patrná heterofylie, jinak vypadají ponořené listy a jinak listy na plovoucí na hladině popř. terestrické na bahně. Listy jsou jednoduché, ponořené jsou čárkovité, listy plovoucí či terestrické jsou řapíkaté, vejčité až eliptické, čepele jsou celistvé, na bázi zaokrouhlené až klínovité, do 4 cm délky a 1,5 cm šířky. Květy jsou dlouze stopkaté, okvětí je rozlišeno na kalich a korunu. Kališní lístky jsou 3, korunní také 3, korunní lístky jsou bílé, jen na bázi žlutě skvrnité, cca 7-10 mm dlouhé. Tyčinek je 6. Gyneceum je složeno ze 6-15 plodolistů, je apokarpní, semeník je svrchní. Plod je suchý, nepukavý, v souplodí, jedná se o nažky.\n\nŽabníček vzplývavý je rozšířen hlavně v Z a SZ Evropě, jinde v Evropě jen ostrůvkovitě, mimo Evropu chybí.\n\nRoste v mělkých tůních, často občas vysychajících a na březích stojatých vod. V ČR roste pouze v severních Čechách v Labských pískovcích na Děčínsku. V roce 2007 zde byly známy 2 recentní lokality. První lokalita je v malé požární nádrži Nad Kaménkou v Údolí Labe asi 2 km JZ od Dolního Žlebu, druhá v rybníku u Králova mlýna cca 3 km severozápadně od Maxiček. Kdysi rostl i na Frýdlantsku. Na Frýdlantsku rostl v létech 1958–1961, a to v údolí říčky Smědé v tzv. Boleslavské tůni u obce Černousy, od té doby nebyl nalezen (Jehlík 2001). Jednu dobu byl považován v celé ČR za vyhynulý druh, byl však znovu nalezenl.\n\nPodle vyhlášky 395/1992 Sb. ve znění vyhl. 175/2006 Sb. je považován za druh silně ohrožený (§2), v Červeném seznamu rostlin ČR z roku 2012 je zařazen mezi druhy kriticky ohrožené (C1).\n\n\n\n \n"}
{"id": "147866", "url": "https://cs.wikipedia.org/wiki?curid=147866", "title": "Indikovaná vzdušná rychlost", "text": "Indikovaná vzdušná rychlost\n\nIndikovaná vzdušná rychlost (anglicky „Indicated airspeed“, IAS) je rychlost letadla vůči mase vzduchu, jak je indikována pilotovi na rychloměru ovládaném pitot-statickým systémem. Rychlost se obvykle udává v km/h nebo uzlech (anglicky „knot“, zkratka „kn“ nebo „kt“, v kokpitech některých letadel „knt“ ).\n\nPokud letadlo není v nulové nadmořské výšce a v bezvětří, je indikovaná rychlost nižší než pravá vzdušná rychlost (True Air Speed – TAS).\n\nIndikovaná rychlost je zcela zásadní pro vlastní ovládání letadla, právě ta rozhoduje o tom, zda se stroj udrží při daném nastavení prvků, jako například klapky, ve vzduchu. Pro tyto účely není důležité, jak rychle se stroj pohybuje vůči zemi, ale jak rychle obtéká vzduch. Proto na rozdíl od rychlosti skutečné nedochází k žádné korekci na teplotu a tlak.\n\nPokud měřící přístroj udává rychlost v uzlech, jedná se o tzv. \"Knot Indicated Air Speed\" (KIAS).\n"}
{"id": "147867", "url": "https://cs.wikipedia.org/wiki?curid=147867", "title": "Šíp (rozcestník)", "text": "Šíp (rozcestník)\n\nŠíp je slovo s několika významy:\n\n\n\n\n\n\n"}
{"id": "147871", "url": "https://cs.wikipedia.org/wiki?curid=147871", "title": "Danaé", "text": "Danaé\n\nDanaé (řecky Δανάη, latinsky \"Danae\") je v řecké mytologii dcerou argejského krále Akrisia a jeho manželky Eurydiky, matka hrdiny Persea.\n\nKrálovská dcera Danaé byla tak krásná, že přitáhla pozornost nejvyššího boha Dia a ten si přál mít s ní syna. Její otec však pro to neměl pochopení, hlavně proto, že věštba pravila, že zahyne rukou syna své dcery. Proto ji uvěznil hluboko pod zemí, aby ji ukryl před všemi muži. Ovšem Zeus překážku překonal ve své všemohoucnosti tak, že v podobě zlatého deště pronikl zdmi jejího vězení a po patřičné době se stal otcem syna Persea. (Zpodobňují-li malíři Danaé, zpravidla je smyslně odhalená a odklopená zlatým deštěm – připomeňme si třeba malbu italského umělce Tiziana nebo rakouského malíře Gustava Klimta.)\n\nKdyž se o tom dozvěděl otec Danaé, řešil to hrozným činem. Do velké truhlice zavřel svou dceru i vnuka a hodil ji do moře. Vlny je odnesly k ostrovu Serifos a tam je vylovil rybář Diktys, bratr serifského krále Polydekta. Ten se ujal Danaé a když mu řekla, že její syn je Diův potomek, věnoval jí všechnu péči a pozornost. Nabízel jí všechno možné, ale Danaé jeho pozornosti i přízeň odmítala. Když už jeho královská trpělivost docházela, chtěl se jí zmocnit i násilím, avšak Perseus už byl v té době dost silný, aby svou matku ubránil.\n\nPolydektés se chtěl Persea zbavit, takže ho neustále provokoval, nejčastěji tím, že pochyboval o jeho božském původu. To vyústilo v Perseův slib, že podá důkaz splněním nějakého nadlidského úkolu a sám neprozřetelně slíbil, že třeba přinese hlavu hrozné Gorgony Medúsy. Perseus se tedy vydal do neznámých dalekých končin, překonal řadu obtížných nástrah, získal si pomoc a důležité pomůcky od různých bohů, až se nakonec dostal k Medúse a maje na paměti všechny dobré rady, souboj s Medúsou vyhrál a s hlavou příšery se vrátil na Serifos.\n\nByl také nejvyšší čas, protože matka se už skrývala před Polydektem v Diově chrámu, obklíčeném královskými vojáky. Král čekal v hodovní síni, kdy mu ji přivedou. Místo toho se objevil Perseus a ohlásil splnění úkolu. Král byl nejprve vyděšeně překvapen, potom však označil Persea za lháře a žádal o předložení důkazu. Tím ale vyslovil poslední přání svého života, protože Perseus odvrátil zrak, vytáhl hlavu Medúsy a v tu chvíli byli Polydektés a jeho družina proměněni v kámen.\n\nPoté Perseus svou matku osvobodil a vrátili se do rodného Argu. Vládu nad Serifem přenechali Diktyovi, bratru bývalého krále. Když se však král Akrisios, Perseův děd, dozvěděl, že se Danaé se synem vrací, opustil rychle Argos a hledal útočiště v Larisse. Dávná věštba ho však přece dostihla. V Larisse se konaly velké sportovní hry, jichž se účastnil také Perseus; když soutěžil v hodu diskem, jeho disk se odchýlil z dráhy, trefil Akrisia a zabil ho.\n\nPerseus se poté vydal do světa za svými dalšími dobrodružstvími. Danaé na hradě žila šťastně až do své smrti.\n\nZ období antiky se podoba Danaé zachovala na malém počtu plastik nevalné umělecké hodnoty, motiv se vyskytuje i na řeckých malovaných vázách. Z novodobých umělců ztvárnili příběh Danaé špičkoví malíři, např.\n\n"}
{"id": "147874", "url": "https://cs.wikipedia.org/wiki?curid=147874", "title": "Óm mani padmé húm", "text": "Óm mani padmé húm\n\nÓm mani padmé húm (sanskrt: ॐ मणि पद्मे हूँ, přesnější transliterací Oṃ Maṇi Padme Hūṃ, IPA: <nowiki>[õːː məɳipəd̪meː ɦũː]</nowiki>) je pravděpodobně nejznámější mantra tibetského buddhismu. Tato mantra transformuje negativní emoce. Óm transformuje pýchu a egoismus, ma žárlivost a závist, ni připoutání a egoistická přání, pad nevědomost a zmatek, mé chamtivost a lakotu a konečně húm nenávist a hněv. K recitování této mantry pro začínajícího praktikujícího není potřeba \"lung\" (zasvěcení, pověření) od duchovního učitele. Odříkavat ji může každý, kdo cítí, že to přinese užitek jemu a ostatním cítícím bytostem.\n\nJe to tzv. šestislabičná mantra bódhisattvy soucitu (skt.Avalókitéšvara, tib. Čänräzig). Tato mantra je zvláště spojena s jeho čtyřrukou podobou. Významné postavy tibetského buddhismu jako karmapové, dalajlámové a další jsou považováni za emanace bódhisattvy soucitu, proto je tato mantra často vyrývána do skal a kamenů, psaná na papír a následně jsou těmito papíry plněny meditační mlýnky nebo stúpy.\n\nPokud jde o čistě jazykový význam, střední část mantry, \"manipadmé\", znamená v sanskrtu \"šperk v lotosu\" (\"maṇi\" – šperk, \"padma\" – lotos, lokativ \"padme\"); podle jiných výkladů jde o vokativ složeného slova \"maṇipadma\" (asi „Šperkolotos“), což je jedno z epitet bódhisattvy Avalókitéšvary. \"Óm\" i \"húm\" jsou v sanskrtu interjekce bez konkrétního významu, přičemž slabika \"óm\" je pokládána za posvátnou.\n\nV různých školách buddhismu se můžeme setkat s různými přepisy této mantry.:\n\n\"Je velice dobré recitovat mantru Om mani peme hung, ale zatímco ji recitujete, je velmi dobré vědět co tato mantra znamená, poněvadž význam šesti slabik je skvělý a široký... První slabika, Óm, symbolizuje nečisté tělo, řeč a mysl praktikujícího, zároveň ale také čisté a dokonalé tělo, řeč a mysl Buddhy[...]\"\n\n\"Cesta je poté vyjasněna následujícími čtyřmi slabikami. Mani, znamenající drahokam, symbolizuje prvky metod: altruistický záměr stát se osvícený pro dobro ostatních, soucit a lásku[...]\"\n\n\"Dvě slabiky, Päme, znamenající lotos, symbolizují moudrost[...]\"\n\n\"Dosažení výsledků osvícení je dosaženo spojením soucitu a moudrosti, což symbolizuje konečná slabika Hung, která znázorňuje neoddělitelnost[...]\"\n\n\"Šest slabik, óm mani päme hung, tedy znamená, že na základě našeho rozvoje na cestě buddhismu můžeme propojením metod soucitu a moudrosti přeměnit naše nečisté tělo, řeč a mysl na čisté a ušlechtilé tělo, řeč a mysl Buddhy[...]\"\n\nV dnešním světě máme tendenci říkat: „Toto jsou mí rodiče, toto je moje země, toto je můj majetek atd.” Z úhlu pohledu dharmy se díváme na všechny bytosti a hluboce si přejeme, aby se osvobodily od utrpení a dosáhly buddhovství. Pokud vytváříme bódhičittu tímto způsobem, praktikujeme přinášení užitku ostatním. Tato myšlenka je naprosto zásadní nejen pro aktivitu dharmy, ale i pro jakoukoliv aktivitu v našem životě.\n\nPokud si myšlenku přinášení užitku ostatním udržíme a řekneme pouze jednou mantru ÓM MANI PÄME HUNG, pak to napomůže k jejich osvobození od utrpení a pomůže jim to rozvinout buddhovství.\n\n\"ÓM MANI PÄME HUNG je podstatou Avalókitéšvara,\n\"takže zásluhy za jediné vyslovení jsou nevyčíslitelné.\"\n\n\"Z jediného sezamového semínka jich může vzejít mnoho,\"\n\"ale zásluha za jediné vyslovení šesti slabik je ještě větší.\"\n\n\"Je možné jednu po druhé spočítat kapky vody v ohromném oceánu,\"\n\"ale zásluhy za jediné vyslovení šesti slabik jsou bez konce.\"\n\n\"Je možné spočítat každý chlup na těle všech zvířat, která existují,\n\"ale zásluhy za vyslovení šesti slabik spočítat nelze.\"\n\"ÓM MANI PÄME HUNG.\"\n\"Je možné spočítat zásluhy za postavení stúpy,\"\n\"stvořené ze sedmi drahocenných substancí\"\n\"a vyplněné relikviemi buddhů všech světových systémů,\"\n\"a za neustálé skládání darů k ní,\"\n\"ale zásluhy za vyslovení šesti slabik není možné vyjádřit.”\"\n\n\n\n"}
{"id": "147882", "url": "https://cs.wikipedia.org/wiki?curid=147882", "title": "Metr krychlový za sekundu", "text": "Metr krychlový za sekundu\n\nMetr krychlový za sekundu (zkratkou m·s, m/s) je jednotka objemového průtoku představující objem tekutiny, který proteče za jednotku času. Vyjadřuje například jednotku hltnosti turbín.\n\nnebo také\n"}
{"id": "147885", "url": "https://cs.wikipedia.org/wiki?curid=147885", "title": "Stromová kočka", "text": "Stromová kočka\n\nStromová kočka je fiktivní inteligentní druh z planety Sfinga z Honorverse.\n\nStromové kočky je označení pro příslušníky druhu inteligentních \"obratlovců\". Jde o dravce s tělem dlouhým 1,5-2 metry (počítáno včetně dlouhého chápavého ocasu) a 6 končetinami (ručky, rukotlapky a tlapky). Tělo je kryto jemnou hustou srstí. Jsou tele-empatičtí (s velkým dosahem těchto schopností) a část z nich navazuje zvláštní symbiotické vztahy (založené na teleempatické bázi) s lidmi. V rámci Mantichory mají status domorodců pod zvláštní ochranou Koruny. \n\nMají poměrně vysoké IQ (v mnoha oblastech na úrovni lidí) a dokážou se naučit znakovou řeč. Dokážou používat nástroje a někdy i překvapivě složitou lidskou techniku, ale činí tak jen málo. V boji používají ostré zuby a ještě ostřejší zatahovací drápy. Spolupracující tlupa stromových koček bez jakýchkoliv zbraní zlikviduje i největší šelmu Sfingy: hexapumu. Ty, které nenavazují vztahy s lidmi, se jim úzkostlivě vyhýbají (kromě souputníků svých druhů). Mají rády králíky, čipmánky a celerovou nať. Nerady se koupou, protože jejich srst poté nasákne vodou a příliš je netěší ani nutnost vyždímat si pak ocas. S oblibou šplhají po stromech.\n\nVévodkyně a místodržící Honor Harringtonová prožila většinu života v symbiotickém svazku se samcem stromové kočky Nimitzem, kterému přezdívala \"Smraďoch\". Tento vztah jí umožňoval částečně využívat jeho telepatické a empatické schopnosti k vnímání emocí jiných lidí a ke komunikaci s jinými stromovými kočkami a jejich lidskými souputníky.\n"}
{"id": "147892", "url": "https://cs.wikipedia.org/wiki?curid=147892", "title": "Úslava", "text": "Úslava\n\nÚslava (:\"Uslawa,\" též \"Bradlawa, Ambelsbach\") je řeka v Plzeňském kraji. Jde o pravostranný přítok řeky Berounky, do které ústí v Plzni, na říčním kilometru 136,6, v nadmořské výšce 299,1 m. Délka řeky je 96,3 km. Plocha jejího povodí měří 756,6 km².\n\nÚslava, na horním toku nad Žinkovy označovaná též jako Bradlava, pramení na jihovýchodním úpatí kopce Drkolná (729 m), jihozápadně od obce Číhaň, v nadmořské výšce\n637,2 m. Nejprve teče k východu, u obce Hnačov napájí velký Hnačovský rybník. Odtud se obrací na sever, protéká městem Plánice. Pod Žinkovy se opět obrací na východ, protéká v blízkosti zámku Zelená Hora, stojícího na stejnojmenném kopci, který se nachází u města Nepomuk.\n\nPod obcí Vrčeň se prudce obrací na severozápad, protéká městy Blovice a Starý Plzenec. Mezi těmito městy na říčním kilometru 26,1, v obci Nezvěstice, přijímá zprava svůj největší přítok říčku Bradavu, která přitéká z jihovýchodu od Spáleného Poříčí. Severozápadní směr si Úslava udržuje až ke svému ústí do Berounky v Plzni.\n\n\nPrůměrný průtok v Plzni (Koterov) na říčním kilometru 9,1 činí 3,55 m³/s.\n\nHlásné profily:\nČíhaň, Hnačov, Plánice, Újezd u Plánice, Mlýnské Struhadlo, Žinkovy, Prádlo, Klášter, Vrčeň, Srby, Ždírec, Blovice, Zdemyslice, Žákava, Nezvěstice, Šťáhlavy,\nStarý Plzenec a Plzeň.\n\nNázev řeky vznikl řadou chyb při vydání knihy \"Das itzlebende Konigreich Bohmen\" v roce 1712.\nPůvodní jméno bylo Bradlava. Dnes nese tento název jen její horní tok. \n"}
{"id": "147893", "url": "https://cs.wikipedia.org/wiki?curid=147893", "title": "In'nošima", "text": "In'nošima\n\nIn'nošima (: 因島) je japonský ostrov ve Vnitřním moři. Leží v prefektuře Hirošima a administrativně patří pod město Onomiči.\n\nRozloha ostrova činí 33,73 km² a obvod 126 km. Nejvyšší místo ostrova leží 243 m nad mořem.\nOstrov má cca 5000 obyvatel.\n"}
{"id": "147895", "url": "https://cs.wikipedia.org/wiki?curid=147895", "title": "Iokasté", "text": "Iokasté\n\nIokasté nebo též \"Epikasté\" (řecky \"Iοκαστη\", latinsky \"Iocaste\") je v řecké mytologii manželkou\nthébského krále Láia, matkou a manželkou Oidipovou.\n\nKdyž se král Láios dozvěděl, že podle věštby jednou zahyne rukou svého potomka, rozhodl se, že zůstane bezdětný. Tento osud si připravil sám, když v touze po následníkovi unesl mladého Chrýsippa, syna krále Pelopa. Chrýsippos však zemřel a Pelops Láia proklel do dalšího pokolení: předpověděl mu, že ho zabije jeho vlastní syn.\n\nKrálovna Iokasté však toužila po dítěti a tak po nějaké době skutečně (z vůle bohů nebo vlastní intrikou) porodila syna. Dlouho se však z něho neradovala. Její manžel nechal nemluvně odnést do lesa a tam pohodit, když ho předtím ještě zmrzačil a svázal mu nohy. Králův otrok však chlapce nezahubil, ale dovedl ho k pastýři a ten dítě předal na korinthském hradě králi Polybovi a jeho ženě Meropé. Ti ho opatrovali a vychovali, jako by byl jejich synem. Dostal jméno Oidipús.\n\nKdyž chlapec dospěl, z náznaků se dozvěděl, že Polybos a Meropé nejsou jeho vlastní rodiče. Došel do věštírny v Delfách, kde se sice nedozvěděl nic o své minulosti, ale věštba pravila, že jednou zabije svého otce a ožení se s vlastní matkou. Oidipús se tedy nevrátil do Korinthu, aby neublížil těm, kteří ho vychovali, a vydal se do Théb.\n\nOsud se začal naplňovat: ještě před branami města se pohádal se starým mužem, a ten ho udeřil. Oidipús ránu vrátil, a byla smrtelná. Nenapadlo ho ani ve snu, že se právě setkal poprvé a naposledy se svým otcem. Když pak vyhledal bájnou Sfingu, bez problémů uhádl její hádanku a zlomil tak její moc nad Thébami, lidé ho přijali s nadšením. Zvolili ho králem a oženili s Iokasté. Ti dva spolu prožili šťastná léta a zplodili čtyři děti: Antigonu, Isménu a syny Polyneika a Eteokla.\n\nPak ale přišel na Théby mor, neúroda a hlad. Věštba radila jediné: najít vraha krále Láia a vyhnat ho z města. Oidipús s tím souhlasil. Věštec Teiresiás však oznámil, že královým vrahem je sám Oidipús, který je ve skutečnosti jeho vlastním synem a navíc, že Iokasté je jeho vlastní matka.\n\nVše se potvrdilo. Zděšená Iokasté jata hrůzou si sama vzala život. Když ji Oidipús našel, oslepil se její jehlicí. Nenáviděn vlastními dětmi i lidem, opustil Oidipús Théby. Jediná Antigona ho do vyhnanství provázela. Útočiště našel u athénského krále Thésea, kde také zemřel. Před smrtí ale ještě stačil proklít své dva syny, kteří se v nenávisti postavili proti sobě.\n\nOsud nešťastné Iokasté ztvárnil ve svém dramatu \"Král Oidipús\" Sofoklés v letech 429 - 425 př. n. l.\n\n"}
{"id": "147896", "url": "https://cs.wikipedia.org/wiki?curid=147896", "title": "Harry Potter a vězeň z Azkabanu", "text": "Harry Potter a vězeň z Azkabanu\n\nHarry Potter a vězeň z Azkabanu ( ) je třetí díl Harryho Pottera z roku 1999 od spisovatelky J. K. Rowlingové.\n\nFilmová verze, natočená v roce 2004 režisérem Alfonsem Cuarónem, byla nominována na Oscary za hudbu a vizuální efekty a vyhrála cenu publika BAFTA.\n\nHarry ve zlém opouští Dursleyovy poté, co na návštěvu přijde neoblíbená teta Marge. Nemaje kam jít a vystrašen velkým černým psem, je Harry vyzvednut Záchranným autobusem, který jej odveze do Děravého kotle. Tam se dozví, že po něm jde vrah Sirius Black, uprchlý z Azkabanského vězení. Ve vlaku do Bradavic se poprvé setkají s mozkomory – strážci Azkabanu, chránícími školu před Siriusem Blackem. Při setkání s mozkomorem Harry ztratí vědomí, mozkomory zažene nový učitel obrany proti černé magii Remus Lupin.\n\nVe škole Hagrid začíná nově učit péči o kouzelné tvory; na jeho první hodině Draco Malfoy neposlouchá Hagrida a je kvůli tomu napaden hipogryfem (napůl koněm, napůl orlem) Klofanem. Draco si stěžuje svému vlivnému otci. Hermionin nový domácí mazlíček – kočka Křivonožka – rozdmýchá spor mezi Hermionou a Ronem, když se Ronovi za podezřelých okolností ztratí jeho krysa Prašivka.\n\nPřed Vánoci dají Weasleyovic dvojčata Harrymu „Pobertův plánek“ – úplnou mapu Bradavic, na níž je vidět poloha každého člověka v hradu. S pomocí mapy projde do Prasinek, kde v hovoru zaslechne, že Sirius Black byl jeho kmotrem, ale zradil jeho rodiče a zabil jejich kamaráda Petera Pettigrewa.\n\nTrojice nerozlučných kamarádů se od Hagrida dozvídá, že Klofan musí být kvůli intrikám Malfoyova otce popraven. Snaží se Hagrida utěšit, a přitom v jeho chatě najdou živého Prašivku. Křivonožka ale Prašivku zažene pod Vrbu mlátičku. Poté se objeví velký černý pes, kterého Harry viděl už dříve, a odvleče pod vrbu Rona. Harry a Herminona je pronásledují ukrytým tunelem, na jehož konci zjišťují, že pes byl ve skutečnosti přeměněný Sirius Black. K němu se připojuje Lupin, který je, jak Hermiona odhalí, vlkodlak. Lupin a Black vysvětlují, že Ronova krysa je přeměněný Peter Pettigrew, který pro Voldemorta zradil Harryho rodiče, fingoval svoji smrt a vinu svedl na Blacka.\n\nHarry Siriusovi nedovolí Pettigrewa zabít, a místo toho jej eskortují zpátky do hradu. Na cestě ale vysvitne úplněk a Lupin se promění ve vlkodlaka. V následném zmatku Pettigrew uteče. Na Blacka, Harryho a Hermionu začínají útočit mozkomorové, které ale zažene tajemná figura pomocí kouzla Patron. Harry věří, že byl zachráněn duchem svého otce. Black, jehož nevině nikdo nevěří, je lapen a zavřen do věže, kde čeká na popravu.\n\nBrumbál hrdinům poněkud tajemně řekne, že mají možnost zachránit více než jeden život. Hermiona prozradí Harrymu, že vlastní Obraceč času – nástroj, kterým se lze vracet v čase a s jehož pomocí zvládala svůj přeplněný rozvrh. Harry a Hermiona se vracejí o tři hodiny zpět, osvobodí Klofana těsně před popravou, a pak čekají u východu z tunelu na Blacka. Když jsou „druzí“ Harry, Hermiona a Black napadáni mozkomory, Harry pochopí, že to byl on sám, kdo vyčaroval Patrona, a zachrání situaci. S pomocí Klofana pak Harry a Hermiona osvobodí Blacka, a zatímco ten odlétá, oni se vrací na místo, kde začali cestu časem.\n"}
{"id": "147899", "url": "https://cs.wikipedia.org/wiki?curid=147899", "title": "Aineiás", "text": "Aineiás\n\nAineiás (též Aeneas či Aeneás, řecky \"Αἰνείας\") je postava řecké mytologie a bájeslovný zakladatel římského národa. O jeho životě nejprosluleji pojednal římský básník Publius Vergilius Maro.\n\nPocházel z rodu trójských vladařů. Na popud svého otce Anchísa se vypravil na pomoc králi Priamovi, který byl Anchísovým bratrancem, v bojích o Tróju, kde se vyznamenal mnoha hrdinskými činy. \n\nPo Hektorovi byl nejobávanějším a nejneohroženějším protivníkem Řeků. Byl také jediným velitelem trójských vojsk, kterému se podařilo uniknout (i s malým synkem Askaniem). Podle Vergilia se tak stalo z Diovy vůle, když pravil, že si má Aineiás hledat nový domov na západě, v dnešní Itálii. Existence vyvrácené Tróje tak mohla pokračovat dále.\n\nSvé nové vlasti dosáhl však Aineiás až po dlouholetém putování, dobrodružných příhodách a mnohdy i krvavých bojích, které Vergilius popsal ve své \"Aeneidě\".\n\nŽivot a oasudy Aineia byly mnohokrát zpracovány jako literární námět, Vergiliova \"Aeneis\", poavažovaná za klasické dílo, přeložena do mnoha jazyků. Námět byl posléze zpracován také hudebně v podobě opery.\n\n\n"}
{"id": "147904", "url": "https://cs.wikipedia.org/wiki?curid=147904", "title": "Buněčný spoj", "text": "Buněčný spoj\n\nBuněčný spoj je spojení dvou a více buněk, případně spojení buňky s okolní extracelulární matrix. Spojení dvou buněk je možné prostým přiložením buněk k sobě (pak spolu buňky komunikují transmembránovými proteiny, např. kadheriny a integriny), anebo specializovanými spoji, jako je mezerový spoj, těsný spoj, adhezní spoj a dezmozom. Tzv. hemidezmozom a některé další struktury umožňují připojení buňky k matrix.\n\nPrvním typem je vodivý spoj (\"\"), čili nexus, mezerový spoj nebo také komunikační spoj. Je zajímavý tím, že mezi membránami vytváří jakési póry, jimiž jsou spojeny cytoplazmy. Základem tohoto spoje jsou proteinové komplexy nazývané konexony, které se v tomto druhu spojů vyskytují v hexamerech. V jedné z membrán je šest konexinů tvořících konexon, které se vzájemně napojí na stejný útvar šesti konexinů v druhé membráně. Mezi konexiny je prázdný prostor, jímž mohou přecházet molekuly o velikosti menší než 1500 daltonů, tzn. v absolutních číslech méně než 1,2 nanometru. Tento pór je uzavíratelný, reaguje na zvýšenou hladinu vápníku v cytoplazmě. Zvýšený obsah vápníku totiž znamená poplach (např. poškození membrány) a v takových případech je radno tento spoj rychle zavřít.\n\nAdhezní spoj, neboli zonula adherens, je tvořen proteiny kadheriny. Provází těsné spoje na epitelích a tvoří pás níže pod jejich úrovní. Plní funkci jako pevný mechanický úchyt, díky němuž buňky pevně drží pospolu. Tato pevnost je dána provázáním adhezních spojů s buněčnou kostrou, cytoskeletem. Z vnitřní strany se totiž na adhezní spoj vážou vlákna aktinu (mikrofilamenta). S tímto typem spojů je provázána skupina dalších proteinů, které regulují buněčnou adhezi – k těmto proteinům patří Rap1 GTPáza či β-katenin.\n\nTěsný spoj (tight junction, také zonula occludens) je již podle názvu spoj, který budí dojem, že membrány buněk téměř splývají v jednu. Proteiny těsného spoje se napojují z každé strany na jednu z membrán, čímž zcela zamezí procházet většině látek mezi těmito membránami. Jsou seřazeny na rozhraní mezi membránami jako korálky a mnohdy tato vlákna bílkovin obepínají celou buňku, čímž zcela zamezí průchod látek mimobuněčnými prostory. Konkrétně se uplatňují ve střevě, kde dochází ke vstřebávání látek, což je striktně regulovaný děj. Látky nesmí procházet samovolně otvory mezi buňkami, a tak jsou mezi epiteliálními buňkami právě těsné spoje.\n\nMimo to se těsné spoje vyskytují na vnitřním okraji žaludeční sliznice a ve slinivce. V těchto orgánech mají podobnou funkci jako ve střevě; v žaludku zamezují prostupu kyseliny chlorovodíkové do krve, ve slinivce zase brání pronikání trávicích enzymů do krve. Také se nachází na plicním epitelu, kde (spolu s dezmozomy) pevně spojují pneumocyty plicních sklípků.\n\nDesmozom (adhering spot či také macula adherens) je typ buněčného spoje, pro nějž je charakteristická přítomnost kadherinů a intermediárních filament. Tato filamenta (která můžou být různé chemické struktury, např. keratinová či desminová) se napojují zvnějšku, zatímco na povrchu obou membrán se nachází různé proteiny sloužící jako kotva (plakoglobin, dezmoplakin) a v prostoru mezi membránami obou spojených buněk jsou přítomny různé kadheriny (např. dezmoglein, dezmokolin). které drží obě membrány pohromadě.\n\nDezmozomy jsou velmi pevné a jsou složkou různých epitelů, jako je střevní epitel, nebo i kůže.\n\nMnohé další komplexy umožňují spojení buněk s mezibuněčnou hmotou, tzv. extracelulární matrix.\n\nHemidezmozom (HD) je buněčný spoj mezi epiteliárními buňkami a pod nimi ležící bazální laminou. Jsou pojmenovány podle dezmozomů, protože se jim vzhledově podobají, ale stavebně a funkčně s nimi nemají příliš společného. Umožňují konkrétně vazbu na protein laminin. Z strukturního hlediska jsou základem hemidezmozomů integriny (tedy nikoliv kadheriny), tyto bílkoviny překračují membránu a vážou se na intermediární filamenta v buňce.\n\nFokální adheze jsou dalším častým typem spojů s mezibuněčnou hmotou; umožňují vazbu na protein fibronektin obsažený v pojivové tkáni. Uvnitř buňky se fokální adheze napojují na aktinová filamenta, u fibroblastů se to děje přes protein vinkulin.\n"}
{"id": "147907", "url": "https://cs.wikipedia.org/wiki?curid=147907", "title": "Ústavní zákon o československé federaci", "text": "Ústavní zákon o československé federaci\n\nÚstavní zákon o československé federaci byl přijat Národním shromážděním Československé socialistické republiky dne 27. října 1968 a vyhlášen ve Sbírce zákonů pod číslem 143/1968 Sb. Tímto ústavním zákonem byla dosud jednotná Československá socialistická republika transformována na federaci. Byla zásadně změněna struktura vlády. 1. ledna 1969 vznikly \"Česká socialistická republika\" a \"Slovenská socialistická republika\", které byly součástí federace.\n\nÚstavní zákon o československé federaci nahradil hlavu třetí, čtvrtou, pátou a šestou Ústavy ČSSR. Účinnosti nabyl (s výjimkou článků 146 odst. 2 a 3, čl. 149 a 150, které nabyly dnem vyhlášení) dnem 1. ledna 1969. Zrušen byl pro Českou republiku Ústavou České republiky dne 1. ledna 1993.\n\nÚstavní zákon o československé federaci tvoří osm hlav (153 článků) a úvodní preambule.\n\n\n\"My, národ český a slovenský, vycházejíce z poznání, že naše novodobé dějiny jsou prodchnuty oboustrannou vůlí žít ve společném státě,\"\n\n\"oceňujíce skutečnost, že padesát let našeho společného státního života prohloubilo a upevnilo naše odvěké přátelské svazky, umožnilo rozvoj našich národů a uskutečňování jejich pokrokových demokratických a socialistických ideálů a spolehlivě dokázalo jejich bytostný zájem žít ve společném státě, zároveň však ukázalo, že náš vzájemný vztah je třeba vybudovat na nových a spravedlivějších základech,\"\n\n\"uznávajíce nezadatelnost práva na sebeurčení až do oddělení a respektujíce suverenitu každého národa a jeho právo utvářet si svobodně způsob a formu svého národního a státního života,\"\n\n\"přesvědčeni, že dobrovolné federativní státní spojení je odpovídajícím výrazem práva na sebeurčení a rovnoprávnost, avšak též nejlepší zárukou pro náš plný vnitřní národní rozvoj i pro ochranu naší národní svébytnosti a svrchovanosti,\"\n\n\"rozhodnuti vytvářet ve společném federativním státě v duchu humanitních ideálů socialismu a proletářského internacionalismu podmínky pro všestranný rozvoj a blahobyt všech občanů a zaručovat jim rovná, demokratická práva a svobody bez rozdílu národnosti,\"\n\n\"reprezentováni svými zástupci v České národní radě a ve Slovenské národní radě, jsme se dohodli na vytvoření československé federace.\"\n\nObsahuje šest článků, týkajících se státní formy.\n\nČlánek 1 upravuje federativní zřízení (zřízení České socialistické republiky, Slovenské socialistické republiky.\n\nČlánek 3 upravuje státní území Československé socialistické republiky a obou republik.\n\nČlánek 5 upravuje občanství federace a republiky (ustavuje dvojí občanství: federální a republikové)\n\nObsahuje 22 článků (v původním znění) upravujících působnost federace a republik. Nejčastěji měněná část ústavního zákona.\n\nFederální shromáždění bylo zákonodárným sborem federace. Skládalo se ze dvou komor, Sněmovny lidu a Sněmovny národů. Zaveden byl zákaz majorizace. Předsednictvo Federálního shromáždění vydávalo zákonná opatření. Sněmovna lidu měla 200 poslanců a byla volena na 5 let. Sněmovna národů měla 150 poslanců přičemž 75 bylo voleno v České republice a 75 ve Slovenské republice.\n\nPrezident republiky byl hlavou státu. Byl volen Federálním shromážděním.\n\nFederální vláda byla orgánem výkonné moci. Skládala se z předsedy, místopředsedy a federálních ministrů. Vládu jmenoval prezident republiky. Vláda byla odpovědna Federálnímu shromáždění.\n\nÚstavní soud měl být zvolen Federálním shromážděním a měl být soudním orgánem ochrany ústavnosti. Hlava šestá nebyla realizována a v roce 1991 byla nahrazena ústavním zákonem o Ústavním soudu.\n\nČeská národní rada a Slovenská národní rada byly zákonodárnými sbory obou republik.\n\nObě republiky měly svou vládu, jež byla odpovědna národní radě.\n\nV článku 143 byla zrušena hlava třetí, čtvrtá, pátá a šestá Ústavy Československé socialistické republiky, dále ustanovení článků čl. 1 odst. 2 a čl. 12, článků 107 až 109 a článku 111. V článku 151 byla určena účinnost ústavního zákona.\n\nÚstavní zákon o československé federaci byl za dobu své platnosti obsáhle měněn a doplňován.\nSeznam změn a doplnění\n\n\n\n"}
{"id": "147908", "url": "https://cs.wikipedia.org/wiki?curid=147908", "title": "Ninsun", "text": "Ninsun\n\nNinsun je postavou sumerské mytologie, jedinou dcerou krále Enmerkara a zemské bohyně Uraš. Tato bohyně je známá především z Eposu o Gilgamešovi jakožto matka samotného Gilgameše, jehož otcem byl smrtelník Lugalbanda, král města Uruk. Jméno Ninsun (také uváděné v podobě \"Ninsumun\" nebo \"Ninisina\") má význam „Paní divoká kráva“ a souvisí s archaickým kultem pastevectví dobytka — jejím protějškem v egyptském náboženství byla Hathor. Ninsun bývá také ztotožňována s bohyní lékařství Gulou, uctívanou Babylóňany. Centrem jejího kultu byl Lagaš.\n\n"}
{"id": "147912", "url": "https://cs.wikipedia.org/wiki?curid=147912", "title": "Robert Bosch", "text": "Robert Bosch\n\nRobert Bosch (23. září 1861, Albeck (dnes část Langenau u Ulmu) – 12. března 1942, Stuttgart), strýc Carla Bosche, byl německý vynálezce a podnikatel, zakladatel firmy Robert Bosch GmbH.\n\nV roce 1886 ve Stuttgartu založil \"dílnu pro jemnou mechaniku\", ze které později vznikla firma Robert Bosch GmbH. Tato i v sociální sféře pokroková firma (v roce 1906 zavedla osmihodinovou pracovní dobu) vyráběla nízkonapěťové magnetické zapalovače pro spalovací motory, které Bosch vyvinul. Předtím, v roce 1902, Bosch vylepšil vysokonapěťové zapalování pomocí magneta (používalo zapalovací svíčky Bosch), které bylo velmi důležité pro moderní spalovací motory. Zkonstruoval také i další elektrické součásti motorových vozidel, například startér. Jeho vozidla měla jako první jednotně elektrickou výbavu.\n\nRobert Bosch byl za své zásluhy v roce 1984 uveden do Automotive Hall of Fame.\n"}
{"id": "147913", "url": "https://cs.wikipedia.org/wiki?curid=147913", "title": "Loose Change", "text": "Loose Change\n\nLoose Change je internetový film z roku 2005 o útocích z 11. září. Autorem filmu je Dylan Avery, producentem je Korey Rowe. Film popírá oficiální verzi útoků a obviňuje vládu USA z přípravy těchto útoků. Celý film je složen ze 6 sekcí. Důležitým tématem je útok na Pentagon a na věže Světového obchodního střediska. Režisér Avery předkládá řadu argumentů, zpochybňujících oficiální vysvětlení, například fotografie, na kterých nejsou vidět trosky Boeingu, zpochybňuje otvor v Pentagonu. Předkládá verzi, že do Pentagonu mohla narazit řízená střela a že World Trade Center bylo zbořeno vládou USA záměrně pomocí vhodně umístěných náloží v budovách, že tedy útoky letadel byly pouhá zástěrka a nebyly vůbec provedeny teroristy. Ve filmu se vyskytuje mnoho otázek a oficiálních nesrovnalostí, např. let č. 93, pojištění WTC méně než 6 týdnů před útoky, atentátníci žijící i po útocích, záběry Usámy bin Ládina. Tento dokument je distribuován převážně po internetu a sami tvůrci nabádají k jeho stahování a vypalování.\n\nHlavní myšlenka filmu je vyjádřena na konci tohoto dokumentu: „Ask questions, demand answers“ (Ptejte se a vyžadujte odpovědi). Tím autoři diváky nepřímo motivují, aby si udělali vlastní názor na základě svého vlastního vyšetřování.\n\nPravdivost argumentů, které film předkládá, je zpochybňována například filmem Screw Loose Change (ten má formu zpochybňujících podtitulků, kterými překrývá původní film), časopisem Popular Mechanics, dalšími médii i nezávislými výzkumníky. Například s představiteli Popular Mechanics se autoři Loose Change slovně „utkali“ v jednom z pořadů kanálu Democracy Now! moderovaného Amy Goodmanovou.\n\nLoose Change postupně vznikl ve třech podobách – nazvaných \"1st Edition\", \"2nd Edition\" a \"Final Cut\". Práce (rešerše materiálů, sbírání informací, sestavování scénáře apod.) na první verzi začaly v květnu 2002 a první edice byla uvedena v dubnu 2005. Poté, co první edice vešla v povědomí, vyšlo najevo několik faktických chyb, které autoři upravili v druhé verzi, 2nd Edition, která vyšla 11. prosince téhož roku. Třetí, podle autorů poslední verze, \"Final Cut\", je z velké části přepracovaná. Vyšla v listopadu roku 2007 a od původních verzí se značně liší.\n\nV září 2009 vydal režisér Dylan Avery nový film \"Loose Change 9/11: An American Coup\", ve kterém zkoumá historické události, které vedly k útokům a jejich následky.\n\n6. února 2006, George Monbiot v deníku \"The Guardian\" uvedl, že tento film (pravděpodobně myšleno: 1. a 2. edici souhrnně) vidělo přes 100 milionů lidí.\n\nNa internetu byly publikovány tři detailní kritiky filmu, které vypracovali \"911research.wtc7.net\", Internet Detectives a Mark Roberts. Mark Iradian upravil původní verzi Loose Change tím, že do ní doplnil poznatky Marka Robertse a Screw Loose Change. Mark Roberts také publikoval kompilaci rozhovorů s tvůrci filmu, ve kterých rozvádějí své myšlenky.\n\nVětšina těchto kritiků se shoduje na faktu, že tvůrci Loose Change použili některé nespolehlivé zdroje a zjednodušené argumenty. Taktéž selektivně vybírali fakta, která se jim hodila pro zpochybňování oficiální verze útoků (což byla pro tento dokument, koncipovaný spíše jako výčet jednotlivých nesrovnalostí s oficiální verzí, jeho hlavní podstata).\n\n\n\n\n\n\n\n\n\n\n"}
{"id": "147915", "url": "https://cs.wikipedia.org/wiki?curid=147915", "title": "I-lan", "text": "I-lan\n\nI-lan (tradiční znaky: 宜蘭; tongyong pinyin: Yílán; hanyu pinyin: Yílán) je město v Čínské republice, leží v severovýchodní části ostrova Tchaj-wan severně od říčky Lan-jang. Ve správním systému Čínské republiky je hlavním městem okresu I-lan. Rozkládá se na ploše 29,40 km² a má 95 579 obyvatel (březen 2007). Město I-lan bylo založeno Chany, kteří se na tomto místě usídlili v roce 1802.\n\n"}
{"id": "147926", "url": "https://cs.wikipedia.org/wiki?curid=147926", "title": "Siouxsie and the Banshees", "text": "Siouxsie and the Banshees\n\nSiouxsie and the Banshees byla anglická post punková hudební skupina, založená roku 1976. Bývá označována za jednu z nejvlivnějších kapel 70. a 80. let. Svou hudební kariéru začali s deskou \"The Scream\", která společně s prvními singly začlenila kapelu mezi post-punková hnutí, generaci nové vlny, která vedla k vybuzení punk rockové revoluce ve Spojeném království. V osmdesátých letech zařadila skupinu její ponurá až trýznivá hudba do oblasti gothic rocku a alternativní rock. Nejslavnější písně v Anglii jsou „Happy House” (1980), „Christine” (1980), „Spellbound” (1981) a „Cities in Dust” (1985). Díky tomu popularita kapely během 80. let rostla, ve Spojených státech dosáhly dva popového singly „Peek-a-Boo“ a „Kiss Them for Me“, na umístění v žebříčku Billboard Hot 100. Mezi dosud nejúspěšnější alba patří již zmíněné \"The Scream\" (1978), \"Kaleidoscope\" (1980), \"Juju\" (1981) a \"Peepshow\" (1988).\n\nSkupinu vedla hned od začátku tvrdou rukou Siouxsie Sioux, vlastním jménem Susan Janet Dallon (* 1957), původní člen je také baskytarista Steven Severin členy tzv. bromleyského kontingentu. V původní sestavě, při prvním vystoupení v londýnském Clubu 100 v září 1976 v rámci historicky prvního festivalu punkové hudby, hrál na bicí i Sid Vicious.\n\nV roce 1978 vychází první album Siouxsie and the Banshees \"The Scream\", které je dodnes mnoha hudebními kritiky považováno nejen za jeden z nejlepších debutů, ale dokonce za jednu z nejlepších desek v historii rockové hudby vůbec.\n\nV kapele se vystřídalo spoustu kytaristů, jako např. Marco Pirroni, později u Adam Ant nebo dokonce i Robert Smith z The Cure či John McGeoch z bývalých Magazine. Za bicí se v roce 1980 posadil někdejší člen The Slits s přezdívkou Budgie, pozdější životní partner Siouxsie. Budgie byl jeden čas považován za jednoho z nejlepších rockových bubeníků.\n\nSiouxsie vystupovali dvakrát v Praze, poprvé na vydařeném koncertě v Lucerně krátce po revoluci, po druhé u příležitosti vydání alba \"The Rapture\", v kongresovém paláci. I svůj úplně poslední koncert odehráli v České republice, přesněji v Brně v hale na Vodové v roce 1996.\n\nSvé poslední album nazvané \"The Rapture\" kapela vydala v roce 1995. Producentem nahrávky byl velšský hudebník John Cale. Ten později vystupoval i s kapelou The Creatures, v níž rovněž působili Siouxsie Sioux a Budgie.\n\nBanshees byli ve své době jednou z nejzajímavějších post punkových skupin, utvářeli styl gothického rocku a svým významem ovlivnili hudební hnutí osmdesátých let.\nZa zmínku také stojí píseň „Face to Face“, která zazněla v Batmanovi. Společně s Budgiem vytvořila Siouxsie projekt The Creatures a vydali několik alb. V roce 2007 již osamostatněná Siouxsie vydala sólové album \"Mantaray\". Úvodní skladba je převedena do videoklipu.\n\n\n\n\n"}
{"id": "147927", "url": "https://cs.wikipedia.org/wiki?curid=147927", "title": "Tou-liou", "text": "Tou-liou\n\nTou-liou (tradiční znaky: 斗六; tongyong pinyin: Dǒuliòu; hanyu pinyin: Dǒuliù) je město v Čínské republice, leží ve vnitrozemí v západní části ostrova Tchaj-wan. Ve správním systému Čínské republiky je hlavním městem okresu Jün-lin. Rozkládá se na ploše 93,72 km² a má 104 968 obyvatel (leden 2007). Město je přímo napojeno na Formoskou dálnici (; také \"Národní dálnice č. 3\" a slangově \"Druhá dálnice\"), která vede ze severu na jih ostrova po jeho západní straně.\n\n"}
{"id": "147929", "url": "https://cs.wikipedia.org/wiki?curid=147929", "title": "Nepřívaz", "text": "Nepřívaz\n\nNepřívaz (též Nepřívazy, ) byla obec, zaniklá okolo roku 1946 vytvořením vojenského prostoru Libavá. \n\nObec se nacházela přibližně 18 km severovýchodně od Olomouce. Patřila do tehdejšího okresu Olomouc. Jednalo se o lesní lánovou ves s kamenitými pozemky ležící v horském zalesněném terénu v nadmořské výšce 550 m. Jméno obce by mohlo být odvozeno např. od osobního jména Nepřívad.\n\nDnes na jejím bývalém místě stojí pomník, který postavili místní rodáci.\n\n"}
{"id": "147931", "url": "https://cs.wikipedia.org/wiki?curid=147931", "title": "Killing Joke", "text": "Killing Joke\n\nKilling Joke je britská post-punková skupina založená roku 1979. Jedinými členy, kteří jsou ve skupině nepřetržitě, jsou její zakladatelé Jeremy „Jaz“ Coleman (vokály, klávesy, syntetizéry a hudební aranžmá) a Geordie Walker (kytary).\nKilling Joke jsou uznáváni jako jedna z nejvíce vlivných skupin éry post-punku a New Wave na konci sedmdesátých a začátku osmdesátých let, silně ovlivňující skupiny jako Nirvana, Metallica, Ministry, Prong, Jane's Addiction, Soundgarden, Nine Inch Nails, Econoline Crush nebo Korn. První bubeník skupiny \"Big Paul\" Ferguson popsal hudbu Killing Joke jako „zvuk zvracející země“. Hudba Killing Joke je výrazná svými hypnotickými, kovově znějícími kytarami a těžkými, ale tanečními rytmy.\n\nJedinými stálými členy jsou Jaz Coleman a Geordie Walker. K současným členům patří také Paul Ferguson, původní bubeník, který se do kapely vrátil v roce 2008, dále pak „Youth“ a\nReza Udhin. Do kapely patřil také kultovní basista Paul Raven, jež zemřel na infarkt na podzim 2007. V sestavě s Ravenem se skupina představila v Paláci Akropolis, samotného Ravena pak mohli čeští diváci vidět naposledy v Praze na festivalu Love Planet, kde byl již členem Ministry.\n\n\nOficiální stránka (v angličtině)\n"}
{"id": "147935", "url": "https://cs.wikipedia.org/wiki?curid=147935", "title": "Joseph von Fraunhofer", "text": "Joseph von Fraunhofer\n\nJoseph von Fraunhofer (6. března 1787, Straubing – 7. června 1826, Mnichov) byl německý optik, fyzik a astronom.\n\nByl zakladatelem spektrální analýzy. Uskutečnil mnoho důležitých objevů v optice. Ve dvaceti začal pracovat v manufaktuře na výrobu optického skla a už za dva roky se stal vedoucím výroby. Stal se jedním z nejlepších odborníků, protože dokázal vyrobit velké kusy dokonalého skla, které se hodily na výrobu čoček a skleněných hranolů do optických přístrojů. Zkonstruoval stroje na broušení achromatických čoček. Pracovní zaměření předurčilo i jeho vědeckou dráhu. Pozoroval difrakci a interferenci rovnoběžných světelných paprsků ve \nspojce, sestrojil achromatický mikroskop, jako první sestrojil difrakční mřížku, pomocí které změřil vlnové délky ve spektru sodíku. Spojením dalekohledu s difrakční mřížkou započal studium slunečního spektra a spektra hvězd.\n\nObjevil ve spektrech vesmírných objektů tmavé čáry, které se dnes nazývají jeho jménem. Pravdou je, že je před ním pozoroval anglický fyzik William Hyde Wollaston, Fraunhoferovou zásluhou se však staly známými, protože jich více než 500 přesně zaměřil a označil. Teoretické vysvětlení původu Fraunhoferových čar podal později německý fyzik Gustav Kirchhoff. Způsobuje je absorpce záření v chladnějších povrchových plynných vrstvách hvězd, v zemské atmosféře, v mlhovinách a jiných vesmírných objektech. Podrobné studium Fraunhoferových čar tvoří základ poznatků o Slunci, hvězdách, mlhovinách a jiných vesmírných útvarech.\n\nV roce 1819 odešel do Mnichova a roku 1823 se stal členem Bavorské akademie věd a profesorem jejího fyzikálního kabinetu. V roce 1824 byl pasován na rytíře a povýšen do šlechtického stavu. O rok později dokončil objektiv pro refraktor hvězdárny v Dorpatu, pro teleskop s průměrem v té době nepředstavitelných 244 mm a ohniskovou vzdáleností 4,33 metru. V tomto roce se stal čestným občanem města Mnichov. Heliometr pro observatoř Königsberské hvězdárny však nedokončil. Zemřel na tuberkulózu. Jeho hrob se nachází na mnichovském hřbitově \"Alter Südfriedhof\" (Starý jižní hřbitov, Alte Arkaden, AA-12) bezprostředně vedle hrobu kolegy Georga Friedricha von Reichenbach (Alte Arkaden, AA-11), který zemřel dva týdny před ním. Před poškozením v době druhé světové války nesl náhrobní kámen latinský nápis \"Approximavit sidera\" („Hvězdy nám přiblížil“).\n\n\nJeho jménem byly pojmenovány ulice \"Fraunhoferstraße\" v rodném Straubingu a mnichovské městské části Isarvorstadt, stejně jako stanice mnichovského metra. Ve sklárně v hornobavorské obci Benediktbeuern, kterou v letech 1807 až 1819 vedl, je dnes Fraunhoferovo muzeum.\n\nV roce 1987, k 200. výročí narození vydala Deutsche Bundespost pamětní známku v hodnotě 80 feniků a v roce 225. výročí narození následovala známka vydaná Deutsche Post AG v hodnotě 90 centů. Dnem prvního vydání byl 2. leden 2012. Návrh pochází z dílny Daniely Haufe a Detlefa Fiedlera z Berlína.\n\nJeho jméno nese také měsíční kráter Fraunhofer. V roce 1949 jeho jméno přijala i největší evropská vědeckovýzkumná společnost, která sdružuje více než 60 výzkumných ústavů po celém Německu – Fraunhofer-Gesellschaft.\n\n"}
{"id": "147939", "url": "https://cs.wikipedia.org/wiki?curid=147939", "title": "Emma Mærsk", "text": "Emma Mærsk\n\nEmma Mærsk obří kontejnerová loď, s 397 metry délky je od roku 2010 nejdelší lodí na světě. Loď vlastní dánská plavební společnost A.P. Moller-Maersk Group. V minulosti existovalo i několik delších lodí, se 458 metry nejdelší Knock Nevis byl rozebrán v roce 2010. Emma Mærsk také patří ke kontejnerovým lodím s největší přepravní kapacitou kontejnerů. V letech 2006 – 2008 bylo na vodu spuštěno dalších 7 sesterských lodí třídy E stejných parametrů – \"Estelle Mærsk\", \"Eleonora Mærsk\", \"Evelyn Mærsk\", \"Ebba Mærsk\", \"Elly Mærsk\", \"Edith Mærsk\" a \"Eugen Mærsk\".\n\nLoď používá největší motor svého druhu na světě, který byl kdy postaven. Motor \"Wärtsilä-Sulzer RTA96-C\" je přeplňovaný dieselový dvoutaktní 14 válec s technologií Common rail. Motor má hmotnost 2 300 tun, při 102 otáčkách za minutu dává výkon 84,42 MW (114 800 koní). Každou hodinu spotřebuje okolo 13,7 tun paliva.\n\nPodle propočtů společnosti, která loď vlastní, je Emma Mærsk schopna uvézt náklad o objemu 11 000 TEU. Tento výpočet bere v úvahu i náklad v kontejnerech. V případě prázdných kontejnerů je kapacita vyšší, až 15 200 či 15 500 TEU. Toto potvrdila sesterská loď \"Ebba Mærsk\", která v roce 2010 při jedné z plaveb přepravila rekordních 15 011 TEU.\n\nV roce 2012 byla spuštěna kontejnerová loď CMA CGM Marco Polo. Je dlouhá 396 metrů a je schopna uvézt náklad 10 000 TEU plných kontejnerů, ale až 16 020 TEU prázdných kontejnerů. Proto bývá označována jako větší než Emma Mærsk.\n\nLoď byla postavena v dánské loděnici Odense Steel Shipyard AS a slavnostně pojmenována 12. srpna 2006. Loď je pojmenována po nedávno zesnulé manželce syna zakladatele společnosti pana Maersk McKinley Moeller.\n\nLoď je provozována na trase Ning-po – Sia-men – Hong Kong – Šen-čen – Johor Bahru – Algeciras – Rotterdam – Bremerhaven a zpět. Na trase proplouvá Suezským průplavem.\n\n\n\n"}
{"id": "147942", "url": "https://cs.wikipedia.org/wiki?curid=147942", "title": "Jaseněvo (stanice metra v Moskvě)", "text": "Jaseněvo (stanice metra v Moskvě)\n\nJaseněvo () je stanice moskevského metra na Kalužsko-Rižské lince. Svůj název nese po stejnojmenném rajónu.\n\nJaseněvo je podzemní, hloubená stanice, založená 8 m hluboko pod úrovní povrchu. Je konstruována jako ostatní podobného typu, avšak její architektonické ztvárnění je velmi odlišné – inspirováno bylo historicky nejstaršími stanicemi. Osvětlení zajišťují zavěšené lampy, sloupy jsou kruhového půdorysu, obložené mramorem. Stěny za kolejištěm pak tvoří plasticky tvarované obklady v béžové barvě.\n\nStanici zprovoznil dopravce 17. ledna 1990 jako součást zatím posledního úseku linky mezi stanicemi Ťoplij Stan a Novojasenevskaja (tehdy Bitcevskij park).\n\n"}
{"id": "147943", "url": "https://cs.wikipedia.org/wiki?curid=147943", "title": "Jaseněvo", "text": "Jaseněvo\n\nJaseněvo může znamenat:\n\n"}
{"id": "147944", "url": "https://cs.wikipedia.org/wiki?curid=147944", "title": "Walter Model", "text": "Walter Model\n\nOtto Moritz Walter Model (24. ledna 1891, Genthin – 21. dubna 1945 u Duisburgu, sebevražda) byl německý polní maršál ve druhé světové válce. Kvůli svým vojenským výkonům byl známý také pod přezdívkou „Hitlerův hasič“.\n\nWalter Model se narodil 28. ledna 1891 v braniborském městě Genthin. Jeho otec byl učitel hudby a krátce po Waltrově narození získal místo státního úředníka v Hamburgu. V roce 1909 po složení maturitní zkoušky požádal o přijetí do armády. Jelikož jeho strýc sloužil u 62. pěšího pluku, byl přijat i přes nevyhovující fyzickou kondici (ve škole byl osvobozen od tělesné výchovy).\n\nByl odeslán na vojenskou akademii v Nise, kde patřil k průměrným studentům a jeho chatrná fyzická kondice byla zdrojem posměchu. Tvrdou sebekázní a usilovným cvičením se však dokázal propracovat k vrcholné tělesné zdatnosti, kterou si zachoval po celý zbytek života. Stejně tak jako smysl pro disciplínu, sebekázeň a vysoké nároky vůči podřízeným. Akademii dokončil v roce 1910. Poté byl povýšen do první důstojnické hodnosti a odeslán k 52. pěšímu pluku \"von Alvensleben\", kde sloužil ve funkce pobočníka velitele roty a později velitele praporu.\n\nNa počátku první světové války se osvědčil jako velitel roty a byl vyznamenán Železným křížem 1. a 2. třídy. V roce 1916 byl odeslán do kurzu pro důstojníky generálního štábu a absolvoval jej s vynikajícím prospěchem. Poté se stal pobočníkem velitele 10. pěší brigády a později velitelem roty 8. pluku granátníků. V květnu 1917 byl těžce raněn a po návratu z léčení krátce působil jako zástupce velitele praporu, než byl zařazen jako štábní důstojník ke generálnímu štábu.Tam sloužil až do března 1918 a poté byl už v hodnosti kapitána převelen jako zpravodajský důstojník k Náhradní gardové divizi.\n\nKonec války ho zastihl ve stejné funkci u 36. záložní pěší divize. Po uzavření příměří dostal rozkaz hlásit se u štábu XVII. armádního sboru, který odpovídal za ochranu Západního Pruska před polskými útoky.\n\nPoté co byl přijat do Reichswehru, působil u 14. pěšího pluku jako velitel roty. V roce 1920 se Modelův prapor podílel na potlačení komunistické generální stávky v Porůří. Po konsolidaci Reichswehru působil několik let jako štábní důstojník u Artilleriefüher VI v Münsteru. V říjnu 1925 byl převelen k 8. pěšímu pluku do města Görlitz .\n\nV rámci dalšího vojenského vzdělávání zpracoval studii o polním maršálu von Gneisenau, velkém vojenském reformátorovi z období napolenských válek. Studie byla zveřejněna ve sborníku \" Führertum \" a setkala se s velmi kladným ohlasem. Model byl proto pověřen vedením kurzů taktiky a dějin vojenství pro budoucí důstojníky generálního štábu. V létě 1929 byl povýšen na majora. O rok později byl převelen do Berlína na Reichswehrministerium, na odbor vojenského školství. Zde byl znám nadšenou podporou modernizace armády a naprostým nedostatkem taktu.\n\nV roce 1931 byl na stáži v Sovětském svazu, kde si mohl ověřit v praxi ofenzivní taktiky, které důstojníci Reichswehru (ten měl podle ustanovení Versailleské smlouvy přísně defenzivní charakter) tajně vypracovávali.\n\n1. října 1934, již v hodnosti plukovníka, převzal velení Pěšího pluku Allenstein a 1. října 1935 byl jmenován vedoucím technického oddělení na Vrchním velitelství pozemního vojska. V této funkci odpovídal za studium a vyhodnocování výzbroje cizích armád. V roce 1938 byl vyslán do Španělska, aby studoval výzbroj a taktiku používanou za občanské války oběma bojujícími stranami. Poté byl pověřen studiem československého pohraničního opevnění.\n\nJelikož se Německo po nástupu po nástupu nacistů začalo připravovat na útočnou válku, bylo tím pádem nutné armádu modernizovat. Model vypracoval návrh nahrazení hipomobilního dělostřelectva motorizovaným (děly taženými za motorovými vozidly a útočnými děly na pásových podvozcích). 10. listopadu 1938 byl už v hodnosti generálmajora jmenován náčelníkem štábu IV. armádního sboru v Drážďanech.\n\nPrvní válečný rok strávil nejprve ve funkci náčelníka štábu IV. armádního sboru, který byl součástí 10. armády pod velením Generála dělostřelectva Waltera von Reichenau. Během útoku na Francii byl ve funkci náčelníka štábu 16. armády pod velením Generála pěchoty Ernsta Busche. V dubnu 1940 by povýšen na generálporučíka a bylo mu přiděleno velení 3. tankové divize.\n\nU své divize zavedl kombinovaný výcvik, kde například tankisté trénovali společně s pěchotou, ženisté s průzkumnými oddíly atd. Rovněž se zajímal o využití tzv. Bojových skupin (něm. Kampfgruppen), které ještě v roce 1940 nebyly u Wehrmachtu běžnou praxí. Již zde se začalo projevovat, že Model je jeden z mála důstojníků Wehrmachtu, kteří si uvědomují důležitost výcviku obranné taktiky jako možné součásti budoucích válečných střetů.\n\nJako velitel 3. tanková divize u XXIV. tankového sboru v rámci 2. tankové skupiny Heinze Guderiana, kterou na východní tažení výborně připravil, si během operace Barbarossa počínal nesmírně dynamicky a i v nejobtížnějších situacích si stále razil cestu vpřed. 9. července 1941 byl za jeho bojové zásluhy vyznamenán Rytířským křížem. Na podzim 1941 se 3. tanková divize zúčastnila gigantické obkličovací operace u Kyjeva. V závěrečné fázi operace vyrazil Model na inspekci prvosledových jednotek bojujících v lesích u Kalisty a byl zde raněn.\n\n1. října 1941 byl povýšen do hodnosti generála tankových jednotek a bylo mu svěřeno velení nad XLI. tankovým sborem, který převzal v době, kdy německá ofenzíva před Moskvou zastavila. Model požadoval, aby byl jeho sbor stažen z fronty k odpočinku a doplnění, avšak v polovině listopadu obnovila Skupina armád Střed ofenzivu. Sbor pokračoval v ofenzivní činnosti a pokračoval k postupu až k těsné blízkosti hlavního města. Tvrdé boje sbor natolik vyčerpaly, že tankové pluky jeho divizí byly pouze slabými bojovými skupinami. Sovětská protiofenziva, zahájená 5. prosince, donutila Němce k ústupu. Modelovo pevné a rozhodné velení přispělo k tomu, že sbor mohl provést, na rozdíl od jiných jednotek, spořádaný ústup bojem s minimálními ztrátami.\n\nV lednu 1942 se ujal velení nad 9. armádou nacházející se v oblasti Rževa. Armáda během ústupu vykazovala známky rozkladu a nyní byla ohrožena pokračující sovětskou zimní ofenzívou. Proto potřebovala rozhodného velitele. Model si byl vědom toho, že pokud by vyklidil Rževský výběžek, ohrozil by celou Skupinu armád Střed. Proto zahájil 5. února útočné operace a podařilo se mu sovětská vojska uzavřít v obrovském kotli. Po krátké, ale úspěšné bitvě byla německá fronta obnovena a Sověti ztratili 26 000 mužů. Jednalo se o první německé vítězství po sérii porážek, utrpěných během prosince 1941 až ledna 1942. Model byl proto po zásluze povýšen do hodnosti generálplukovníka a obdržel Dubové ratolesti k Rytířskému kříži.\n\nOblast Rževa byla pod sovětským tlakem během celého roku 1942 a 9. armáda sváděla těžké boje o její udržení. Po kapitulaci 6. armády u Stalingradu však už byla její obrana zbytečná a Hitler souhlasil s jejím vyklizením. Ústup byl zahájen 22. února 1943 a skončil 1. března. Během ústupu podnikli Sověti celkem 6 útoků, aby ustupující 9. armádu zničili, ale rusové ztratili v těchto bojích 42 000 mužů, aniž by dokázali tempo ústupu vážněji ohrozit. Po dokončení ústupu bránila 9. armáda mnohem kratší úsek fronty a mohla uvolnit 8 divizí, jež posílily ostatní ohrožené oblasti. Za úspěšné velení během ústupových bojů obdržel Model v dubu 1943 meče k Rytířskému kříži.\n\n9. armáda dostala rozkaz přesunout se do oblasti města Orel a provést přípravy na operaci \"Citadela\" - pokus o klešťový obchvat a likvidaci sovětského výběžku fronty v prostoru Kurska. 9. armáda měla vytvořit severní rameno kleští. Model měl vážné pochyby, zda je 9. armáda natolik silná, aby svěřené úkoly dokázala splnit. Proto požádal, aby mu byly přiděleny další dvě tankové a čtyři pěší divize, jakož i těžká útočná děla a ženijní jednotky. Když posily do konce června nedorazily, Model navrhl, aby místo ofenzivní operace zůstala německá vojska v obraně a snažila se rozdrtit sovětské pokusy o útok. Hitler však pouze odložil začátek operace na červenec. Průběh a výsledek operace jsou známy. Boje začaly 4. července a už po třech dnech, během inspekce u XLVII. tankového sboru, došel Model k závěru, že ofenziva ztroskotala.\n\n13. července pak Hitler operaci Citadela zastavil, konec bojů to však neznamenalo. Sovětské útoky pokračovaly s cílem odříznout 9. armádu a poté obklíčit celou Skupinu armád Střed. Model, který v té době velel i 2. tankové armádě, zařazené pod Skupinu armád Střed, protestoval proti Hitlerovu zákazu ustoupit z prostoru okolo města Orel. Hitlerův požadavek, aby byl Orel hájen stůj co stůj, nebyl za dané situace reálný. Model nakonec dosáhl svého a veškerou svou energii věnoval na záchranu všeho, co se z prostoru Orla zachránit dalo. Jen díky němu se podařilo evakuovat přes 20 000 raněných vojáků a 53 000 tun materiálu. Sovětské útoky pak postupně slábly a následující měsíce až do listopadu proběhly ve znamení oboustranné defenzivy.\n\n5. listopadu byl Model převelen do Vůdcovy zálohy. 29. ledna pak obdržel rozkaz převzít velení Skupiny armád Sever, stabilizovat kritickou situaci v oblasti Leningradu a zabránit průniku Rudé armády do Pobaltí. Za úspěšné řízení bojů v tzv. Leningradsko - Novgorodské operaci byl 1. března 1944 povýšen do hodnosti generála polního maršála.\n\nKoncem března byl pověřen velením Skupiny armád Jih, později přejmenované na Skupinu armád Severní Ukrajina. Tato skupina armád byla nucena pod těžkým sovětským tlakem ustupovat a prvním Modelovým rozkazem v nové funkci bylo za každou cenu udržet přístupy ke Karpatům. Rudá armáda zahájila ofenzivu 22. června 1944, avšak nikoli v oblasti hájené Skupinou armád Severní Ukrajina, ale proti Skupině armád Střed. Hitler proto nařídil, aby se Model ujal velení i této skupiny armád. Záhy zjistil, že je značně vyčerpaná, proto započal s její reorganizací a posílil ji některými divizemi Skupiny armád Severní Ukrajina, která nebyla pod takovým tlakem. Bojeschopnost Skupiny armád Střed se brzy zvýšila a tak se mohla věnovat likvidaci sovětského průlomu a podařilo se jí udržet zásobovací komunikace.\n\nModel si ale byl vědom, že nemá dostatek sil k odrážení neustálých sovětských útoků a předložil Hitlerovi návrh ke zkrácení obranné linie ústupem k německým hranicím. Ten jako obvykle návrh zamítl a místo toho vyžadoval protiútok v oblasti Memelu ve Východním Prusku. Přitom zcela ignoroval kritickou situaci poněkud jižněji, kde Rudá armáda postupovala směrem k Varšavě.\n\nV období, kdy krize vrcholila, jej Hitler odvolal z východní fronty a jmenoval jej velitelem Skupiny armád B a současně hlavním velitelem německých vojsk na západě (Oberbefehlshaber West), kde byla situace neméně kritická. Nahradil ve funkci polního maršála Günthera von Kluge, který byl podezřelý z účasti atentátu na Vůdce ze dne 20. července 1944. 16. srpna 1944 mu Hitler současně se jmenováním do nové funkce předal brilianty k Rytířskému kříži. \n\nModel při převzetí funkce nalezl západní frontu v katastrofálním stavu. Francie už byla v té době pro Německo ztracena - na jihozápadě Spojenci zatlačovali 1. a 19. armádu zpět k německým hranicím, části 7. armády a 5. tankové armády byly obklíčeny v kapse u Falaise, 15. armádě hájící pobřeží La Manche hrozilo odříznutí a na severu se spojenecká vojska hnala Belgií k Siegfriedově linii. Modelovi se podařilo přesvědčit Hitlera, aby netrval na svém rozkazu bránit se u Falaise za každou cenu a podařilo se mu vyvést velkou část obklíčených jednotek z pasti. Se svými omezenými silami mohl pouze zajistit, aby německý ústup ze západní Evropy probíhal organizovaně a za cenu co nejnižších ztrát. Počátkem září Hitler znovu povolal do služby polního maršála Gerda von Rundstedt a pověřil ho velením německých vojsk na západě. Model tak mohl všechnu svou energii věnovat Skupině armád B. Přestávky v bojích, vyvolané logistickými problémy příliš rychle postupujících Spojenců, využil Model k přeskupení podřízených jednotek a upevnění obranné linie. \n\nV září došlo na západě ke dvěma velkým krizím. Spojenci dobyli Cáchy, první velké německé město, a spustili operaci Market Garden – vzdušné výsadkové divize měly obsadit mosty v Holandsku a udržet je pro postup britského XXX. sboru do severního Německa. Model nařídil hájit mosty za každou cenu a zakázal dosud nepoškozené mosty zničit. Poté vydal rozkaz k zahájení protiútoku, jenž zabránil spojení XXX. sboru s výsadkáři u Arnhemu. 18. září osobně velel útočným operacím v prostoru Oosterbeek - Wolfsberg. K další krizi došlo, když americká 1. armáda zahájila mohutnou útočnou operaci s cílem prolomit Siegfriedovu linii. Model řídil obranné boje úspěšně a americká ofenziva se během listopadu vyčerpala.\n\nBěhem tohoto krizového období se Hitler zabýval plánováním německé ofenzivy na západě, která pak vstoupila do historie jako bitva v Ardenách. Jejím cílem bylo dobýt Antverpy a odříznout od sebe britská a americká vojska a postupně je zničit. Skupina armád B obdržela rozkaz zaútočit z oblasti Eifelu a nově vytvořená Skupina armád H měla mezi tím hájit obrannou linii na Maase. Model považoval Hitlerův plán za neproveditelný a propagoval tzv. „malé řešení“ – ofenzivu malého rozsahu, která měla zlikvidovat výběžek americké fronty u Cách. Hitler však neustále prosazoval své „velké řešení“. Model byl ochoten je akceptovat pouze za podmínky, že všechny tankové jednotky budou spojeny v jeden velký útočný klín. Hitler však jeho koncepci odmítl a prosazoval rovnoměrné rozmístění tankových divizí po celé délce fronty.\n\nOfenziva byla zahájena 16. prosince, přes počáteční úspěchy však byla spojeneckými pozemními vojsky a po zlepšení počasí i leteckými údery zastavena. Hitler proto vydal 27. prosince rozkaz k realizaci „malého řešení“, bylo však již pozdě a nasazené jednotky musely ustoupit zpět na německé území. Model se pak marně pokoušel Vůdce přesvědčit, že hájit Německo na Siegfriedově linii nelze, ale obrana se musí opírat o přírodní bariéru řeky Rýn. V polovině března pak skupina armád B musela před americkým tlakem ustoupit za Rýn a nepodařilo se jí zničit most u Remagenu.\n\n1. dubna se Skupina armád B ocitla v obklíčení americkou 1. a 9. armádou v Porůří. Hitler vyhlásil Porůří za \"pevnost\", kterou je nutné hájit do posledního muže a nařídil zničení všech průmyslových podniků a celé infrastruktury, aby nepadla do rukou Spojenců. Model se rozhodl tento rozkaz ignorovat. V polovině dubna Spojenci rozdělili obklíčené Porůří na dvě samostatné kapsy a generálmajor Matthew Ridgway, velitel amerického XVIII. výsadkového sboru, vyslal za Modelem parlamentáře s výzvou ke kapitulaci, aby tak zachránil životy svých vojáků i civilního obyvatelstva. Model nabídku kapitulace odmítl, protože mu v tom bránil smysl pro vojenskou čest a osobní přísaha Hitlerovi. Rozhodl se však nepokračovat v boji a nařídil rozpuštění Skupiny armád B. Nejstarší a nejmladší vojáci byli propuštěni z vojenské služby s patřičnými doklady o demobilizaci, a zbývajícím mužům byla dána možnost vzdát se nebo se pokusit o únik – podle svého uvážení.\n\nPosedlý myšlenkou, že na svém místě zklamal, a když mu nebyla dopřána smrt na bojišti, začal Model uvažovat o sebevraždě. Konečným impulsem pro dobrovolný odchod ze života byl Goebbelsův rozhlasový projev 20. dubna 1945, v den Hitlerových narozenin, ve kterém očerňoval Porůrskou armádu a vinil ji ze zrady Vůdce a Německa. Když se pak dozvěděl, že je Sověty obviněn z válečných zločinů, bylo rozhodnuto. Jeho poslední slova pronesená před štábem zněla: \"\"Udělali jsme všechno, abychom ospravedlnili naše činy ve světle historie? Co tedy zbývá pro poraženého velitele?\"\" V lese nedaleko Duisburgu se zastřelil. Důstojníky, kteří jej doprovázeli, požádal, aby jej pohřbili na místě, které si zvolil, pod mohutným dubem.\n\nMísto jeho odpočinku zůstalo po dlouhá léta neoznačeno. Teprve 26. července 1955 byly ostatky polního maršála exhumovány a uloženy do hrobu číslo 1074 na vojenském hřbitově Vossenack severním Eifelu.\n\n\n\n\n"}
{"id": "147966", "url": "https://cs.wikipedia.org/wiki?curid=147966", "title": "Friedrich Paulus", "text": "Friedrich Paulus\n\nFriedrich Wilhelm Ernst Paulus (23. září 1890, Breitenau – 1. února 1957, Drážďany) byl německý generál a později polní maršál v druhé světové válce. Proslul jako velitel německé 6. armády, která byla koncem roku 1942 obklíčena sovětskými vojsky v průběhu bitvy o Stalingrad. V letech 1943–1953 byl v sovětském zajetí a zbytek života strávil v NDR.\n\nNarodil se v Hesensku v malém zemědělském městečku Breitenau. Jeho otec Ernst Alexander Paulus pracoval jako pokladní v nápravném zařízení pro mladistvé, matka Berta Elvíra Nettelbecková byla dcerou ředitele téhož zařízení. Po ukončení gymnázia v roce 1909 se pokoušel o kariéru kadeta císařského námořnictva, ale byl odmítnut, protože neměl šlechtický původ. Rozhodl se tedy pro studium práv na univerzitě v Marburgu. Studia však v prvním semestru ukončil, jelikož armáda tehdy začala nabízet nová místa. 18. února 1910 vstoupil do 111. bádenského pěšího pluku „\"Markraběte Ludvíka Viléma\"“ v Rastattu, kde se dne 18. října stal důstojnickým čekatelem (\"Fähnrich\"). Po absolvování vojenské školy ve městě Engers byl 18. srpna 1911 povýšen na poručíka (\"Leutnant\") a působil jako pobočník velitele 3. praporu. 4. července 1912 se oženil s Elenou Rosetti-Solescu, Rumunkou z bohaté bojarské rodiny, což mu otevřelo dveře do vyšší společnosti. Postupně s ní měl tři děti.\n\nPo vypuknutí první světové války byla jednotka 6. srpna 1914 převelena do města Freiburg im Breisgau a zúčastnila se bojů na západní frontě. V té době se Paulusovi narodila dcera Olga.\n\nPaulusův pluk byl nasazen v bojích u Sarrebourgu, Nancy, Mét, Toul a Verdunu, ale utrpěl vážné ztráty. Tou dobou Paulus vážně onemocněl a musel být hospitalizován v nemocnici, kde zůstal až do roku 1915. Na frontu se už nevrátil. Po návratu z nemocnice začal sloužit jako štábní důstojník u 2. pruského pluku lehké pěchoty, který byl součástí horského sboru (Alpenkorps). Právě ve štábu se projevily jeho schopnosti. Jelikož byl korektní, přesný a svědomitý byl také zapojován do řešení úkolů generálního štábu, kde se podílel hlavně na taktickém plánování pohybů jednotlivých vojenských těles. Se svou novou jednotkou se zúčastnil obrany Jižního Tyrolska a invaze Centrálních mocností do Srbska a Makedonie. Od března do září 1916 opět působil na západní frontě v Champagne, u Verdunu a v Argonne. Na konci roku byl sbor nasazen při obsazení Rumunska a poté se vrátil do Francie do pohoří Vogézy, kde zůstal až do září 1917. Koncem roku byl poslán do Itálie na pomoc rakousko-uherským jednotkám během bojů na řece Soči. Během jarní ofenzívy 1918 působil Paulus se svou jednotkou ve Flandrech, kde byl povýšen na kapitána (\"Hauptmann\") a vyznamenán Železným křížem II. a I. třídy.\n\nVálka měla pro Pauluse v mnoha ohledech dalekosáhlé důsledky. Na Balkáně se nakazil měňavkovou úplavicí, ze které se nikdy plně nevyléčil a stále měl před očima jatka zákopové války, jež spatřil u Verdunu. Na druhou stranu získal s prací na štábu cenné zkušenosti, které se mu později velice hodily. Na konci války jeho žena porodila syny – dvojčata Ernsta Alexandra a Friedricha.\n\nV poválečných letech politické nestability se mu jako bývalému vojákovi podařilo zůstat v poválečné armádě – Reichswehru, kterou Versailleská smlouva Němcům povolovala. Dobrovolně se přihlásil do polovojenských bojových oddílů Freikorps, přičemž v letech 1919–1920 působil v seskupení Pohraniční stráž Východ (\"Grenzschutz Ost\") při obraně Slezska proti Polákům. Od roku 1920 působil na štábu 14. pěšího pluku v Kostnici. I když se Paulus o politiku nezajímal a zastával apolitické názory, sympatizoval s neúspěšným Kappovým pučem, ale naštěstí to neohrozilo jeho budoucí kariéru. V letech 1924–1927 vykonával post velitele roty u 13. württemberského pěšího pluku ve Stuttgartu. Zde se setkal s budoucím maršálem Erwinem Rommelem, který zde sloužil jako velitel kulometné roty. V únoru 1929 byl odvelen do Berlína na tzv. kurz „R“ pro důstojníky generálního štábu a dočkal se povýšení na majora. Již zde se projevila jedna jeho zásadní vlastnost – v nepříjemných a nepřehledných situacích měl značný nedostatek rozhodnosti.\n\nV roce 1933 povýšen na podplukovníka a zároveň se stal velitelem 3. přepravního oddílu Wünsdorf-Zossene, který tvořil hlavní základ německé tankové armády. Paulus měl rozhodující vliv na organizaci, členění velení a formy nasazení Panzerwaffe a značný podíl na zlepšení bleskové války. Převzetí moci nacisty vnímal lhostejně, stejně jako většina důstojnického sboru. Armáda v té době neměla nic společného s pronásledováním židů, komunistů, politických odpůrců a pouličními bitkami. V říjnu 1935 byl jmenován náčelníkem štábu velitelství tankových jednotek. V únoru 1937 byl jmenován náčelníkem štábu Guderianova XVI. motorizovaného sboru, na novém vrchním velitelství tankových vojsk v Berlíně.\n\nPaulus nebyl příliš horlivý nacista a neměl nic společného s nástupem NSDAP k moci. Podporoval však vůdcovu politiku, která Německu zpočátku zajistila prosperitu, zaměstnanost a živila armádu. V květnu 1939 byl povýšen na generálmajora a stal se náčelníkem štábu 10. armády, jenž byla považována za elitní složku Wehrmachtu.\n\nPo zahájení válečných operací působila 10. armáda nejprve v Polsku, později v Nizozemí a Belgii. V srpnu 1940 získal Paulus hodnost generálporučíka a v následujících měsících byl jmenován zástupcem náčelníka generálního štábu německé armády. V této době spolupracoval na vytvoření plánu operace Barbarossa.\n\nV lednu 1942 se po smrti polního maršála Waltera von Reichenaua stal velitelem 6. armády, která v té době již působila na východní frontě v rámci skupiny armád Jih. V létě a na podzim téhož roku byla 6. armáda nasazena při operaci Blau. Od října 1942 tvořila útočný hrot Němců během bitvy o Stalingrad, jehož dobytí by znamenalo nejen získání strategicky důležitého průmyslového centra, ale i dosažení psychologického vítězství, neboť toto město neslo jméno sovětského diktátora. Tento plán však nevyšel, neboť sovětská obrana byla velice silná a Paulusova armáda byla o měsíc později, 23. listopadu 1942, obklíčena během sovětské operace Uran. Paulus začal v obklíčeném městě ihned plánovat průlom kotle, ale Hitler mu vydal rozkaz zůstat na místě a čekat na proražení obklíčení útokem zvenčí. Manstein zahájil operaci Zimní bouře (\"Wintergewitter\") s cílem osvobodit 6. armádu. Nikdo se k ní ale neprobojoval.\n\nHitler, posedlý snahou za každou cenu udržet město ve svých rukou, se obrátil na velitele Luftwaffe Hermanna Göringa s dotazem, zda dokáže zajistit zásobování stalingradského kotle ze vzduchu. Nedostatečné dopravní kapacity německého letectva nedovolily dostatečně zásobovat 6. armádu municí, palivem a potravinami. Sovětská protiofenzíva ve směru na Rostov na Donu pak naději na osvobození jednotek bojujících ve Stalingradu pohřbila. 22. ledna 1943 Paulus žádal o povolení zastavit boj. Hitler (jako obvykle) kapitulaci zakázal a 30. ledna 1943 Pauluse dokonce povýšil na polního maršála s cynickou kalkulací, že v minulosti nebyl žádný německý polní maršál zajat živý a s poslední ztracenou pozicí spáchá sebevraždu. Paulus, znechucený Hitlerovými absurdními rozkazy a oslabený úplavicí se však nezastřelil, ale 31. ledna 1943 se vzdal Rusům i se zbytky své 6. armády a stal se prvním polním maršálem v německé válečné historii, který upadl do zajetí. Držen byl v prominentním zajateckém táboře v suzdalském Spaso-Jevfimijově klášteře.\n\nV sovětském zajetí se po dlouhém váhání stal kritikem nacistického režimu. Byl vystaven tlaku, aby vstupem do protihitlerovského Svazu německých důstojníků dal signál k rychlému ukončení války. V červenci 1944 podepsal apel „Zajatým německým důstojníkům a německému národu“ a promluvil v rádiu „Svobodné Německo“, kde prohlásil: Během norimberského procesu napomohl k odsouzení svých bývalých šéfů.\n\nPoté, co vyjádřil přání usadit se v NDR a vystoupit s politickým prohlášením, v němž shrnul poučení z druhé světové války, byl Paulus propuštěn ze sovětského zajetí. V roce 1953 se po Stalinově smrti setkal s šéfem východoněmeckých komunistů Walterem Ulbrichtem. Poslední léta svého života působil ve východní části Německa. Komunistou se sice nikdy nestal, ale propagandě Jednotné socialistické strany Německa (SED) se podařilo Pauluse využít pro své politické cíle. Od roku 1954 působil jako ředitel vědecké instituce pro výzkum válečných dějin a vyučoval vojenské umění na Vysoké policejní škole v Drážďanech. Byl však těžce postižen neléčitelnou nemocí (organickým mozkovým onemocněním, které při úplné duševní svěžesti vede k ochrnutí všech svalů), jež ho koncem roku 1955 donutila stáhnout se z veřejného života.\n\nByl si vědom své historické úlohy. Považoval se za tragickou postavu německých vojenských dějin. Tížila ho odpovědnost za katastrofu u Stalingradu i politické tlaky mezi Západem a Východem. Nemocný, osamělý, v hluboké depresi, 1. února 1957 den před 14. výročím porážky u Stalingradu zemřel. Bylo mu 66 let.\n\nPři plánování a řešení úloh vůbec nebral ohled na vlastní zdraví. Doslova celé noci probděl při pracovních činnostech, přičemž na nohách ho držela jen káva a nesčetné cigarety.\n\n\n\n"}
{"id": "147972", "url": "https://cs.wikipedia.org/wiki?curid=147972", "title": "Ministrant", "text": "Ministrant\n\nMinistrant je světský služebník, který napomáhá kněžím během bohoslužby. Pojem se používá zejména v rámci římskokatolické církve, ovšem obdobná funkce existuje i u některých evangelických a starokatolických církví a rovněž v Obci křesťanů.\n\nLatinské slovo \"ministrare\" je možné přeložit jako \"„sloužit“\", což znamená druhému člověku činit to, co si přeje. Tato služba souvisí s odkazem Ježíše Krista – např. Jan 13, 1–20. Mezi služby ministranta patří také pomoc při udílení některých svátostí, zejména svátosti křtu a eucharistie (sv. přijímání a mše svaté). Hlavními patrony ministrantů jsou sv. Tarsicius a sv. Dominik Savio.\n\nŘímskokatolická církev klade na ministranty a jejich výchovu velký důraz, částečně i protože předpokládá, že z nich vyrostou noví kněží. Existují spolky ministrantů, ministrantské akce a ministrantské časopisy (např. v České republice časopis Tarsicius).\n\nMinistrování je obvyklé u chlapců do 20 let, často se objevují i starší ministranti. Starší ministranti bývají někdy žertovně označováni jako \"„maxistranti“\".\n\nMezi služby, které může ministrant vykonávat během slavení mše svaté patří:\n\n\nMinistrování bylo původně čistě mužskou záležitostí, přičemž zcela na počátku byli ministranty přednostně mladí chlapci, u kterých se předpokládala církevní kariéra. Převážně mužskou záležitostí zůstává i dnes, byť se v některých farnostech mezi ministranty objevují i dívky. V Česku se nicméně ministrování žen příliš nerozšířilo.\n\nCírkev dříve výslovně zakazovala ženám službu u oltáře (např. v encyklice \"Allatae Sunt\", vydané papežem Benediktem XIV. 26. července 1755). Kodex kanonického práva z roku 1917 ministrování žen připouštěl v kánonu 813 § 2, ovšem s výhradou, že se tak smí dít jen, nejsou-li k dispozici muži a že ženy nesmí přistupovat k oltáři. Po Druhém vatikánském koncilu se začaly objevovat v jednotlivých farnostech (zejména v Německu) mezi ministranty i dívky. Kongregace pro bohoslužbu a svátosti zakázala tuto praxi v instrukcích \"Liturgicae instaurationes\" (1970) a \"Inaestimabile donum\" (1980), byť ani tak ji zcela nepotlačila.\n\nZákaz ministrování žen fakticky zanikl v roce 1983, neboť v novém vydání Kodexu kanonického práva se ministrování povolovalo laickým osobám, bez jakékoliv další specifikace. V reakci na to se v některých diecézích začalo ministrování žen povolovat. V roce 1994 Kongregace pro bohoslužbu a svátosti zaslala předsedům biskupských konferencí okružní list, který obsahoval i oficiální interpretaci klíčového kánonu 230 §2 vydanou Papežskou radou pro legislativní texty. Ta potvrzuje, že podle něj ženy mohou ministrovat, zároveň však prohlašuje, že jeho formulace má charakter dovolení, nikoliv práva, kterého by se mohli laici dožadovat, a že je věcí příslušného diecézního biskupa, jak ve věci rozhodne. Toto stanovisko potvrzují i pozdější dokumenty, které tvrdí, že na základě povolení biskupa je možno nechat ministrovat i dívky, ovšem zdůrazňují, že biskup k tomu kněze nemůže nutit a zároveň dávají najevo, že chlapci by měli mít přednost. Například Jan Vokál, biskup královéhradecký, požaduje aby při mších ministrovali výhradně chlapci. \n\nTeoreticky by tedy formálně správný postup měl vypadat tak, že příslušný farář požádá biskupa o povolení ministrování dívek a záleží na biskupovi, zda je povolí. Běžná praxe se od toho často odlišuje, existují případy jednak plošného povolení od diecézního biskupa pro všechny farnosti, jednak zařazování dívek a žen mezi ministranty kněžími bez žádosti biskupovi.\n\nCelkově je otázka ministrování žen kontroverzní záležitostí, řada tradicionalistů nese ministrující ženy velmi těžce a považuje jejich službu u oltáře za nepatřičnou, nejednotná praxe pak tvoří podhoubí pro vznik různých konfliktů, zejména pak za situace, kdy se po změně osoby v úřadu faráře či diecézního biskupa změní i přístup tohoto úřadu k dané problematice. Odpor však vzbuzuje i mezi řadou hierarchů a věřících, kteří je považují za „nepraktický omyl“, neboť se domnívají, že správný je tradiční přístup, v jehož rámci mají být ministranty především chlapci vedení k církevní dráze. Ministrování dívek podle nich je této praxi na překážku a může být jednou z příčin poklesu zájmu o kněžská povolání. Tento názor zastává např. kardinál Arinze.\n\nMinistrantské oblečení se skládá z několika částí – vrchní roucho je rocheta, která může být zdobena krajkami. Spodní roucho je komže a vrchní límec, tyto dvě části můžou být v liturgických barvách červené, zelené, černé a fialové. V bílé barvě se moc nepoužívá, avšak při mších v bílé barvě ministranti používají většinou červené. Pokud farnost nemá barevné komže s límci, pak se používá univerzální barva černá, ovšem bez vrchního límce, ten se nosí v černé barvě pouze na pohřby, zádušní mše a na památku všech věrných zemřelých (dušičky). Ministrant černou komži může nahradit klerikou, to už se ale nedává černý límec pod rochetu. Ministrant může na pohřby nosit též černý biret se střapcem a čtyřmi rohy.\n\n\n\n"}
{"id": "147974", "url": "https://cs.wikipedia.org/wiki?curid=147974", "title": "Nestór", "text": "Nestór\n\nNestór (též Nestor) je hrdina bájeslovného Řecka. Podle Homéra byl nejstarším, nejspravedlivějším a také nejrozvážnějším ze všech achájských vůdců bojujících u Tróje. Byl vážený a ctěný po celém Řecku. V době, kdy se připojil k Agamemnonově výpravě, vládl již třetímu pokolení svých poddaných.\n\nV mládí se proslavil mnoha odvážnými skutky. I před Trójou se vyznamenal v boji (mnohdy bojoval i s mladšími hrdiny). Jako jediný z achájských vládců se pokoušel urovnat spor mezi Achilleem a Agamemnonem. Z války se vrátil nezraněn, avšak od jisté smrti jej zachránil jeho syn Antilochos, když vlastním tělem zachytil oštěp vržený na Nestora bojovným králem Memnonem.\n\nV Homérově Odysseie jej navštíví Odysseův syn Télemachos a žádá ho o radu, jak naložit s drzými nápadníky jeho matky Pénelopé.\n\nV přeneseném významu je jako nestor označován člověk, který je (např. v dané oblasti zájmu či vědy) nejstarší a nejzkušenější.\n"}
{"id": "147976", "url": "https://cs.wikipedia.org/wiki?curid=147976", "title": "Claus Schenk von Stauffenberg", "text": "Claus Schenk von Stauffenberg\n\nClaus Philipp Maria Justinian Schenk, hrabě von Stauffenberg (15. listopadu 1907, Jettingen, Bavorsko – 20. nebo 21. července 1944, Berlín) byl německý důstojník generálního štábu, strůjce neúspěšného atentátu na Hitlera.\n\nV roce 1928 absolvoval jezdeckou školu v Hannoveru. V lednu 1943 byl povýšen na podplukovníka generálního štábu 10. obrněné divize, která se účastnila války v Africe. V dubnu 1943 byl těžce zraněn (při náletu přišel o oko, pravou paži a dva prsty na levé ruce). V polovině června 1944, poté, co se částečně zotavil ze svých zranění, se stal štábním důstojníkem velitelství Rezervní armády umístěného na Bendlerstrasse v Berlíně a k 1. červenci byl povýšen na plukovníka generálního štábu. Tato funkce mu umožnila účastnit se Hitlerových porad ve vůdcově hlavním stanu v Rastenburgu.\n\nAktivně spolupracoval s Kreisavským kroužkem i Národním výborem Svobodného Německa.\n\nByl ženatý, manželka Nina Schenk, hraběnka von Stauffenberg, měli spolu 5 dětí:\n\n20. července 1944 po šesté hodině ranní opustil hrabě von Stauffenberg Berlín a v 10:15 jeho letoun přistál ve městě Kętrzyn. Podařilo se mu umístit kufřík s bombou v konferenční místnosti a ve 12:42 se ozvala exploze. Stauffenberg, domnívaje se, že atentát byl úspěšný, se vrátil do Berlína, zde vedl pokus o převrat jako náčelník protihitlerovského povstaleckého štábu. Ačkoliv se zprvu vše dařilo, kvůli zanedbání správného muže (byl zde ponechán fanatický nacista) na pozici velitele tzv. Záložní armády, jež měla zajistit vládní okrsek v Berlíně, puč, zvaný Operace Valkýra, nevyšel. Schenk von Stauffenberg byl zatčen a zastřelen popravčí četou pozdě v noci 20. července nebo brzo ráno 21. července 1944.\n\n\n\n"}
{"id": "147986", "url": "https://cs.wikipedia.org/wiki?curid=147986", "title": "Sulec", "text": "Sulec\n\nSulec je část obce Toužetín. Nachází se v okrese Louny, kraj Ústecký. V roce 2011 zde trvale žilo 57 obyvatel.\n\nSulec byl založen roku 1797 knížetem Josefem Schwarzenbergem. Svůj název obec dostala na počest bavorského rodu Sulzů.\n\nPodél západního okraje Sulce prochází dálnice D7 z Prahy do Chomutova.\n\n"}
{"id": "147988", "url": "https://cs.wikipedia.org/wiki?curid=147988", "title": "Heinrich von Kleist", "text": "Heinrich von Kleist\n\nBernd Heinrich Wilhelm von Kleist (18. října, dle samotného Kleista 10. října 1777 Frankfurt nad Odrou – 21. listopadu 1811 Wannsee u Berlína) byl německý dramatik, lyrický básník a publicista jeden z čelních pŕedstavitelů raného německého romantismu. Roku 1811 spáchal sebevraždu společně se svou milenkou Henriettou Vogelovou.\n\n\n\n"}
{"id": "147991", "url": "https://cs.wikipedia.org/wiki?curid=147991", "title": "Úzkorozchodné dráhy na Ostravsku", "text": "Úzkorozchodné dráhy na Ostravsku\n\nÚzkorozchodné dráhy na Ostravsku (někdy se zařazují mezi tramvajové systémy) byly v Česku unikátním systémem, který lze přirovnat k příměstským drahám v západní Evropě. Tratě, kterými se zabývá tento článek, byly určeny pro nákladní i veřejnou dopravu, měly rozchod kolejí 760 mm a spojovaly několik měst na Ostravsku (Ostravu, Karvinou, Bohumín a další) a mnoho menších obcí rozmístěných mezi těmito městy. Tyto dráhy byly na pomezí tramvajové a železniční dopravy a celá síť dosáhla maximální délky 63 kilometrů.\n\nPrvní dráha vznikla v roce 1902 v Bohumíně, na počátku 20. století následoval prudký rozmach, kdy bylo založeno několik společností, které postavily vlastní úzkorozchodné tratě. Po druhé světové válce byly tyto firmy sloučeny a tak vznikly Dopravní podniky města Ostravy, které provozovaly příměstské dráhy až do roku 1973, kdy byl zrušen poslední úsek.\n\nPrvní úzkorozchodná trať (rozchod kolejí 760 mm) této sítě vznikla v Bohumíně v roce 1902. Přibližně rok (do podzimu 1903) zde byl provoz zajišťován animální trakcí (koňská tramvaj), poté do roku 1916 parní tramvají. V tomto roce se přistoupilo k elektrifikaci jediné tratě, na které následně jezdil motorový vůz zapůjčený od \"Slezských zemských drah\". O dva roky později byl konečně dodán dlouho očekávaný vlastní motorový vůz.\n\nSpolečnost \"Městská elektrická dráha Bohumín, Městské vlečné dráhy Bohumín\" provozovala trať \"Nový Bohumín, nádraží\" – \"Starý Bohumín, náměstí Svobody\" s několika vlečkami až do roku 1947, kdy provoz převzaly \"Zemské dráhy\" (ZD, dříve \"Slezské zemské dráhy\"). O dva roky později se bohumínská trať spolu se ZD stala součástí \"Dopravních podniků města Ostravy\". Provoz na trati byl ukončen 1. srpna 1973.\n\nDráha spojující Hrušov (v současnosti část Ostravy) s Polskou Ostravou (nyní městský obvod Slezská Ostrava) se stala základem pro pozdější rozsáhlou síť, kterou provozovaly \"Slezské zemské dráhy\". První úvahy o zřízení této dráhy pocházejí již z roku 1896, kdy se uvažovalo o provozu elektrických tramvají na normálním rozchodu 1435 mm. V roce 1902 byl ale rozchod změněn na úzký (760 mm) a pohon na parní. Na začátku následujícího roku založil městys Polská Ostrava společně s \"Moravsko-ostravskou elektrářskou akciovou společností\" společnost \"Mährisch-Slesische Lokalbahn-Aktien-Gesellschaft\" (MSLAG, česky \"Moravskoslezská akciová společnost místní dráhy\"), která měla dráhu postavit a také na ní udržovat osobní i nákladní provoz. Ještě téhož roku byla zahájena výstavba tratě, provoz na ní byl zahájen 9. ledna 1904.\n\nJednokolejná trať délky přibližně 4 km (osobní provoz využíval trať pouze v délce 3,1 km) o rozchodu 760 mm byla opatřena výhybnami. Vedla od hrušovské továrny na sodu, která byla hlavním zákazníkem nákladní dopravy na této dráze, podél dnešní \"ulice Bohumínské\" až k \"Sýkorovu mostu\" (tehdy \"Říšský most\"), kde osobní provoz končil. Pro nákladní dopravu trať pokračovala až k dolu Trojice.\n\nOd roku 1908 se MSLAG zabývala prodloužením tratě z Hrušova do Vrbice a později do Pudlova, které se však nerealizovalo. Naopak bylo přistoupeno k elektrifikaci tratě Hrušov – Polská Ostrava. Provoz elektrické dráhy byl zahájen 1. listopadu 1911, parní trakce zůstala pouze u nákladní dopravy. Ještě před provedením elektrifikace byla trať kolejově napojena na \"Místní dráhu Ostrava – Karviná\", která následně elektrický provoz na dráze do Hrušova zajišťovala.\n\nNásledně dráhu Hrušov – Polská Ostrava převzaly do majetku \"Slezské zemské dráhy\" (provoz vlaků SZD od 2. července 1914), čímž se uzavřela kapitola samostatného provozu na této dráze.\n\nDále viz zde.\n\nPodobně jako u dráhy Hrušov – Polská Ostrava se první úvahy o dráze spojující Ostravu a Karvinou datují do samého konce 19. století, přesněji do roku 1898. Projekt byl několikrát přepracován, až společnost \"Ganz\" navrhla úzkorozchodnou dráhu s parním trakcí, která by vedla v trase Hrušov – Polská Ostrava (dnes Slezská Ostrava) – Radvanice – Orlová – Karviná. Protože se vyjednávání podařila, byla v roce 1903 zahájena stavba dráhy Hrušov – Polská Ostrava (viz).\n\nMěstys Polská Ostrava však z dalšího pokračování stavby tratě vzhledem k finanční situaci odstoupil. Zbylo tak pouze město Moravská Ostrava. Přesto přípravy probíhaly v plném proudu a v roce 1907 obdrželo město koncesi pro provoz úzkorozchodné dráhy s parním pohonem (pohon byl o rok později změněn na elektrický). Zanedlouho se rozeběhla výstavba tratě podle částečně pozměněného projektu. Jednokolejná trať s výhybnami byla dlouhá přibližně 19,7 km a měla rozchod kolejí 760 mm. Začínala na dnešním \"Smetanově náměstí\" před ostravským divadlem, vedla dnešní \"Karvinskou ulicí\", překonala po mostě řeku Ostravici a pokračovala téměř v trase dnešní tramvajové tratě do Kunčic na Hranečník. Dále vedla přes Radvanice, Petřvald a Orlovou do stanice Karviná, nádraží (nádraží v městské části Karviná-Doly, dnes na síti společnosti Advanced World Transport - bez pravidelné osobní dopravy). Téměř celá trať vedla po samostatném tělese, po silničních komunikacích byla trasována pouze na kratších úsecích v Ostravě a Karviné. Napojení na dráhu Hrušov – Polská Ostrava zajišťovala přibližně kilometrová odbočka vedoucí pod Slezskoostravským hradem a dále po pravém břehu Ostravice.\n\nPravidelný provoz na Místní dráze Ostrava – Karviná (MDOK) byl zahájen 6. dubna 1909. Zpočátku jezdily osobní vlaky i na odbočce do Polské Ostravy, zájem cestujících však přednostně směřoval do Moravské Ostravy, proto byl osobní provoz na této spojce ukončen v roce 1914 (nákladní zůstal zachován). Počet cestujících na hlavní trati nebyl zpočátku příliš vysoký, lidé si však na nový dopravní prostředek zvykli, situace se stabilizovala a provozní výkony rostly. Na konci první světové války uvažovala MDOK o stavbě odbočky z Lazů do Horní Suché, k té však nikdy nedošlo. Problémy nastaly po vyhlášení republiky, kdy se vedly mezi Československem a Polskem menší boje o Těšínsko (tzv. Sedmidenní válka). Vlivem hospodářské krize byla ve 30. letech 20. století osobní doprava omezena a komerční nákladní doprava dokonce úplně zastavena. V roce 1938 byla po uzavření Mnichovské dohody na základě ultimáta podstoupena Polsku česká část Těšínska a MDOK byla rozdělena na dva samostatné provozní úseky (celá dráha však zůstala v majetku Moravské Ostravy). Po dobytí Polska Německem byl provoz obnoven v celé délce.\n\nNa konci druhé světové války (v roce 1945) byl provoz vzhledem k bojům přerušen. První úsek byl znovu zprovozněn přibližně po týdnu, poslední na konci října téhož roku. 1. července 1949 byla MDOK sloučena s ostatními drahami na Ostravsku do \"Dopravních podniků města Ostravy\".\n\nDále viz zde.\n\nZatímco se na začátku 20. století ostravská aglomerace bouřlivě rozvíjela, u dopravy mezi obcemi a městy už to tak rychlé nebylo. Železnice se kvůli konfiguraci terénu mnohým obcím spíše vyhýbala, ostatní hromadné dopravní prostředky (kromě tramvají) byly v počátcích svého vývoje. Prvními vlaštovkami se staly dráha mezi Hrušovem a Polskou Ostravou (viz) a především Místní dráha Ostrava - Karviná (viz). Proto se země Slezská rozhodla zdolat tento nedostatek sítí vlastních drah. K tomuto účelu založila společnost \"Slezské zemské dráhy\" (SZD; název se do roku 1949 několikrát změnil), která měla na těchto tratích provozovat osobní i nákladní dopravu.\n\nVýstavba první tratě byla zahájena v roce 1912 a ještě téhož roku (přesněji 2. září) byl na ní zahájen provoz. Šlo o trať z Polské Ostravy (dnes Slezská Ostrava) do Michálkovic. Další úseky následovaly v těsném závěsu:\n\nSe zprovozněním poslední tratě SZD převzaly do svého majetku i dráhu Hrušov – Polská Ostrava, čímž spojily svoji síť drah se samostatnou tratí do Michálkovic. Na konci první světové války byla uskutečněna přeložka u karvinského nádraží a nově postavena krátká trať z Polské Ostravy do stanice \"Moravská Ostrava, Mostní ulice\".\n\nBěhem války provoz postupně rostl a nezastavily ho ani boje mezi Československem a Polskem o Těšínsko. Úpadek nastal v době hospodářské krize ve 30. letech, kdy pouze velké finanční prostředky od země Moravskoslezské bránily úpadku SZD. Po Mnichovské dohodě a odstoupení Těšínska Polsku, byla síť SZD rozdělena na dvě části – českou (tratě Moravská Ostrava – Michálkovice a Slezská Ostrava – Hrušov, přechod) a polskou (ostatní úseky). Po dobytí Polska Německem byl podnik \"Śląskie kolejki krajowe\" (česky \"Slezské zemské dráhy\") přejmenován na \"Teschener Kreisbahn\" (česky \"Těšínská okresní dráha\").\n\nNa konci druhé světové války byl provoz na všech tratích přerušen. Některé úseky byly zprovozněny již po několika dnech (na začátku května 1945), poslední až v říjnu roku následujícího. V roce 1947 převzaly SZD (tehdy již \"Zemské dráhy\") tramvajovou dopravu v Bohumíně. Samy se 1. října 1949 staly součástí nově zřízených \"Dopravních podniků města Ostravy\".\n\nDále viz zde.\n\nVšichni provozovatelé hromadné dopravy na Ostravsku byli v roce 1949 (až na jednu výjimku) sloučeni do nově založených \"Dopravních podniků města Ostravy\" (DPMO). Jejich součástí se tedy staly \"Společnost moravských místních drah\" (provozující normálněrozchodnou tramvajovou dopravu v Ostravě), \"Místní dráha Ostrava – Karviná\" (zajišťovala dopravu na stejnojmenné trati) a \"Zemské dráhy\" (dříve \"Slezské zemské dráhy\"; které provozovaly dopravu na své rozsáhlé síti mezi Ostravou, Bohumínem a Karvinou). V roce 1953 je následoval i poslední samostatný podnik – normálněrozchodná \"Vítkovická závodní dráha\" v Ostravě.\n\nPrvní změny v síti úzkorozchodných drah nastaly v roce 1950. Byl zrušen koncový úsek bohumínských tramvají u nádraží, vozy tak jezdily po paralelním úseku vystavěném SZD v roce 1914. Na konci roku 1950 byl ukončen provoz na koncovém úseku v Karviné (tehdy Fryštátě) na náměstí, místo toho byla postavena krátká trať vedoucí k OÚNZ. Ve stejném období došlo ke zlepšení dopravní situace v Ostravě, kdy byl zprovozněn úsek mezi stanicí \"Moravská Ostrava, Mostní ulice\" a konečnou stanicí bývalé MDOK u ostravského Městského divadla. Díky tomu mohla být zrušena nevyhovující spojka kolem dolu Trojice. V roce 1953 byla prodloužena trať od karvinského OÚNZ do sídliště \"Stalingrad\", kde byla vybudována jediná smyčka v historii úzkorozchodných drah na Ostravsku. V polovině následujícího roku byl ale zrušen úsek Slezská Ostrava – Michálkovice, který musel ustoupit modernějšímu dopravnímu prostředku – trolejbusu.\n\nPočátek zániku úzkorozchodných drah na Ostravsku nastal na přelomu 50. a 60. let 20. století. V roce 1959 byl zrušen ostravský úsek bývalé MDOK \"Divadlo\" – \"Hranečník\" kvůli výstavbě druhé koleje normálněrozchodné trati (první kolej byla vybudována o čtyři roky dříve a vedla podél úzkorozchodné tratě). Následující rok byl zrušen i úsek \"Divadlo\" – \"Zámostí\" (ve Slezské Ostravě) postavený v roce 1950. Úzkorozchodné dráhy tak opustily levý břeh Ostravice. Do roku 1967 postupovalo rušení tratí rychlým tempem. Byl zastaven provoz od karvinského nádraží do Karviné (Fryštátu), v několika etapách byla zkrácena trať ze Slezské Ostravy do Hrušova (od roku 1967 končila vedle trolejbusové smyčky v Hrušově), byly zrušeny úseky od karvinského nádraží do Orlové a Dolní Lutyně. V roce 1967 byl zastaven provoz na trati bývalé MDOK (z \"Hranečníku\" k \"Jindřichově kolonii\", kam byla trať zkrácena již o tři roky dříve).\n\nZ celé sítě drah tak zůstalo pouze torzo: zbyl úsek Hrušov – Nový Bohumín – Dolní Lutyně a trať bohumínské tramvaje (od roku 1968 zkrácená ve Starém Bohumíně k nemocnici). Jako první zanikl úsek z Bohumína do Dolní Lutyně, na kterém byla doprava zastavena v roce 1971 z důvodu havarijního stavu provizorního mostu přes železnici. V roce 1973 nastaly poslední dny unikátní sítě ostravských úzkorozchodných drah. Nejprve byla počátkem srpna zrušena trať bohumínské tramvaje, 1. října ho následoval i poslední úsek mezi Hrušovem a Novým Bohumínem.\n\nSpolečnost MLAG provozovala na své dráze dva parní motorové vozy (výrobce skříně a podvozků \"Ringhoffer\", výrobce parního pohonu \"Ganz\") a čtyři vlečné vozy – dva uzavřené od firmy \"Roesmann & Kühnemann\" a dva otevřené z vagónky ve Studénce. Pro nákladní dopravu se používaly dvě parní lokomotivy a různé typy nákladních vozů. Po elektrifikaci tratě zajišťovaly osobní provoz vozy vypůjčené od MDOK.\n\nDráha si zřídila vozovnu na konečné stanici \"Vodní stanice Hrušov\". Dřevěná budova byla dvoukolejná.\n\nPro osobní dopravu se používalo postupně celkem 10 motorových vozů vyrobených ve \"vozovce Kopřivnice\" a 20 vlečných vozů (12 z Kopřivnice a 8 od společnosti \"Ringhoffer – Tatra\"). V nákladní dopravě byla v provozu jedna elektrická lokomotiva vyrobená ve Štýrském Hradci a různé typy nákladních vozů.\n\nDráha používala areál na Zárubku (v katastru Slezské Ostravy), kde se nacházela vozovna a dílny. Pro odstavování vozů sloužila i jednoduchá dřevěná vozovna ve stanici \"Karviná, pivovar\".\n\nSZD provozovaly na svých tratích celkem 18 motorových vozů (\"vozovka Kopřivnice\") a obdobný počet vlečných vozů od stejného výrobce. Po převzetí dráhy Hrušov – Polská Ostrava nebyly otevřené vlečné vozy této tratě používány, uzavřené vozy dojezdily na počátku 20. let po dodávce nových vlečných vozů. V letech 1947 až 1949 byly ve SZD v provozu rovněž dva motorové vozy a jeden vlečný vůz bohumínských tramvají.\n\nSZD využívaly celkem čtyři vozovny. Nejstarší (a nejmenší) byla v Michálkovicích. Další byla umístěna ve Fryštátě (dnes Karviná) a největší se nacházela v Bohumíně. Od roku 1914 byla rovněž využívána vozovna Hrušov místní nádraží (původně Vodní stanice Hrušov) dráhy Hrušov – Polská Ostrava. Vozovna bohumínských tramvají byla po jejich převzetí SZD zrušena.\n\nPo vytvoření \"Dopravních podniků města Ostravy\" byly až do zániku úzkorozchodných drah používány vozy původních dopravců. Nově bylo dodáno osm motorových vozů (výrobce mechanické části: vagónka Česká Lípa; výrobce elektrické výzbroje: ČKD Praha) a čtyři vlečné vozy (vagónka Česká Lípa).\n\nByly rovněž využívány vozovny původních dopravců. Jako náhradu za nevyhovující vozovnu na Zárubku byla postavena nová vozovna s dílnami na Hranečníku. Od počátku provozu v roce 1953 v ní byly umístěny i normálněrozchodné tramvaje pro trať \"Hranečník\" – \"Kunčice\", která neměla kolejové spojení se sítí ostravských tramvají. Postupně však tyto vozy vytlačily vozy úzkorozchodné. Dílenské zázemí bylo zrušeno již v roce 1957, poslední vozy úzkorozchodných drah zde byly umístěné o 10 let později.\n\nDo dnešních dnů se zachovalo větší množství tramvajových vozů, které byly používány na úzkorozchodných tratích na Ostravsku. Vozidla, která se nacházejí v Technickém muzeu v Brně, jsou zrenovovaná.\n\nVysvětlivky:\n\n\n\n"}
{"id": "148003", "url": "https://cs.wikipedia.org/wiki?curid=148003", "title": "Ctná paní Lucie", "text": "Ctná paní Lucie\n\nCtná paní Lucie byl československý šestidílný historický seriál z počátku 70. let. Dramaturgem a scenáristou minisérie byl Gustav Oplustil, režíroval jej Petr Tuček. Působivou ústřední melodii složil Zdeněk Liška. Vysílán byl od 11. listopadu 1972 do 17. února 1973 na prvním programu Československé televize. Nebyl však už nikdy reprízován. Podle informací České televize „… Normalizace seriál \"Ctná paní Lucie\" nejen zahnala do trezoru, ale také jej zlikvidovala, smazala, takže seriál neexistuje. Česká televize jej sháněla na počátku 90. let, ale jak potvrdil i jeho autor Gustav Oplustil, seriál zřejmě už v žádné formě neexistuje.“ Traduje se, že jeho osud zpečetil Gustáv Husák, který se prý nechal slyšet, že středověcí trubadúři by měli vyklidit obrazovku novým hrdinům socialistické práce.\n\nFaktem ovšem je, že 29. listopadu 1972, po odvysílání druhého dílu, Gustáv Husák ve svém projevu seriál zkritizoval. Třetí díl naplánovaný na 9. prosince 1972 večer byl stažen z vysílání a nahrazen jiným pořadem. Vysílání seriálu bylo na měsíc zastaveno. V lednu 1973 se seriál vrátil, byl ovšem přesunut ze sobotního hlavního vysílacího času na dopoledne. V tomto čase byly dovysílány další čtyři díly. Šestý díl byl v programu označen jako závěrečný. Někteří pamětníci na ČSFD uvádějí, že příběh neměl konec a dílů tedy mohlo být více (možná ale jen nezaznamenali změnu vysílacího času), nebo také že byl seriál k vidění o pár let později na Polské televizi. Je tedy možné, že seriál přeci jen v nějakých archivech ještě existuje.\n\nSeriál byl vytvořen jako doprovodný pořad k losování Matesa, jeho cílem bylo propagovat historické památky, na jejichž obnovu byl výtěžek uvedené loterie určen. Spolu s losováním byly ovšem odvysílány jen první dva díly, poté byl seriál odsunut na dopolední vysílací čas. V televizním programu bylo na seriál (s losováním a později bez losování loterie) vyhrazeno 55 minut.\n\n\n\n"}
{"id": "148007", "url": "https://cs.wikipedia.org/wiki?curid=148007", "title": "Kašperk", "text": "Kašperk\n\nKašperk () je hrad v Šumavském podhůří poblíž města Kašperské Hory v okrese Klatovy. Nachází se zhruba 2,5 km severovýchodně od Kašperských Hor v katastru jejich místní části Žlíbek. Je chráněn jako kulturní památka.\n\nZa vlády Jana Lucemburského došlo v Kašperských Horách k velkému rozkvětu hornictví, a tím i přísunu většího množství obyvatel. Současně však byla tato oblast ohrožována Bavorskem. Jan Lucemburský tak při konfliktu s vévodou bavorským využil v boji 600 místních havířů, za což se městu dostalo panovnických privilegií a pozornosti. Po nástupu Karla IV. na trůn ohrožení stran Bavorska přetrvávalo, a tak král roku 1356 pověřil stavitele Víta Hedvábného výstavbou hradu, pomocí nějž mělo být snazší území chránit. Hrad byl dostaven roku 1361 a pojmenován Karlsberg (nyní Kašperk). Karel IV. zároveň toho roku stanovil každému případnému budoucímu držiteli hradu hrdelní právo v Prácheňském kraji. Po Karlu IV. připadl Kašperk roku 1378 Václavu IV., jenž hrad o rok později postoupil Janu, lantkraběti z Leuchtenberka jakožto částečné splacení dluhu 9775 zlatých. Ten na hradě několik let sídlil a částečně ho upravil.\n\nJan z Leuchtenberka následně Kašperk roku 1402 zastavil Habartovi z Hertenberka, k čemuž dal poté roku 1405 souhlas Václav IV. Hrad v roce 1411 odkoupil Petr Zrmzlík ze Svojšína, který jej za 200 kop grošů opravil. Kašperk následně patřil rodu Zmrzlíků ze Svojšína, a to až do roku 1454, kdy byl postoupen Zdeňkovi ze Šternberka. V době, kdy byl hrad držen Šternberky, pravděpodobně vzniklo 400 metrů východně předsunuté opevnění Pustý Hrádek, a to kvůli obavám z útoku královského vojska jakožto reakce na snahu o sesazení Jiřího z Poděbrad, na níž se Zdeněk ze Šternberka aktivně podílel. Roku 1487 postoupil Zdislav ze Šternberka hrad Bohuslavovi ze Švamberka, jehož rod později získal od krále Vladislava II. peníze na opravy a držel hrad do roku 1531. V tom roce se stal zástavním držitelem Václav Vilhart z Velhartic.\n\nKrátce poté, roku 1533, získal Kašperk vyplacením k doživotnímu užívání Jiří z Lokšan. Za doby jeho držení hrad figuroval v dalším povstání proti králi, a to roku 1547, při stavovském odboji proti Ferdinandu I. Habsburskému. Jiří z Lokšan za pomocí vojáků z hradu pomohl postupu Ferdinandových ozbrojenců z Bavorska a zabránil královským městům v regionu v přidání se k odboji. Králi tak napomohl k vítězství nad českými stavy. Roku 1552 koupil hrad za 7000 tolarů Ludvík Tovar z Enzesfeldu. Po jeho smrti hrad nakonec připadl české komoře. Ve druhé polovině 16. století byl hrad s příslušenstvím postupně rozprodáván, až konečně roku 1616 Kašperk koupilo město Kašperské Hory.\n\nPo roce 1616 hrad nikdo neudržoval. V průběhu třicetileté války se zde pouze údajně ukrývali obyvatelé regionu. Na konci třicetileté války bylo roku 1655 nařízeno zbourat všechny pevné hrady v království. Kašperk sice nebyl zbořen, ale do značné míry znehodnocen a poničen, jelikož si z něj obyvatelé brali cokoliv bylo potřeba. Hrad následně zhruba 200 let chátral. Teprve v druhé polovině 19. století se o něj začala veřejnost zajímat a několik vzdělanců o něm napsalo publikace nebo se jím v nich částečně zabývali (např. František Alexandr Heber, J. A. Gabriel nebo Engelbert Panni). Od té doby probíhají až doposud na hradě rekonstrukce. Nejintenzivněji pak od 70. let 20. století.\n\nKašperk je gotický hrad u Kašperských Hor a jde o nejvýše položený královský hrad v Česku (886 m n. m.). Nachází se na severovýchodním výběžku Žďárské hory. Vznikl především z důvodu ochrany zlatých dolů, kašpersko-horské Zlaté stezky a zemské hranice s Bavorskem.\n\nPůdorys celého komplexu se přizpůsobil místnímu terénu, tedy skalnímu výstupku, a proto mu tvarově odpovídá. Pouze jeho jádro má půdorys pravoúhlý – obdélníkový. Hrad je tak rovněž vizuálně rozdělen na dvě části – hradní komplex a vnější opevnění.\n\nVozová cesta, která se vine z nedaleké vesnice Kavrlík, končí u hlavní brány ve východní části vnějšího opevnění tvořeného parkánovou zdí. Vstup do něj byl chráněn padacím mostem, hlubokým vyzděným příkopem a baštou o kruhovém půdorysu. Dále pokračuje už jen stezka v parkánu mezi hradebními zdmi až k západní části hradu, kde se nachází vstupní brána, dříve chráněná stěžejkovým padacím mostem, po němž zůstaly ve zdi zachovány kapsy pro zdvihací trámy, a pod nímž se opět nacházel příkop. Hrad však nebyl chráněn pouze příkopy. Velkou výhodou byla také rozlehlá prostranství, kde se na útočníky daly shazovat kameny. Za touto bránou již nalezneme hradní komplex rozdělený do tří částí.\n\nPrvním prostorem, do kterého se dostaneme, je velký čtyřhranný podlouhlý dvůr, bráněný baštou vtěsnanou mezi hradební zdi. Na tomto dvoře byla vybudována dvě sklepení, jedno pod baštou a druhé společně s cisternou na vodu a černou kuchyní hned naproti, tedy na východní straně, kde se zároveň nachází další menší příkop. Ten společně s hradební zdí odděloval druhé nádvoří, které bylo již o něco skromnější a přístupné padacím mostem. Později zde byla postavena malá budova sloužící jako kancelář a ubytování správce hradu. V její stěně lze pozorovat siluetu cimbuří bývalé hradební zdi. K tomuto nádvoří již přiléhá třetí část hradu – samotné jádro.\n\nJádro bylo složeno ze dvou čtyřhranných, 27 metrů vysokých strážních věží a hradního paláce. Mělo být hájené až do poslední chvíle, proto se do něj dalo vstoupit jediným vchodem, a to opět padacím mostem – tentokrát z ochozu na přilehlé hradební zdi. Hradní palác se nachází mezi věžemi a je s nimi spojený úzkou chodbou. Rozdělen byl do přízemí, dvou pater a podkroví. Přízemí sloužilo jako skladovací prostory. V prvním patře se rozprostíral velký sál vytápěný kamny, zdobený nástěnnými malbami a opatřený lavicemi v okenních výklencích (okna v celém hradu byla zasklená, což nebylo ještě v dané době samozřejmostí). Konaly se zde hostiny a držitel hradu tady přijímal významné hosty. Za velkým sálem byla roubená komora, která byla, jak název napovídá, obložena dřevem, aby bylo snazší v ní udržovat teplo, a vytápěna vlastními kamny. Údajně sloužila jako místnost pro dámy. Podkrovím vedla spojovací chodba mezi věžemi a bylo zastřešeno prejzovou střechou. Ve stěnách paláce lze pozorovat kapsy pro dřevěné trámy, které zde dřív tvořily stropní konstrukce, a siluetu bývalého krbu společně s krakorci, které ho podpíraly. Přilehlé věže jsou donjonového typu a mají pět pater, přičemž druhé a třetí patro sloužily jako komnaty. Ty byly rozděleny na vstupní předsíň a roubenou dřevěnou komoru s kamny – ložnici. Okenní výklenky byly opět opatřeny lavicemi. Ve zbylých patrech se nacházela například koupelna nebo kaple, ve které se dochovaly zbytky nástěnných maleb. Na vnější části věží se dochovaly krakorce, které nesly ochozy, arkýře prevétů, také na krakorcích, a na jedné z nich i část jehlanovité, cihlami zděné střechy.\n\nNa hradě se natáčela filmová pohádka Anděl Páně (2005, režie Jiří Strach).\n\n\n\n"}
{"id": "148016", "url": "https://cs.wikipedia.org/wiki?curid=148016", "title": "Bahenní sopky v Berce", "text": "Bahenní sopky v Berce\n\nBahenní sopky v Berce jsou geologickou a botanickou rezervací v katastru obce Berca, která se nachází v rumunské župě Buzău. Nejzajímavějším útvarem této rezervace jsou bahenní sopky, několik metrů vysoké útvary vzniklé vývěrem plynů a bahna z nitra země. Vývěry se vyskytují na třech různých místech nedaleko od sebe, nazývaných \"Malé bahenní sopky\" a \"Velké bahenní sopky\". Za vesničkou Beciu směrem na Arbănași se pak nachází nejméně navštěvovaný areál bahenních sopek.\n\n\nAreál \"Velkých bahenních sopek\" je snáze přístupný, ale je rozlohou menší než areál \"Malých bahenních sopek. Vstup do obou je zpoplatněn.\" Vývěry za Beciu jsou opuštěné a volně přístupné. \n\nPlyny unikající z hloubky kolem 3 000 metrů k povrchu země procházejí zvodnělými vrstvami jílu. Cestou strhávají podzemní slanou vodu a bahno, které vynášejí k povrchu. Voda a bahno přetékají přes okraj kráteru, zatímco plyn se uvolňuje v podobě bublin. Bahno na povrchu vysychá a tvoří poměrně pevnou kuželovitou strukturu připomínající skutečnou sopku. Bahno vyvěrající ze země je chladné. \n\nPodobné, i když mnohem menší útvary nalezneme i v Česku v Národní přírodní rezervaci Soos. Podobné útvary se nacházejí i na Sibiři a v Austrálii.\n\nPůda kolem bahenních sopek je velmi slaná. Vegetace je velmi chudá, neboť jen velmi málo druhů dokáže přežít nehostinné podmínky. Okolí bahenních sopek tak připomíná měsíční krajinu. Přesto zde nalezneme některé neobvyklé druhy rostlin, kterým tyto podmínky vyhovují - například \"Nitraria schoberi\" a \"Obione verrucifera\".\n\n"}
{"id": "148024", "url": "https://cs.wikipedia.org/wiki?curid=148024", "title": "PC Paintbrush File Format", "text": "PC Paintbrush File Format\n\nPCX, DCX, PCC (oficiální název PC Paintbrush File Format) je počítačový souborový formát firmy ZSoft pro ukládaní rastrové grafiky. Při maximálním rozlišení 65536 x 65536 pixelů umožňuje ukládat obrázky s barevnou hloubkou 1bit, 4bity, 8bitů a 24bitů. Komprese bitmapy buď RLE nebo bez komprese.\n\nPůvodně byl formát PCX navržen k ukládání obrázků v aplikaci PC Paintbrush, postupem času i přes malou otevřenost dokumentace se rozšířila jeho podpora i na jiné aplikace. Firma Microsoft vlastní OEM licenci na použití tohoto formátu.\n\nDnes se již od používání tohoto formátu ve své době velice rozšířeného upouští, jeden z důvodů je málo účinná komprese obrazových dat.\n\n\n"}
{"id": "148025", "url": "https://cs.wikipedia.org/wiki?curid=148025", "title": "Muzeum lidových staveb v Kouřimi", "text": "Muzeum lidových staveb v Kouřimi\n\nMuzeum lidových staveb v Kouřimi je součástí Regionálního muzea v Kolíně, příspěvkové organizace Středočeského kraje. Bylo založeno roku 1972 v prostředí starého ovocného sadu a veřejnosti zpřístupněno v roce 1976. Zřizovatelé regionálního záchranného skanzenu brzy pojali ambice přeměnit jej v jediný skanzen v České republice, který shromažďuje stavitelské památky z celého území Čech a nabízí tak přímé srovnání různých regionálních typů lidové architektury z období od 17. do 19. století. Muzeum je celoročně také dějištěm mnoha národopisných a dalších doprovodných programů, využívají jej též filmaři. Působí při něm také Regionální odborné pracoviště pro péči o tradiční lidovou kulturu. Muzeum je členem Českého svazu muzeí v přírodě.\n\nMuzeum lidových staveb v Kouřimi bylo založeno v roce 1972 Regionálním muzeem v Kolíně jako záchranný skanzen, určený především pro památky lidové architektury ze zátopové oblasti přehradní nádrže Švihov (Želivka). Jeho původní sběrná oblast se zaměřovala na oblast Posázaví, středního Povltaví a Podblanicka.\n\nJiž záhy po zpřístupnění muzea pro veřejnost v roce 1976 však došlo k první změně koncepce, která se zaměřila na prezentaci rozmanitých stavebních technik lidové architektury z celého území České republiky. Do muzea tak byly postupně převáženy četné stavitelské památky z Čech i Moravy, z nichž se však pouze některé dočkaly svého znovupostavení. Koncem 80. let 20. století se tento megalomanský záměr ukázal být nereálný – jak vzhledem k omezenému rozsahu muzejního areálu, tak k architektonické nesourodosti převezených objektů. Po roce 1990 byla proto sběrná oblast muzea zúžena na samotné Čechy (bez Moravy a Slezska).\nV roce 1992 byl uplatněn restituční nárok na většinu pozemků muzea, což vedlo k vleklému soudnímu sporu, který byl dalším důvodem pozastavení rozvoje areálu. Tento spor byl dokončen až v roce 2012, a to uzavřením dohody mezi Středočeským krajem a rodinou Lonských.\n\nV době, kdy byl rozvoj areálu pozastaven, muzeum soustředilo svou činnost na pořádání četných národopisně zaměřených programů, které si v 90. letech 20. století získaly u veřejnosti značnou oblibu. \n\nV roce 1996 byl areál muzea prohlášen kulturní památkou České republiky.\n\nPo ukončení pozemkových sporů v roce 2012 byla zahájena obnova a dostavba areálu podle zcela nově zpracované koncepce, která sběrnou oblast muzea zúžila pouze na oblast středních, východních a severních Čech. Dříve znovupostavené objekty jsou postupně obnovovány, kromě nezbytné údržby jsou odstraňovány také nevhodné úpravy z 90. let. Podle projektu má být areál přeměněn na \"Muzeum české vesnice\", které má kromě architektonických památek přibližovat život na českém venkově od raného novověku do počátku 20. století včetně jeho sociálních a regionálních specifik.\n\nK 30. červnu 2016 byla dokončena první etapa dostavby muzea, která zahrnovala tyto hlavní aktivity: celková obnova a přenesení stodoly ze Želejova, výstavba usedlosti z Podbrdska, výstavba usedlosti z Českobrodska a středního Polabí, znovupostavení mariánského sloupu z Konárovic, přenesení a restaurování sochy sv. Donáta ze Svatbína, zhotovení nových komunikací a sítí, provedení terénních a krajinářských úprav.\n\nNachází se zde zatím devět větších obytných a hospodářských objektů z oblasti středních, východních a severních Čech, které doplňuje několik drobnějších památek.\n\n\n\n\n\n\nObjekty postavené v rámci první etapy dostavby v letech 2015-16\nDrobné památky:\n\nPodle koncepce dostavby muzea z roku 2012 má být areál postupně doplněn o přibližně dvacet pět dalších objektů, z toho je k rekonstrukci a opětovnému sestavení připraveno čtrnáct staveb, přenesených z různých regionů středních, východních a severních Čech. Mezi plánované stavby patří:\n\n\n"}
{"id": "148028", "url": "https://cs.wikipedia.org/wiki?curid=148028", "title": "Gravírování", "text": "Gravírování\n\nGravírování je technologie, která nahrazuje ruční rytí, a tedy lze říci, že vytváří nápis, logo, či ornament odebráním materiálu. Původní rytci pracovali s různě tvarovanými rydly a čakany a nápisy byly zvýrazňovány různými kovy, například cínem, zlatem, stříbrem nebo mědí. Kdysi rytci, kromě nápisů kupříkladu na náhrobní kameny, vytvářeli ornamenty a erby, ozdobné předměty. Později byla práce rytců směrována na výrobu informačních a reklamních tabulí, tiskařských štočků a různých razidel. V těchto oborech nachází uplatnění i moderní gravírování a pomalu tradiční způsoby výroby vytlačuje a nahrazuje.\n\nGravírování však nachází uplatnění ve všech oborech a firmách se signmakingovým (tj. vytvářejícím rozličné typy popisků, nápisů, symbolů, či ornamentů) pracovištěm.\n\nStroje na gravírování lze rozdělit na manuální (tzv. pantografy) a počítačem řízené plottery (CNC stroje).\n\nPantografy jsou manuální stroje, které využívají šablony písma nebo předlohy ornamentu. Mají různé uspořádání ramen, přičemž na jedné straně ramena bývá vodící kolík a straně druhé gravírovací fréza, či jiný nástroj. Soustava ramen umožňuje výsledek zmenšovat nebo zvětšovat, převracet apod. Podmínkou je ale vždy šablona s tvarem, podle níž vedeme vodící kolík. Pokud si nemůžeme šablonu obstarat (například logo naší firmy přirozeně mezi dodávanými šablonami být nemůže), musíme si jí zhotovit ručně, nebo pomocí gravírovacího plotteru.\n\nGravírovací plottery jsou počítačem řízené. Fréza těchto strojů je vedena na základě počítačového návrhu. Jejich výhodou oproti pantografům je obvykle velká tuhost konstrukce a vedení frézy za pomoci krokových motorů, a z toho plynoucí přesnost výrobku. Servomechanismy využívající pro pohyb frézy šnekové převody a kluzná nebo valivá ložiska dosahují obecně nejvyšší přesnosti. U strojů, jejichž pohyblivé části pohání krokový motor přes ozubené řemeny, je přesnost nižší z důvodu velkých sil, vznikajících ve všech osách (horizontální x, y a vertikální z). Přesnost obrobení povrchu je dána také velikostí posunu frézovací hlavy na jeden krok motoru. Posun by neměl přesáhnout 0,05 mm/krok, ale kvalitní stroje disponují i posunem 0,01 mm/krok. Gravírovací plottery se nechají rozdělit na malé gravírky a gravírovací a rytecké plottery.\n\nMalé gravírky jsou určeny pro výrobu jednoduchých štítků, návrh je vytvářen přímo v gravírce a stroj má omezené možnosti zpracování návrhu. Výhodou je krátká doba pro zpracování.\n\nGravírovací plottery nabízejí mnohem širší škálu funkcí díky dokonalejšímu technickému provedení. Návrh a výpočet trasy frézy je proveden počítačem mimo gravírku, a tudíž umožňuje zpracovat i složitější grafiku. Větší rozměry a tuhost umožňují porývat větší plochy (až 1000 mm x 1000 mm, nadstandardně i více). Stroj lze dokonce pomocí přísavek připevnit přímo na velkou gravírovanou plochu.\n\nNejmodernější gravírky jsou laserové. Dělí se na několik druhů dle použitého laseru. Asi nejpoužívanější je druh laseru CO2, který umí gravírovat organické materiály jako dřevo, plast, sklo a kůže. Laser vyniká trvalostí výsledku, přesností, rychlostí a flexibilitou. Neexistují skoro žádná omezení v gravírované grafice. Výsledkem použití laserové technologie je přesný a trvalý popis, který lze odstranit pouze hrubou silou.\n\nPopis laserem je v poslední době velmi oblíbené značení v reklamě, tato technologie postupně vytlačuje klasické gravírování, díky naprosto přesnému popisování a jeho trvanlivosti. Využití hledejme při umísťování loga na předměty ze dřeva, skla, plastů, gumy, kůže, umělé kůže, koženky a kovu (nože, vývrtky na víno, stojánky, dřevěná prkénka, tácy, přívěsky, otvíráky, rolery, zapalovače, apod.).\n\nGravírování pomocí laserové technologie představuje dokonalé propracování gravírovaného nápisu či grafiky, jak po technické, tak i po estetické stránce. Tato moderní laserová technologie je založena na odpaření materiálu nebo barvy do hloubky v řádu mikrometrů. Laserovým gravírováním je možno vytvořit do povrchu materiálu plastický ornament, nápis či logo. Hloubka gravírování je až do 1 mm.\n\nGravírky ovládané počítačem potřebují pro vytvoření gravury její počítačový návrh. Ten může být vytvořen díky jazyku HPGL i v nespecializovaném grafickém editoru, ale lepších výsledků dosáhneme použitím speciálního softwaru.\n\nDělení softwaru:\n\nGravírovací nástroje lze také rozdělit. Různé nástroje jsou vhodné pro různě tvrdé materiály, pro odřezávání, práci s drolivými materiály apod.\n\n\nPro materiál, do kterého chceme gravírovat, je důležité, aby byl dobře obrobitelný. Musí být tedy dostatečně tvrdý, aby se nenapékal na frézu a nebyly vytahovány okraje. Zároveň nesmí být příliš křehký, aby se neštípaly okraje (v takovém případě lze využít některý z diamantových hrotů.)\n\n\nUnica Gravograph je stroj určený ke gravírování popisných štítků. Těmito štítky jsou označovány komponenty elektrických rozvaděčů. Popisek je vyfrézován do dvouvrstvého štítku z umělé hmoty, přičemž horní tenká vrstva má odlišnou barvu od spodní tlustší. Ve výsledku je například bílý text vyryt do červeného štítku. Štítek má tloušťku 1 – 1,5 mm, ale může to být i méně i více, záleží na momentálním typu štítku.\n\nStroj je ovládán pomocí klávesnice a ovládacího panelu. Má vlastní procesor a vnitřní paměť 512 kb. Před vlastním gravírováním je nutno zvolit správnou velikost frézy a upnout ji do hlavy frézky tak, aby přiměřeně vyčnívala z opěrky. Nejprve se z paměťové karty načte šablona štítku – jeho rozměr, písmo, velikost (některé znaky se musí načíst ze zvláštní karty – například varovné symboly). Šablona se edituje a vytvoří se požadovaný popisek. Návrh se odešle a stroj provede výpočet dráhy frézy. Do čelistí se upne štítek. Štítek je ve většině případů nutno upnout do středu – od rysky nuly po okraje štítků musí být na obě strany stejná vzdálenost. Nyní se pomocí ovládacího panelu spustí vlastní gravírování a štítek bude vytvořen. Klávesnice je obdobná jako u počítače, pouze psaní např. háčků, čárek apod. se musí zadat zvláštním kódem.\n\nNeexistuje mnoho druhů materiálů určených ke gravírování. Jsou to například mosaz, hliník, měď, sklo a dále speciální syntetické materiály, jako například Gravofoil. Pro označování rozvaděčů se nejčastěji používá dvouvrstvý akrylnitrilbutadienstyren (ABS) Gravoply, určený pro použití v interiéru. Povrch je hladký a matný. Vrchní vrstva má tloušťku 0,005 mm. Možná teplota okolí se pohybuje v rozmezí 0 až +60 °C. (5) Existují desky rozměru 1220 × 610 mm, které je možno nechat rozřezat, anebo požadovaný tvar vyříznout gravírkou. Toto je ale možné až u gravírek, které umožňují ovládat frézu i ve vertikální ose z. Unica tuto funkci nemá.\n\nPro gravírování na specifické nebo speciální předměty lze použít k tomu určené čelisti svěráků. Pro upnutí malých destiček jsou určeny univerzální oboustranné pertinaxové čelisti. Lze použít též hliníkové. Jejich šířka je 152 mm. Větší hliníkové čelisti o šířce 240 mm se používají pro upnutí větších desek. Dále lze využít čelisti různých tvarů a materiálů pro gravírování na pera, příbory, plastové čelisti pro gravírování na hodinky, pečetidla, zavírací nože apod. Pro lepší přizpůsobení čelistí válcovým předmětům lze použít čelisti s přítlačnými deskami, hliníkové zlatnické čelisti pro řetízky, prsteny, medaile, čelisti na brýle, samostředící čelisti na řetízky, hliníkové čelisti o šířce 310 mm určené na velké desky. Dále se používají čelisti s přizpůsobitelným dorazem pro předměty nepravidelných tvarů, magnetické čelisti, čelisti s upínacími kolíky a jiné. K dostání jsou dokonce polotovary pertinaxových čelistí bez tvaru, na které se požadovaný tvar vyřízne přímo gravírkou.\n\nStejně, jako lze pro předměty různých tvarů a materiálů použít různé čelisti, používají se i různé druhy opěrek (nosů) frézy. Opěrka zajišťuje správnou hloubku gravírování. Lze jí ovlivnit tak, že fréza je na svůj náhon upnuta v žádané poloze. Hloubku gravírování pak určuje to, jak fréza vyčnívá z opěrky. Pro gravírování na plasty se používají ocelové opěrky, gravírování na skleněné a kovové povrchy se provádí za pomoci teflonových opěrek. Frézy mají různý průměr, a proto je třeba zvolit opěrku podle průměru frézy. Průměry se pohybují od 0,7 mm až po speciální opěrku určenou pro gravírování velkých ploch, jejíž průměr je 16 mm. Existují též výkyvné opěrky, určené pro gravírování na povrchy nepravidelných tvarů. Jiná speciální opěrka umožňuje tuhé, nerotační uchycení diamantového hrotu, s jejíž pomocí lze napodobit ruční rytiny. K tomuto účelu slouží rovněž nerotační hrot. Jelikož při větší hloubce gravírování nebo uřezávání tlustších desek vzniká velké množství třísek a ty mají snahu se napékat na frézu, existují též modifikace těchto opěrek s odsáváním.\n\n"}
{"id": "148030", "url": "https://cs.wikipedia.org/wiki?curid=148030", "title": "Aksu (přítok Balchaše)", "text": "Aksu (přítok Balchaše)\n\nAksu ( , v turkických jazycích znamená \"bílá voda\") je řeka v Almatinské oblasti v Kazachstánu. Je 316 km dlouhá. Povodí má rozlohu 5 040 km².\n\nOdtéká z ledovců hřbetu Džungarský Alatau. Na dolním toku teče přes poušť, nemá žádné přítoky a rozvětvuje se na ramena. Ústí do jezera Balchaš jedním korytem.\n\nZdroj vody je sněhový a ledovcový. Nejvodnější je od května do srpna.\n\nVyužívá se hojně na zavlažování.\n"}
{"id": "148031", "url": "https://cs.wikipedia.org/wiki?curid=148031", "title": "Stanislava Součková", "text": "Stanislava Součková\n\nStanislava Součková (27. listopadu 1923 Velim – 23. července 1997 České Budějovice) byla operní a koncertní pěvkyně, sestra pěvce Jaroslava Součka.\n\nPo ukončení své operní dráhy na přelomu let 1973–1974 byla profesorkou pedagogické fakulty Jihočeské univerzity v Českých Budějovicích.\n\nV období let 1951–1961 působila v pražském hudebním divadle Karlín, v operetě Mam'zelle Nitouche si zazpívala jako Denisa, v té době s velmi populárním Oldřichem Novým (Célestin).\n\nNa jevišti karlínského divadla se setkala také s Karlem Effou, Karlem Fialou, který se později proslavil jako Limonádový Joe, Vlastou Burianem, Milošem Zavřelem, Jaroslavem Šterclem, Františkem Černým, Nelly Gaierovou, Ljubou Hermanovou, Věrkou Macků a Věrou Vlkovou. V té době byl v tomto divadle také režisérem Jiří Frejka, který ji angažoval.\n\nV roce 1961 Stanislava Součková přijala angažmá do opery Jihočeského divadla v Českých Budějovicích, kde do konce své aktivní pěvecké dráhy v roce 1974 vytvořila řadu operních rolí.\n\nOd roku 1960 zde působil také Součkové bratr, barytonista Jaroslav Souček, se kterým si zde zazpívala v operách Rigoletto, Prodaná nevěsta a La traviata.\n\n\n\nK tomuto tématu se vyjádřili mimo jiné také dva hudební odborníci:\n\nProfesor dr. Václav Holzknecht, dnes již nežijící šéf opery ND k tomuto faktu napsal:\n\"„Upřímně řečeno, patřila paní Součková naší první scéně hned od začátku, o tom není u znalých a nezaujatých lidí sporu. Jistě je radostné, že se v pražském Národním divadle objevila v čelných rolích operního repertoáru vícekrát a vždy byla obecenstvem i kritikou radostně vítána. Patřila sem úrovní svého talentu mimořádnou muzikálností, hereckými schopnostmi i milou přirozeností projevu. Umělecký osud paní Součkové se však shodou okolností utvořil jinak…“\"\n\nJiří Černý (hudební kritik), v rozhlase řekl: \"„O osudu Stanislavy Součkové rozhodli neznalí a zaujatí mocipánové. V roce 1949 byl totiž její manžel, operní režisér Jaroslav Ryšavý, coby evangelický farář na tři roky uvězněn. Soužití Součkové s komunistickým režimem nebylo pro dceru kulaka z Velimi ani nijak jednoduché, jejich rodinu vystěhovali v roce 1951, během šesti hodin z hospodářství o čtyřiadvaceti hektarech, ale politický profil Jaroslava Ryšavého zřejmě provždy rozhodl, že jeho žena Stanislava Součková byla pro Národní divadlo doživotním vítaným hostem, nikdy však členem.“\"\n\nV Národním divadle v Praze hostovala Stanislava Součková v následujících představeních:\n\n\n\nVázaná kniha s přebalem seznamuje čtenáře na 180 stranách s osobou Stanislavy Součkové od dětství přes začátky s hudbou, dráhu zpěvačky v Karlínském divadle, neuskutečněné angažmá v Národním divadle, stěhování do Českých Budějovic, kde jako operní pěvkyně účinkuje v Jihočeském divadle a na sklonku života působí jako profesorka zpěvu na Jihočeské univerzitě.\n\n"}
{"id": "148034", "url": "https://cs.wikipedia.org/wiki?curid=148034", "title": "Trosečníci z lodi Jonathan", "text": "Trosečníci z lodi Jonathan\n\nTrosečníci z lodi Jonathan \"(1909, Les naufragés du Jonathan)\" je dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Rukopis vznikl na přelomu let 1897–1898, k tisku knihu však připravil až po otcově smrti jeho syn Michel, kterému se původních šestnáct kapitol „podařilo“ vlastními úpravami zdvojnásobit. Originální Vernův text byl vydán až roku 1987.\n\nPůvodní název Vernovy knihy zněl \"En Magellania (V Magellanii)\", podle toho, že se její příběh odehrává v archipelagu v Magellanově (Magalhãesově) průlivu, který odděluje Ohňovou zemi od nejjižnějšího výběžku jihoamerické pevniny (jde o druhý Vernův román, který se odehrává v této oblasti, prvním byl Maják na konci světa). Podtextem románu je spor mezi pojetím společnosti u představitelů anarchismu, socialismu a komunismu a kniha sama je jakousi netypickou \"„robinzonádou“\". Líčí se v ní totiž osudy velké skupiny (více než tisícovky) vystěhovalců, jejichž loď \"„Jonathan“\" ze San Francisca ztroskotala v průlivu u opuštěného ostrova Hoste. Trosečníci očekávali pomoc od chilského státu, jemuž tato část Magellanie po dohodě s Argentinou v roce 1881, kdy se příběh začíná odehrávat, připadla, ale jeho úřady je namísto toho vyzvaly, aby na ostrově o šířce 50 kilometrů a o délce 100 kilometrů vybudovali svobodnou kolonii (Chile tím chtělo dokázat, že Magellanie je obyvatelná a přilákat tak další kolonisty). Vystěhovalci se pak rozhodli, že ukončí svou cestu do východní Afriky, kde jim portugalské úřady slíbily zaměstnání, a usadí se na ostrově, k čemuž se jim ze ztroskotané lodi podařilo zachránit dostatek prostředků (nástroje, sazenice, semena, domácí zvířata, drůbež, zbraně, náboje, mouku, konzervy, stany a další hospodářské předměty).\n\n„Trosečníkům“ v jejich úsilí pomáhá muž jménem Kaw-Djer, což v řeči místních indiánů znamená „přítel“, „pomocník“ nebo „zachránce“. Kaw-Djer pochází z významného nejmenovaného vládnoucího rodu, ale bída, která jej v rodné zemi obklopovala, jej přivedla k nenávisti ke společenskému řádu. Stal se anarchistou, zřekl se civilizace a žije společně s indiány v souladu s přírodou a podle svého rčení „ani Bůh, ani pán“. Jeho vysoké vzdělání a lékařské vědomosti jsou ovšem pro indiány obrovským přínosem.\n\nPrvním guvernérem kolonie se stane jeden z vystěhovalců, Francouz Ferdinand Beauval, neúspěšný právník, socialista a demagog. Pod jeho vedením jde však všechno od desíti k pěti, lidé trpí zimou a hladem a někteří dokonce zemřou. Kolonie se rozpadá, protože rozbroje mezi osadníky vedou k rozdělení obyvatel a k bojům mezi oběma stranami. Po roce je Beauval svržen skupinkou povstalců a málem zavražděn. Zdá se, že konec kolonie nemůže již nic odvrátit a tak se Kaw-Djer proti svému přesvědčení postaví do jejího čela, protože zjišťuje, že společnost bez pevně stanovených předpisů nemůže fungovat. Po osmi letech vznikne pod jeho vedením civilizovaný státní útvar, který se ubrání i vpádu patagonských indiánů. Kolonie má pravidelné spojení nejen s Punta Arenas, ale i s Valparaísem a Buenos Aires, může se chlubit elektřinou a dokonce i divadlem a přibyli také další obyvatelé (celkem je jich již 5000).\n\nRoku 1893 se ale na ostrově nalezne zlato, což vyvolá obrovskou anarchii a příval dobrodruhů z celého světa, kteří mezi sebou vedou tvrdé boje o claimy. Sníží se výroba a v kolonii nastane opět bída. Nakonec dojde ke krvavému střetnutí mezi zbytkem rozumně uvažujících obyvatel a zlatokopy, ve kterém se Kaw-djerovi podaří zvítězit. Roku 1894 však svobodnou kolonii kvůli zlatu obsadí chilská armáda pod záminkou pomoci proti dobrodruhům. Unavený Kaw-djer abdikuje a odjede do samoty na opuštěný ostrůvek u Hornova mysu. V dopise svému nástupci, mladému muži Dickovi, kterého sám vychoval a kterého miluje jako vlastního syna, zanechává svůj odkaz: \"„Znej jen jediný cíl: spravedlnost! Jen jedinou nenávist: otroctví! Jen jedinou lásku: svobodu!“\".\n\nKnihu \"Trosečníci z lodi Jonathan\" ilustroval George Roux.\n\n"}
{"id": "148038", "url": "https://cs.wikipedia.org/wiki?curid=148038", "title": "Lepsy", "text": "Lepsy\n\nLepsy, Lepsa nebo Sarymsakty ( , , nebo ) je řeka v Almatinské oblasti v Kazachstánu. Je 417 km dlouhá. Povodí má rozlohu 8100 km².\n\nOdtéká z ledovců na severních svazích hřbetu Džungarský Alatau. Protéká suchými rovinami Sedmiříčí a ústí do východní části jezera Balchaš.\n\nZdroj vody je smíšený. Dvakrát za rok stoupá úroveň hladiny, na jaře a v létě. Průměrný roční průtok ve vzdálenosti 12 km od ústí je 21,6 m³/s. Zamrzá v listopadu a rozmrzá v březnu.\n\nVyužívá se na zavlažování.\n"}
{"id": "148042", "url": "https://cs.wikipedia.org/wiki?curid=148042", "title": "Sarymsakty", "text": "Sarymsakty\n\nNázev Sarymsakty může znamenat:\n\n"}
{"id": "148047", "url": "https://cs.wikipedia.org/wiki?curid=148047", "title": "Voďanka", "text": "Voďanka\n\nVoďanka (\"Hydrocharis\") je rod jednoděložných rostlin z čeledi voďankovité (\"Hydrocharitaceae\").\n\nJedná se o vytrvalé vodní rostliny s výběžky. Listy jsou jednoduché, řapíkaté, v růžici na hladině plovoucí nebo řidčeji při vyschnutí rozložené na bahně. Čepele jsou celistvé, celokrajné, okrouhlé až ledvinité nebo srdčité. Květy jsou jednotlivé nebo uspořádané do chudých vrcholíků, jsou jednopohlavné, na bázi květní stopky bývá toulcovitý listen. Okvětí je rozlišeno na kalich a korunu. Kališní lístky jsou 3 v jednom přeslenu, korunní jsou také 3 v 1 přeslenu, většinou bílé, jen někdy narůžovělé, na bázi může být žlutá skvrna. Tyčinek je 12, na bázi jsou nitkami někdy srostlé, v samičích květech je tyčinek méně a jsou jalové. Gyneceum je synkarpní, složené z 6 plodolistů. Semeník je spodní. Plodem je tobolka.\n\nJsou známy asi 3 druhy, nejvíce v Evropě a Asii, ale i jinde, někdy také adventivně.\n\nV ČR i v celé Evropě roste jen 1 druh, voďanka žabí (\"Hydrocharis morsus-ranae\"). Je to vodní rostlina, v ČR je silně ohrožená (C2), roste jen v teplejších oblastech, nejvíce v nížinách v nivách velkých řek, najdeme ji v tůních, v rybnících nebo slepých ramenech.\n\n\n\n\n \n"}
{"id": "148049", "url": "https://cs.wikipedia.org/wiki?curid=148049", "title": "United Nations Guards Contingent in Iraq", "text": "United Nations Guards Contingent in Iraq\n\nUNGCI (United Nations Guards Contingent in Iraq) je název humanitární strážní mise Organizace spojených národů v Iráku, která byla zřízena v roce 1991 na základě memoranda o porozumění mezi OSN a vládou Iráku k ochraně pracovníků humanitárních organizací a vytvoření pocitu bezpečí pro menšiny - Kurdy (na severu země) a šíity (na jihu země). Mise byla zakotvena v rezolucích Rady bezpečnosti OSN č. 706/1991 a 712/1991.\n\nHlavním úkolem mezinárodních vojenských a policejních sil bylo zajišťování bezpečnosti agentur OSN, které rozdělovaly potraviny, zdravotnické potřeby a další humanitární pomoc iráckému lidu. Příslušníci UNGCI působili ve třech severních provinciích (Dohuk, Erbil, Sulejmánie) a na jihu (Basra), styčný tým pracoval v Bagdádu.\n\nNa rozdíl od jiných mírových operací OSN byla UNGCI financována ze zvláštního rozpočtu a byla odlišná i v několika jiných aspektech, její příslušníci například nenosili národní uniformy, ale používali uniformu bezpečnostní služby OSN.\n\nJedním ze států, které se účastnily UNGCI, byla i Česká republika.\n\nMise UNGCI ukončila činnost v roce 2003.\n"}
{"id": "148050", "url": "https://cs.wikipedia.org/wiki?curid=148050", "title": "Jan Filipec", "text": "Jan Filipec\n\nJan Filipec, též \"Jan z Prostějova\" (maďarsky \"Filipecz János de Prosznicz\", asi 1431 Prostějov – 28. června 1509 Uherské Hradiště) byl velkovaradínský biskup jako Jan IV., administrátor olomouckého biskupství a jeden z nejvýznamnějších diplomatů ve službách Matyáše Korvína, který se výrazně podílel na formování Matyášovy zahraniční politiky v osmdesátých letech 15. století.\n\nNarodil se v Prostějově ve skromných poměrech utrakvistické řemeslnické rodiny. Dostalo se mu vzdělání v místní městské škole. Josef Macek se domníval, že studoval i na univerzitě, snad ve Vídni či na některé ze severoitalských univerzit, ovšem tato domněnka není doložená žádnými prameny.\n\nSvoji kariéru patrně započal ve službách moravského zemského hejtmana Jana Tovačovského z Cimburka jako písař. Protože už v této době projevoval nevšední nadání a znalosti, získal jej do svých služeb Matyáš Korvín, který si z nižších vrstev často vybíral schopné služebníky. Aspoň to uvádí autor \"Historie fratrum,\" kroniky raného působení Jednoty bratrské. Z jiných pramenů je známo, že Jan Filipec se dostal do služeb Matyáše Korvína při jeho vpádu na Moravu, podle Bonfiniho to bylo v době, kdy přitáhl k Olomouci, tedy v roce 1468.\n\nMatyáš Korvín se snažil o ovládnutí českých zemí, a proto nezbytně potřeboval získat také místní rodáky do svých služeb. Správcem Moravy se stal jeden z vojenských hejtmanů Matyášova vojska transylvánský vojvoda Mikuláš Csupor, do jehož kanceláře (opět podle Bonfiniho) Jan Filipec vstoupil. V roce 1471 se snad Filipec v Csuporově průvodu účastnil volebního sněmu v Kutné Hoře. Ovšem po magnátském spiknutí, do něhož byl Csupor také zapleten, přešel Filipec přímo do královské kanceláře. Ovšem také v královské kanceláři se účastnil ještě v první půli sedmdesátých let podepisoval listiny jdoucí z královské kanceláře na Moravu, či spíše na Moravě vydávané (Olomouc, Brno).\n\nOd té doby začal také královskou milostí získávat církevní beneficia, jež jej měla vyživovat při jeho práci v kanceláři. Nejprve se stal proboštem metropolitní kapituly sv. Vojtěcha v Ostřihomi (první zmínka pochází z roku 1474), v roce 1475 získal post probošta kolegiátní kapituly Nejsvětější Trojice ve Felhévízu v těsné blízkosti Budína. Jako probošt kapituly ve Felhévízu se zasloužil o její zvelebení a opravu kapitulních budov. Proto byl také Matyášem jmenován biskupem ve Velkém Varadíně, neboť ten byl v roce 1474 vypálen Turky a potřeboval schopného biskupa. Jan Filipec skutečně ve funkci varadínského biskupa opravil jak katedrálu, tak varadínský hrad a rozšířil varadínskou sbírku chorálních knih i osobní Korvínovu knihovnu.\n\nVe službách Matyáše Korvína působil především jako diplomat. Už v roce 1472 se účastnil jednání s Vilémem z Pernštejna v Šoproni. Významnějšího úkolu se zhostil hned v roce svého jmenování varadínským biskupem (1476) vedl společně s vratislavským biskupem Rudolfem z Rüdesheimu pompézní poselstvo, které prošlo celou Itálií a směřovalo do Neapole a které mělo za úkol přivézt Matyášovi novou manželku, dceru neapolského krále Ferdinanda I., Beatrix Aragonskou. Ta přijela do Stoličného Bělehradu 10. prosince 1476 a byla zde korunována. Jan Filipec se zúčastnil jak královniny korunovace, tak oslav královské svatby v Budíně, na níž předsedal sedmému stolu v pořadí.\n\nHned na počátku roku 1477 byl vyslán do Čech, aby se jako královský zástupce (společně s Václavem z Boskovic) zúčastnil zemského sněmu katolické strany svolaného do Českých Budějovic. Hned po návratu z Českých Budějovic byl vyslán na Moravu a od srpna do listopadu se podílel na jednáních mezi Matyášem Korvínem a římským císařem Fridrichem III. v Rakousku. V roce 1478 pak společně s Rudolfem z Rüdesheimu a olomouckým biskupem Tasem z Boskovic jako zástupci Matyáše Korvína vedli mírové rozhovory s vyslanci Vladislava II. Jagellonského. Konečná verze mírové dohody (po neúspěšné brněnské verzi) byla vyhlášena v prosinci 1478 v Olomouci. V červenci 1479 se zde sešli oba panovníci, aby mír potvrdili.\n\nOd té doby se angažoval ve Slezsku, kde působil jako zástupce krále v letech 1479–1480. Mezitím také vyjednával podporu Matyáše na dvorech v Drážďanech, kde Matyášovým jménem jednal se saskými vévody Arnoštem a Albrechtem, v Pasově na Matyášovu stranu získal bavorského vévodu Jiřího Bohatého. Po skončení svého působení ve Slezsku v roce 1480 se stále více zapojoval do dalších mezinárodních jednání svého krále.\n\nV roce 1481 opět působil v Rakousku a německých zemích. Nejprve v květnu ve Vídni podepsal za Matyáše s císařem příměří, poté byl vyslán na říšský sněm do Norimberku, kam ovšem se svým společníkem Václavem z Boskovic nebyl vůbec vpuštěn. V následujícím roce navštívil Řím, kde pravděpodobně zůstal až do roku 1483. Vrátil se zřejmě v druhé půli roku a od roku 1484 aktivně působil opět na Moravě už v roli nového olomouckého administrátora. Také v následujícím roce zůstával ve střední Evropě – v Uhrách, Rakousku a českých zemích. Rok 1486 znamenal další postup v jeho kariéře. Toho roku se stal kancléřem českého království a uherským tajným kancléřem ve službách Matyáše. To znamenalo, že měl ještě větší kontrolu nad kanceláří a stal se jednoznačně zástupcem krále na Moravě. Také proto organizoval setkání obou českých králů v Jihlavě v září roku 1486. Poté opět zůstal na Moravě a podílel se jak na správě biskupství, tak na správě markrabství.\n\nV roce 1487 přišla jeho nejvýznamnější diplomatická mise: do severní Itálie a Francie. Z Vídně, která tehdy byla sídlem Matyáše Korvína, vyjel v únoru a přes Benátky směřoval do Ferrary, kde měl za úkol pozdravit sestru královny Beatrix Eleanor, jež byla manželkou ferrarského vévody Ercola (Hercula) z Este. Pak se vydal do Milána, kde měl za úkol uzavřít \"per procuram\" sňatek Matyášova nemanželského syna Jana Korvína s Biankou Marií, sestrou tehdejšího milánského vévody Giangaleazza II. Sforzy. Dříve než tak mohl učinit, musel však odjet do Francie, kde se měl pokusit především o získání bratra tureckého sultána Bajezida II. Džema, jenž byl ve Francii vězněn. Matyáš jej plánoval využít pro boj proti jeho bratrovi. Filipec byl v této misi neúspěšný, a proto se v listopadu vrátil zpět do Milána, kde se mu sňatek mezi Janem Korvínem a Biankou Marií uzavřít podařilo. Tento sňatek však nikdy naplněn nebyl a Bianka Maria se nakonec provdala za Maxmiliána I.\n\nPo návratu z této cesty se angažoval především v jednáních ve Slezsku, kde byl nucen uklidňovat povstalá knížata, a v Rakousku, kde vyjednával s císařem Fridrichem III. a jeho synem Maxmiliánem I. Podařilo se mu dohodnout pouze dohody o příměří. Hlavním cílem jednání bylo potvrzení nástupnictví Jana Korvína na uherskému trůně, což se ovšem nepodařilo. Když Matyáš 6. dubna 1490 zemřel, Jan Filipec patřil mezi nejvýznamnější členy královské rady, kteří spolu s uherským zemským sněmem rozhodovali o nástupci na uherském královském trůně.\n\nV roce 1490 sehrál rozhodující roli při volbě Vladislava Jagellonského uherským králem. Podle Antonia Bonfiniho podporoval nejprve, jako prý celá královská rada, Jana Korvína, jehož nástupnictví se pokoušel ještě před smrtí Matyáše prosazovat na Moravě a ve Slezsku. Zprávy milánského vyslance Maffea da Treviglio však dokazují, že už od počátku intrikoval a pokoušel se podpořit kandidaturu Vladislava. S Tomášem Bakócem, jenž byl Matyášovým sekretářem, dohodl, že za podporu Vladislava mu postoupí titul kancléře. S podporou Beatrix, jež se vdala za Vladislava, aby si tak udržela vliv (sňatek však nebyl konzumován a byl roku 1500 papežem Alexandrem VI. zrušen), se jagellonské straně podařilo prosadit a Vladislav byl uherským zemským sněmem zvolen za krále.\n\nV Uhrách získával církevní beneficia, neboť takovým způsobem mohl Matyáš Korvín vydržovat nové lidi, kteří přicházeli do jeho služeb a neměli žádné majetkové zázemí. Jelikož měl uherský král patronátní právo nad celou uherskou církví, mohl o arcibiskupských, biskupských, opatských, proboštských i dalších postech rozhodovat sám. Jan Filipec se tedy postupně stal proboštem metropolitní kapituly sv. Vojtěcha v Ostřihomi (1474), proboštem kolegiátní kapituly Nejsv. Trojice ve Felhévízu (1475) a varadínským biskupem (1476). Při vyzdvižení na biskupský post si ponechal kapitulu ve Felhévízu.\n\nKromě varadínského obdržel později i olomoucké biskupství, ovšem nebyl nikdy potvrzen papežem, takže se uvádí jen jako administrátor (i když v dobových pramenech se objevuje i jako \"biskup\"; někdy je označován i jako postulatus). Na biskupský stolec jej prosazoval král Matyáš, přestože na to neměl právo: od roku 1207 měla olomoucká kapitula volit své biskupy sama. Matyáš však kanovníky donutil akceptovat jeho rozhodnutí. Biskupství se Filipec ujal zřejmě někdy na přelomu let 1483–1484 a aktivně vykonával tuto funkci. Účastnil se na biskupském místě moravských zemských sněmů, obhospodařoval majetky biskupství, a dokonce nechal tisknout některé liturgické knihy (Breviarium Olomucense, 1484, Benátky; Agenda Olomucensis, 1486, Brno; Missale Olomucense, 1488, Bamberk). V starší literatuře předpokládaná souvislost olomouckého biskupství za doby Filipce s první brněnskou knihtiskárnou je však prakticky vyloučena. V úřadu administrátora opravil hrady Mírov a Vyškov, vykoupil Mohelnici a zasadil se o rozvoj augustiniánské kanonie Všech svatých na olomouckém Předhradí.\n\nPozice na olomouckém biskupském stolci však nebyla vyjasněná, neboť na určitou dobu ztratil i královu podporu. Proto byl na jeho místo jmenován Jan Vitéz mladší, tehdejší biskup ve Srěmu, který měl zastávat úřad od roku 1487 (byl potvrzen papežem), avšak když Filipec opět získal královskou přízeň, Vitéz rezignoval a byl později přenesen do funkce biskupa veszprémského. Spor o olomoucké biskupství však neustal, neboť ještě roku 1489 byl papežem Inocencem VIII. do úřadu jmenován kuriální biskup a kardinál Ardicino della Porta (1489–1493), přestože kapitula zvolila Bohuslava Hasištejnského z Lobkovic, jehož podporoval i král Vladislav. Podobná situace se opakovala v roce 1493, kdy již nový papež Alexandr VI. postavil do čela olomoucké diecéze svého synovce Juana Borgiu. Nároky Bohuslava Hasištejnského byly opět pominuty. Nakonec se biskupského stolce skutečně ujal Stanislav Turzo (1497–1540), jenž se domluvil s kardinálem Borgiou, zaplatil mu za postoupení biskupství a získal dispenz kvůli nedostatečnosti svého věku (bylo mu 26 let).\nZe svých beneficií pobíral dosti velké částky, neboť varadínská diecéze patřila mezi nejbohatší v Uhrách (kolem 25.000 zlatých ročně) a olomoucká byla ještě bohatší. Také z kapituly ve Felhévízu a ze svých dalších majetků měl dosti velké částky ročně. Podle Bonfiniho to bylo 100.000 uherských zlatých ročně. To byla samozřejmě veliká suma, která ovšem byla využívána jako plat ve službách krále, tedy z těchto příjmů si musel hradit své diplomatické cesty apod. Např. na cestě po Francii prý sdělil benátskému vyslanci, že tento pobyt na francouzské půdě jej přijde na 50 zlatých denně. Podle jedné františkánské kroniky měl před svým odchodem k františkánům movitý majetek v hodnotě 300 000 zlatých. Bratrské dějepisectví (\"Historia fratrum\") dokonce uvádí, že Filipec odvezl z Uher velkou část královského pokladu.\n\nPo korunovaci Vladislava Jagellonského v září 1490 rezignoval na všechny své politické i církevní posty. O to se již pokoušel v roce 1488, ovšem byl přesvědčen Matyášem, aby se dál zapojil do politických jednání. Když vypořádal svůj majetek, vstoupil 10. června 1492 ve Vratislavi do františkánského kláštera. Sympatizantem tohoto řádu, který zřejmě poznal během jeho expanze v Uhrách, byl však již dříve. Například v roce 1491, založil františkánský klášter v Uherském Hradišti.\n\nJako františkán už nepůsobil v žádných světských úřadech. Jen v rámci řádu se několikrát stal definitorem české provincie (1503, 1508). Ovšem i jako diplomat měl nadále obrovskou autoritu, takže jej i Vladislav Jagellonský ještě příležitostně využil jak na českém či moravském zemském sněmu, tak při jednáních s císařem – v roce 1506 se účastnil jednání mezi Vladislavem Jagellonským a Habsburky, které vedlo k uzavření sňatkových dohod mezi oběma rody. Jako zástupce uherského a českého krále s ním jednal v roce 1507 v Kostnici. V roce 1508 se pak postavil striktně proti Jednotě bratrské na svatojakubském sněmu v Praze a svatobartolomějském sněmu v Olomouci. Také v rámci českých zemí udržoval kontakty s dřívějšími politickými partnery – známá je např. korespondence s Vilémem z Pernštejna či Petrem z Rožmberka. Svých cenných kontaktů nejen s Korvínem tak dále vzužíval ve prospěch františkánského řádu. Zasloužil se o stavební a umělecký rozvoj františkánských klášterů a kostelů, např. v Olomouci, další kláštery, jako již v zmíněném Uherském Hradišti nebo slezském Jaworu vlastním přičiněním založil. Moravské a slezské františkánské kláštery byly vybaveny novými iluminovanými liturgickými rukopisy, pro něž zajistil materiál a dohlížel nad jejich písařskou a malířskou tvorbou v klášterech.\n\nZemřel 28. června 1509 na zranění, které si způsobil při sestupování z vozu, když cestoval do Uherského Hradiště, natrhl si prý šourek a zemřel tedy zřejmě na sepsi. Příčinu smrti uvádějí některé prameny, především opět bratrské dějepisectví, ovšem potvrzené i nezávislými vratislavskými anály, jež však Filipcovu smrt zařazují k roku 1510. Bratrské dějepisectví pochopitelně vykládalo tuto příhodu jako zásah boží vůle, neboť Filipec organizoval potírání bratří. Není pochyb, že Filipec byl pohřben ve františkánském areálu v Uherském Hradišti, což dokládá jeho dochovaný náhrobník, poklona zesnulému, již na místě vykonal král Vladislav II., i údaje v pozdějších řádových kronikách. Pro poslední odpočinek Filipce a snad i jeho příbuzných mohla sloužit gotická kaple s kryptou objevená na rajském dvoře kláštera při archeologickém výzkumu v roce 1991.\n\nPatřil ke skupině umírněných katolíků, kteří spíše preferovali tolerantní soužití s kališníky, což mu vyneslo nedůvěru římské kurie. Ideově ovšem vystupoval proti Jednotě bratrské. Náboženská tolerance se projevovala i v jeho osobních vztazích, kdy se vedle mnoha významných soudobých politiků (Vilém z Pernštejna, kališník Ctibor Tovačovský z Cimburka) přátelil i s předním představitelem Jednoty bratrské Janem Klenovským, kterého znal ještě z dětských let z prostějovské městské školy – je to jediný případ, kdy o Filipcovi mluví \"Historia fratrum\" v pozitivním světle. Ve vztahu k ideovým nepřátelům je význačná i jeho aktivita, kterou vyvinul v roce 1480, kdy se osobně zasadil o propuštění radikálních kališníků z vězení na Křivoklátě a Starém Městě pražském, kteří byli zajati po nepokojích, jež způsobilo právě uherské poselstvo (vedené Filipcem) v Praze roku 1478.\n\nJeho rodina byla utrakvistická a on zřejmě konvertoval, když se dostal do Uher. Ke konci svého aktivního politického života buď prošel další konverzí, nebo se rozhodl uchýlit do ústraní, aby si odpočal od namáhavého života politika a diplomata. Ještě v roce 1479 jej označil vratislavský písař a kronikář Peter Eschenloer za \"světského pána\" spíše než kněze. Do františkánského řádu chtěl vstoupit už v roce 1488, ovšem politické události a spor s papežem mu to umožnily až v roce 1492.\n\nZ jeho knihovny se dochovala jen torza. Konvolut dvou lékařských Avicennových tisků z osmdesátých let 15. století, který prokazatelně patřil Janu Filipcovi a do něhož sizaznamenal latinskou báseň vyjadřující znechucení světem (contemptus mundi), zobrazující smrt a červy konzumující lidské tělo. Komentář italského humanisty Filipa Beroaldo (1453–1503) k proslulému antickému románu Lucia Apuleia \"Proměny, čili, Zlatý osel\" tištěnému v Benátkách roku 1501 získal Filipec darem od neznámého humanisty. Bohatě iluminovaný antifonář věnovaný Korvínem ponechal ve Varadíně.\n\nPři svém diplomatickém i církevním působení se setkával s celou řadou osobností. V pozdější době byl některými historiky zaměňován s dalšími třemi muži, kteří působili na dvoře Matyáše Korvína, jako biskupové i jako diplomati. Jsou to:\n\nJako diplomat plnil úkoly svého krále na nejrůznějších místech především střední Evropy, ale zavítal i do Itálie a Francie. Jeho stručný itinerář na vrcholu kariéry je následující (vypsány jsou pouze země, v nichž plnil v daném roce nějaký diplomatický či politický úkol; v Uhrách pobýval prakticky každý rok, proto zde nejsou Uhry zaznamenávány; od roku 1485 byl dvůr Matyáše Korvína také ve Vídni, proto ani pobyt v Rakousku není přirozeně zaznamenáván jako diplomatická cesta – pouze v případě, že se jedná o politická jednání na územích nezabraných uherským králem):\n\n"}
{"id": "148051", "url": "https://cs.wikipedia.org/wiki?curid=148051", "title": "Dolní konzistoř", "text": "Dolní konzistoř\n\nJako dolní konzistoř (či také utrakvistická nebo kališnická konzistoř) je nazýván správní pomocný orgán administrátora utrakvistické církve v době, kdy římská kurie odmítala jmenovat na pražský stolec arcibiskupa i po roce 1561, kdy byl jmenován katolický arcibiskup Antonín Brus z Mohelnice. Protože katolická konzistoř (s administrátory pro katolíky) sídlila na Hradčanech, říkalo se jí horní konzistoř. Kališnická na Starém Městě pražském v Karlově koleji byla označována jako dolní. Dolní konzistoř fungovala od roku 1471 do roku 1621.\n\nPevnou strukturu dolní konzistoř získala v roce 1478, kdy administrátor Václav Koranda ml. určil, že nadále má být členy konzistoře osm kněží a čtyři univerzitní mistři. Tito měli řídit činnost utrakvistických kněží na českém území. Jako prostředníci mezi pražským ústředním orgánem a jednotlivými kněžími sloužily kališnické děkanáty v čele s děkany. Konzistoř, resp. administrátor v jejím čele se snažili většinou neúspěšně zasahovat i do církevní správy na Moravě, kde kněží spíše podléhali své vrchnosti.\n\nMezi hlavní činnosti konzistoře patřilo:\n\nAdministrátory i členy dolní konzistoře od roku 1562 jmenoval král, nedbaje na dosavadní zvykové právo stavů. Teprve Rudolfův majestát (1609) vrátil dolní konzistoř do moci stavů.\n"}
{"id": "148054", "url": "https://cs.wikipedia.org/wiki?curid=148054", "title": "Reference (programování)", "text": "Reference (programování)\n\nReference je v informatice pojem používaný v programování, který označuje odkaz na proměnnou nebo instanci objektu. Reference je abstraktnější variantou ukazatele, která navenek neobsahuje žádnou informaci o uložení objektu v operační paměti.\n\nReference umožňuje v programu nepřímý přístup ke konkrétním datům, jako jsou proměnné nebo záznamy v paměti počítače nebo na jiném paměťovém zařízení (například pevný disk). Reference se odkazují k datům a přístup k těmto datům je pak nazýván dereference. Reference jsou odlišné od dat samotných. Typická reference odkazuje jen na fyzickou adresu, která dává pouze informaci, kde jsou data v paměti nebo na paměťovém zařízení uložena (a nic o jejím obsahu). Z tohoto důvodu se reference často označuje jako ukazatel () nebo adresa. Nicméně v reference může být rovněž uveden offset (rozdíl) mezi datovými adresami a nějaké pevné stanovené (většinou základní) adresy nebo indexu v poli. \n\nPojem reference nesmí být zaměňován s jinými hodnotami (primárními klíči nebo Identifikátory), které sice jednoznačně identifikují datovou položku, ale poskytují k ní přístup pouze v netriviální vyhledávací operaci v některé z tabulek v databázi.\n\nReference jsou široce používány v programování, zejména k efektivnímu přenosu velkého množství dat, nebo pro proměnlivá data jako jsou argumenty procedur, nebo sdílená data. Reference mohou zejména odkazovat na proměnné nebo záznam, který obsahuje odkazy na další data. Tato myšlenka je základem nepřímého adresování a mnoha propojených datových struktur, jako jsou například lineárními seznamy.\n\nReference zvyšují flexibilitu, kde mohou být data uloženy, jak jsou alokovány a jak jsou předávány mezi jednotlivými částmi kódu. Dokud reference odkazují na tyto data, umožňují k nim zároveň také přístup, a data samotná se tak nemusí nikam přesouvat. Reference také umožňují snadnější sdílení mezi rozdílnými částmi kódu.\n\nMechanismus reference (pokud se slyší v implementaci), je ve většině základních moderních programovacích jazyků společná, a dokonce i některé jazyky, které nepodporují přímé použití referencí tak pro ně mají nějaké vnitřní nebo implicitní použití. Například, referenční volání konvence může být prováděno buď explicitně, nebo implicitně použitím referencí.\n\nUkazatele jsou vzhledem k přímému vztahu se základním hardwarem efektivním a jedním z nejmocnějších typů odkazů vůbec. Nicméně, díky tomuto přímému vztahu, ukazatele vyžadují od programátora podrobné pochopení architektury dané paměti, protože ukazatele ukládají adresy místa uložení namísto přímé hodnoty. Tím může nevhodné používání ukazatelů snadno vést k nepředvídatelnému chování samotného programu. Inteligentní ukazatel () je zase neprůhledná datová struktura, které sice funguje jako ukazatel, ale lze k ní přistupovat pouze pomocí jednotlivých metod.\n\nDeskriptor souboru nebo manipulátor souboru (, , nebo ) jsou typy odkazu používané k abstraktnímu obsahu souboru. To obvykle představuje jednak samotný soubor (při žádosti zamknutí souboru), tak i specifické postavení v rámci obsahu souboru (při čtení souboru).\n\nPři distribuovaném výpočtu (rozdělení na více menších, nenáročných úloh) může odkaz obsahovat více než adresu nebo identifikátor, ale může také zahrnovat specifikace síťových protokolů používané k vyhledávání a přístupu k odkazovaným objektům. Způsob, jakým je informace zakódována. Například Web WSDL (popis vzdálené webové služby), může být považována jako forma reference, protože obsahuje kompletní specifikace, jak najít a jak sem připojit na konkrétní webové služby. Reference na pohybující se distribuované objekty (peer-to-peer) je jiný příklad: je to kompletní specifikace, jak vytvořit malý proxy, software, který bude následně zapojen do peer-to-peer interakce, jejímž prostřednictvím lokální počítač může získat přístup k datům, která jsou replikována nebo existuje jen jako message stream.\n\nPříklad volaní pomocí reference v E:\n\nPříklad, který simuluje volaní referencí v jazyce C:\n"}
{"id": "148056", "url": "https://cs.wikipedia.org/wiki?curid=148056", "title": "Lineární seznam", "text": "Lineární seznam\n\nLineární seznam (také lineární spojový seznam) je dynamická datová struktura, vzdáleně podobná poli (umožňuje uchovat velké množství hodnot ale jiným způsobem), obsahující jednu a více datových položek (struktur) stejného typu, které jsou navzájem lineárně provázány vzájemnými odkazy pomocí ukazatelů nebo referencí. Aby byl seznam lineární, nesmí existovat cykly ve vzájemných odkazech.\n\nLineární seznamy mohou existovat \"jednosměrné\" a \"obousměrné\". V jednosměrném seznamu odkazuje každá položka na položku následující a v obousměrném seznamu odkazuje položka na následující i předcházející položky. Zavádí se také ukazatel nebo reference na aktuální (vybraný) prvek seznamu. Na konci (a začátku) seznamu musí být definována zarážka označující konec seznamu. Pokud vytvoříme cyklus tak, že konec seznamu navážeme na jeho počátek, jedná se o kruhový seznam.\n\nPříklad v programovacím jazyce C.\n"}
{"id": "148058", "url": "https://cs.wikipedia.org/wiki?curid=148058", "title": "Lechův kámen", "text": "Lechův kámen\n\nLechův kámen je rulová skalka, která se nachází na kopci zvaném Stará Kouřim, asi 700 m východně od středu města Kouřim v okrese Kolín ve Středočeském kraji.\n\nKámen leží přibližně 1 km od průsečíku 15. poledníku východní délky a 50. rovnoběžky severní šířky, který je označován jako astronomický střed Evropy (od něj se například udává čas východu a západu slunce pro Česko). Od kamene se otevírá působivý pohled na panorama města Kouřimi, kterému dominují věže při chrámu sv. Štěpána.\n\nKámen je asi 3 metry vysoký a po obvodu měří okolo 30 m.\n\nNázev kamene, který nejspíš pochází až z 19. století, je odvozený od mýtického slovanského knížete Lecha, bratra praotce Čecha, který se podle pověsti, uváděné kronikářem Václavem Hájkem z Libočan, v těchto místech usadil se svou družinou a vystavěl zde pevný srub, jejž opevnil trojím valem. Aby jeho bratr věděl, kde se usídlili, aby si v případě napadení mohli být nápomocní, domluvili se, že Lech v místě, kde se usadí, zapálí velký oheň, který budou moci vidět Čech a jeho lidé z hory Říp. A tak Lech učinil a podle kouře, který od ohně stoupal, nazval toto místo Kouřim.\n\nV historických pramenech se však toto místo nazývá pouze Kámen \"Veliký\". Dle starší tradice byl Lechův kámen předkřesťanským obětištěm a místem, v jehož blízkosti měly být ve středověku upalovány osoby podezřelé z čarodějnictví. Pouze několik desítek metrů jihovýchodně od kamene probíhá vnější val rozsáhlého slovanského hradiště Stará Kouřim, na němž se rozkládalo hlavní sídlo mocného kmene Zličanů, které vzniklo v první polovině 9. století.\n\nMísto je opředené mnoha pověstmi. V jedné se praví, že pokud kámen na Štědrý den o půlnoci třikrát obskáčete na jedné noze se zadrženým dechem, kámen se vám otevře a vydá poklady pod ním ukryté.\n\n"}
{"id": "148072", "url": "https://cs.wikipedia.org/wiki?curid=148072", "title": "Tři mušketýři (muzikál)", "text": "Tři mušketýři (muzikál)\n\nTři mušketýři je český muzikál Michala Davida na motivy stejnojmenného románu Alexandra Dumase.\n\nJde o jedno z divácky nejnavštěvovanějších a nejúspěšnějších hudebních představení v Praze. Výpravné komerční představení vytvořené na motivy pocházející z knihy Alexandra Dumase staršího. Michal David zúročil své předcházející zkušenosti z muzikálu Kleopatra. Úspěch u diváků zaznamenaly písně \"Jediná, Láska, Ráda mám a Touha znát\". Choreograf a režisér Libor Vaculík uchopil možnosti divadla Broadway úplně jinak, než jeho předchůdce Renč, a tím představení dostalo zcela jiný rozměr než cokoli, co bylo v tomto divadle uváděno před ním. Společně s kostýmy Romana Šolce se tato velkovýpravná multimediální hudební revue setkala s nebývalým úspěchem na česko-slovenské muzikálové scéně.\n\nZáznam představení byl vydán na DVD, derniéra muzikálu se uskutečnila po dvou sezónách v červnu 2006. Od ledna 2007 se zcela nově obsazené představení uvádí na Slovensku. Petra Janů byla za roli královny Anny Rakouské v nejužší nominaci na cenu Thálie 2004. Petr Kolář byl za roli Athose v širší nominaci na stejné ocenění.\n\nNa podzim roku 2017 je naplánována premiéra pokračování muzikál Tři mušketýři a to muzikál Muž se železnou maskou \n\n\n\nObnovená premiéra muzikálu se uskutečnila 28. 2. 2008 v divadle Hybernia v Praze. Obsazení částečně zůstalo stejné, částečně se změnilo.\n\n\n\n\nRadka Fišarová odehrála 1 představení v roli Mylady, Jaromír Holub odehrál 1 představení jako Aramis a Zbyněk Fric odehrál 1 představení jako Buckingham.\n\n\n\n"}
{"id": "148073", "url": "https://cs.wikipedia.org/wiki?curid=148073", "title": "Řezan pilolistý", "text": "Řezan pilolistý\n\nŘezan pilolistý (\"Stratiotes aloides\"), dříve zvaný řezan aloesovitý, je druh jednoděložné rostliny z čeledi voďankovité (\"Hydrocharitaceae\"). Je to jediný druh rodu řezan (\"Stratiotes\"). Řezan pilolistý je vodní rostlina, rostoucí ve stojatých vodách. Vyskytuje se v Evropě a Asii. V České republice je původní výskyt na jižní Moravě, druhotně se vyskytuje i v Čechách.\n\nV roce 1998 se stal německou Rostlinou roku.\n\nŘezan pilolistý je vytrvalá vodní rostlina, volně plovoucí nebo kořenující ve dně. Je to dvoudomá rostlina s jednopohlavnými květy. Listy jsou jednoduché, přisedlé, v husté růžici, mečovitého tvaru, 30 až 60 cm dlouhé, na okraji ostře pilovité (odtud název řezan). Samčí květy vyrůstají po 3 až 6, jsou dlouze stopkaté a mají 2 až 3 cm v průměru. Samičí květy jsou krátce stopkaté, menší a jednotlivé. Na bázi květních stopek jsou 2 toulcovité listeny. Okvětí je rozlišeno na kalich a korunu. Kališní lístky jsou 3, korunní také 3, korunní lístky jsou bílé, cca 1,5-2,5 cm dlouhé. Tyčinek v samčích květech je 12. Gyneceum v samičích květech je složeno ze 6 plodolistů, je synkarpní, semeník je spodní. Kvete od června do září. Plodem je dvouřadě ostnitá tobolka, uzavřená v toulci tvořeném 2 vytrvalými listeny. Semena jsou hnědá, 4 až 9 mm velká.\n\nŘezan pilolistý je rozšířen v Evropě a Asii. V Evropě v současnosti zasahuje na sever po Britské souostroví, jižní Skandinávii a sz. Rusko, jižní hranice přirozeného areálu vede severním podhůřím Alp, severní Itálií, Rumunskem a v. Bulharskem. Na východ zasahuje areál přes Ukrajinu a evropskou část Ruska po západní a střední Sibiř. Rozsah původního areálu není přesně znám.\n\nZa původní výskyt jsou v rámci České republiky považovány pouze jihomoravské populace, soustředěné téměř výhradně v dolním Podyjí a dolním Pomoraví. Ostatní výskyty jsou druhotné. Řezan byl nezřídka uměle vysazován do okrasných bazénů, zahradních jezírek i do přirozených stojatých vod. V Čechách roste zejména ve východním Polabí a dolním Poorličí, několik lokalit je známo ve středním Polabí a podél Vltavy v okolí Českých Budějovic.\n\nRostl v tůni zvané \"Jezírko\" na louce louce Felčárka u Jedliny (okres Rychnov nad Kněžnou). Tato lokalita byla chráněna výnosem ministerstva školství a národní osvěty v Praze ze dne 31. prosince 1933 číslo 143.547-V o ochraně přírodních památek. Řezan sem byl přenesen z jižní Moravy (už roku 1940 však byl vyhynulý). Velmi bohaté porosty byly v 60. letech 20. století známé z Tůní u Špačků v Českých Budějovicích. Předpokládá se, že sem se rostlina dostala z akvaristických kultur. Na konci 70. let však téměř vyhynula, reintrodukována byla z další jihočeské lokality, z rušeného rybníčku u Ostrolovského Újezda. Ještě v 70. letech byl uváděn porost ve Vrbenské tůni, která se z tohoto důvodu stal přírodní památkou - později zde vyhynul.\n\nŘezan roste ve vodách bohatých na živiny, nejčastěji v mrtvých či odstavených říčních ramenech, řidčeji ve starých pískovnách, lučních tůních, rybnících a podobně. Koření v hlubších jemných usazeninách v hloubce do 120 cm. Dobře snáší kolísání vodní hladiny a snese krátkodobě i úplné opadnutí vody. Je to charakteristický druh svazu \"Hydrocharition\", vzácně se vyskytuje i ve společenstvech svazu \"Nymphaeion albae\".\n\nRostlina má v hlubších vodách přirozený růstový rytmus. Na zimu rostliny klesají ke dnu, na jaře vystupují k hladině a zakořeňují, přes léto kvetou a tvoří výběžky s dceřinými růžicemi.\n\nV minulosti byly popsány i další druhy rodu řezan, které byly později buď přeřazeny do jiných rodů (např. \"Stratiotes alismoides\" L. = \"Ottelia alismoides\" (L.) Pers.) nebo se jedná o synonyma řezanu pilolistého.\nPodle kladogramů molekulárních studií tvoří řezan pilolistý bazální větev čeledi voďankovité.\nSlunná stanoviště, eutrofizované vodní nádrže. Množení semeny, nebo vegetativně. Z adventivních pupenů na krčku a stonku vyrůstají nové výhony, které vytvářejí kořeny, což umožňuje snadné množení dělením trsů.\n\n\n\n \n"}
{"id": "148080", "url": "https://cs.wikipedia.org/wiki?curid=148080", "title": "Akrisios", "text": "Akrisios\n\nAkrisios (řecky Ακρίσιος, latinsky \"Acrisius\") byl v řecké mytologii synem argejského krále Abanta. Byl jeho nástupcem na argejském trůnu.\n\nAkrisios měl bratra Proita a jejich otec jim oběma odkázal své království a přikázal, aby vládli střídavě. Bylo známo, že oba bratři si byli velkými nepřáteli, prý „\"jejich spor začal ještě v lůně\"“. Tam ale neskončil, naopak se ještě prohloubil poté, co Proitos svedl Akrisiovu dceru Danaé a „\"sotva unikl živý\"“. Akrisios se na konci svého období nechtěl vzdát trůnu, takže Proitos musel uprchnout k lykijskému králi Íobatovi a posléze se oženil s jeho dcerou Anteou či \"Stheneboiou\". Pak se vrátil s vojském vybojovat své nástupnictví na otcovském trůnu. Bitva byla krvavá, ale nerozhodná, takže Akrisios a Proitos neochotně přistoupili na rozdělení království. Akrisios zůstal v Argu a Proitos obsadil Tíryns a okolí.\n\nPozději se do Akrisiovy dcery Danaé zamiloval nejvyšší bůh Zeus, ale její otec ji před ním chtěl všemožně ochránit, takže ji věznil v hradních sklepeních. Zeus však překonal všechny překážky a dostal se k ní v podobě zlatého deště. Když Danaé porodila syna Persea, rozhněvaný a pokořený otec nechal vyrobit truhlici, do které uvrhl matku i dítě a vhodil je do moře. Zázrakem se jim nic nestalo, zachránil je živé rybář Diktys, bratr serifského krále Polydekta. Ten jim poskytl útočiště, avšak Danaé nevybíravě nadbíhal, i když ho odmítala. To trvalo až do dospělosti Perseovy, potom se s ním král dostal do sporů, které vyvrcholily tím, že Perseus odešel hledat Gorgonu Medúsu, zabil ji a její hlavu donesl s sebou zpět. Král Polydektés vršil urážku na urážku, takže mu Perseus ukázal hlavu strašné Medúsy a král se proměnil v kámen.\n\nDanaé a Perseus se poté vrátili do rodného Argu, král Akrisios před nimi prchal, ale svému osudu neunikl. Dávná věštba stanovila, že ho zabije vlastní vnuk. Přihodilo se to na sportovních hrách, Perseův disk se vychýlil z dráhy, zasáhl a usmrtil nějakého starce. Byl jím Perseův děd Akrisios.\n\n"}
{"id": "148082", "url": "https://cs.wikipedia.org/wiki?curid=148082", "title": "Karakol", "text": "Karakol\n\nNázev Karakol může znamenat:\n\n\n\n\n"}
{"id": "148087", "url": "https://cs.wikipedia.org/wiki?curid=148087", "title": "Nepůvodní druh", "text": "Nepůvodní druh\n\nNepůvodní druh (introdukovaný druh, zřídka exotický druh) je druh, který díky člověku žije mimo areál svého přirozeného výskytu, kde dříve nežil. Proces zavlečení člověkem se nazývá introdukce (z = úvod, vstup), která může být buď úmyslná nebo neúmyslná. Někdy jsou druhy introdukovány za účelem pěstování.\n\n\nÚspěch introdukce závisí na podobnosti nového stanoviště s původním (především z hlediska klimatického), na schopnosti introdukovaného druhu adaptovat se na novém stanovišti, na odolnosti vůči novým podmínkám, neznámým chorobám a parazitům apod.\n\nNepůvodní druhy mohou působit problémy, když se stanou invazními. To znamená, že se aklimatizují a začnou se šířit i do jiných biotopů, než kam lidé zamýšleli.\n\nPři úspěšné introdukci rostlin mohou nastat dvě situace:\n\n\nVe druhém případě hrozí nebezpečí, že introdukovaný druh se stane invazním druhem, který se bude nekontrolovatelně šířit a škodit svému okolí (absence přirozených nepřátel).\n\nPříkladem jsou některé introdukované druhy, které se šíří v české přírodě. Z dřevin, introdukovaných do ČR, má největší plošné zastoupení trnovník akát (zalesňování holin na vápencích i jinde), dále smrk pichlavý (odolnost v imisních polohách Krušných hor), douglaska tisolistá (vysoká produkce dřeva), borovice černá, vejmutovka, dub červený (vysoká adaptabilita na různá stanoviště).\nZ hlediska introdukce je zajímavý modřín opadavý: na většině našeho území patří k introdukovaným dřevinám.\n\nVelmi známé jsou obrovské problémy, které přinesla introdukce některých savců do nepůvodního přírodního prostředí zejména v Austrálii, kde se ze savců přirozené vyskytují pouze vačnatci. Zdivočelí koně, velbloudi, králíci, psi, myši a další zavlečená zvířata způsobují v Austrálii velké ekonomické a ekologické škody. Australská společnost s tímto problémem bojuje již velmi dlouhou dobu.\n\nS podobnými problémy se ale setkávají i jiné oblasti světa, zpravidla se jedná o ostrovy, kde se přirozeně vyskytují velmi unikátní rostlinná a živočišná společenstva – velmi známý je tento problém na souostroví Galapágy i jinde.\n\n"}
{"id": "148091", "url": "https://cs.wikipedia.org/wiki?curid=148091", "title": "Otomar Krejča", "text": "Otomar Krejča\n\nOtomar Krejča (23. listopadu 1921 Skrýšov u Pelhřimova – 6. listopadu 2009 Praha) byl český divadelní režisér, herec a zakladatel slavného Divadla za branou, manžel herečky Marie Tomášové.\n\nV letech 1946–1951 byl členem Městského divadla na Král.Vinohradech, kam jej přivedl režisér Jiří Frejka. V období 1956–1961 působil jako ředitel činohry Národního divadla. V roce 1965 patřil k zakladatelům Divadla za branou a působil zde jako režisér. Přechodně v roli režiséra působil jako host i v zahraničních divadlech, například ve Vídni, Havaně a Bruselu.\n\nDne 25. února 1948 podepsal výzvu prokomunistické inteligence \"Kupředu, zpátky ni krok\" podporující komunistický převrat. Po invazi vojsk Varšavské smlouvy do Československa v roce 1968 podepsal petici \"2000 slov\". V reakci na to byl v roce 1970 vyloučen z KSČ, Divadlo za branou bylo zrušeno o dva roky později. V Československu mohl zase režírovat až po sametové revoluci v roce 1989. Roku 1998 byl vyznamenán medailí Za zásluhy I. stupně. Dne 24. května 2002 mu Akademie múzických umění v Praze udělila čestný doktorát.\n\n\n\n\n"}
{"id": "148092", "url": "https://cs.wikipedia.org/wiki?curid=148092", "title": "Karakol (meteorit)", "text": "Karakol (meteorit)\n\nKarakol (rusky \"Каракол\") je kamenný meteorit o hmotnosti 2,8 kg. Dopadl 9. května 1840 na území dnešní Východokazašské oblasti v Kazachstánu. Má kónický (homolkovitý) směrovaný tvar.\n"}
{"id": "148093", "url": "https://cs.wikipedia.org/wiki?curid=148093", "title": "Vengerovo", "text": "Vengerovo\n\nVengerovo (rusky \"Венгерово\") je kamenný meteorit o hmotnosti přibližně 10 kg. Dopadl 11. října 1950 na území Novosibirské oblasti v Rusku. Je na něm patrná tenká kůra tavení, která pokrývá meteorit. Vnitřek je popelavě šedý, což je vidět na povrchu lomu.\n"}
{"id": "148096", "url": "https://cs.wikipedia.org/wiki?curid=148096", "title": "Boguslavka", "text": "Boguslavka\n\nBoguslavka ( ) je železný meteorit, který se skládá ze dvou částí o celkové hmotnosti 257 kg. Dopadl 18. října 1916 na území Přímořského kraje v Rusku. Na povrchu jsou výrazné prohlubně tzv. regmaglipty.\n"}
{"id": "148098", "url": "https://cs.wikipedia.org/wiki?curid=148098", "title": "Staroje Boriskino", "text": "Staroje Boriskino\n\nStaroje Boriskino () je kamenný meteorit. Dopadl 20. dubna 1930 na území Orenburské oblasti v Rusku. Na lomu je vidět vnitřní černé zabarvení. Nazván je podle vesnice Staroboriskino.\n\nByl v něm nalezen i vodný křemičitan ze skupiny chloritu, poté byla zjištěna i přítomnost krystalové vody. Později byla krystalová voda nalezena i v meteoritu Orhei a dalších uhlíkatých meteoritech.\n"}
{"id": "148099", "url": "https://cs.wikipedia.org/wiki?curid=148099", "title": "Staroje Pesjanoje", "text": "Staroje Pesjanoje\n\nStaroje Pesjanoje ( ) je kamenný meteorit. Dopadl 2. října 1933 na území Kurganské oblasti v Rusku. Na lomu je vidět vnitřní světlešedé zabarvení.\n"}
{"id": "148102", "url": "https://cs.wikipedia.org/wiki?curid=148102", "title": "Pervomajskij posjolok", "text": "Pervomajskij posjolok\n\nPervomajskij posjolok ( ) je kamenný meteorit, pozůstatek kamenného meteorického deště. Ten dopadl 26. prosince 1933 na území Vladimirské oblasti v Rusku poblíž obce Pervomajskij. Celkem bylo nalezeno 97 úlomků o celkové hmotnosti 49 kg. \n\n"}
{"id": "148105", "url": "https://cs.wikipedia.org/wiki?curid=148105", "title": "Proitos", "text": "Proitos\n\nProitos (latinsky \"Proetus\") byl v řecké mytologii synem argejského krále Abanta.\n\nProitos měl bratra Akrisia a jejich otec jim oběma odkázal své království a přikázal, aby vládli střídavě. Bylo známo, že oba bratři si byli velkými nepřáteli, prý „jejich spor začal ještě v lůně“. Tam ale neskončil, naopak se ještě prohloubil poté, co Proitos svedl Akrisiovu dceru Danaé a „sotva unikl živý“.\n\nKdyž ho Akrisios po otcově smrti vyhnal z Argu, odešel Proitos do nedalekého Tírynthu a pozval si Kyklopy, jednooké obry, aby mu postavili pevný mohutný hrad. Tam potom vládl jako první tírynthský král.\n\nOženil se s dcerou lydského krále Íobata Anteou či \"Stheneboiou\". Byla to nemravná a bezcharakterní žena. Zamilovala se do mladého Bellerofonta, když našel útočiště v Tírynthu. Pokusila se ho svést, on ji odmítl a ona obvinila u svého manžela ze stejného činu. Proitos ho nechtěl trestat, poslal ho ke králi Íobatovi. Ten ho rovněž nepotrestal, ale uložil mu těžký úkol: zabít obludu Chiméru. Jenže Bellerofón úkol s pomocí svého koně Pégasa splnil a vrátil se do Tírynthu. Když Antea nepřestávala s intrikami, navrhl jí společný útěk a cestou ji shodil do moře, kde utonula.\n\nProitos a Antea měli dcery Lýsippu, Ífinu a Ífianassu. Všechny byly krásné, ale také bezbožné. Nechovaly v úctě boha Dionýsa a ten na ně za trest seslal šílenství. Z něj je vyléčil messénský věštec Melampús, který se poté s jednou z dcer oženil. Druhou si vzal jeho bratr Biás. Mezi ně dva potom rozdělil Proitos své království tak, že Melampús dostal dvě třetiny a Biás jednu.\n\nDalší osudy Proitovy jsou vyprávěny různě. Jedna verze praví, že za nepřátelství k Akrisiovi ho zahubil jeho vnuk Perseus, který mu nabídl pohled na hlavu strašné Medúsy a Proitos se proměnil v kámen.\n\nJeho hrad v Tírynthu přetrval však věky. Byl považován za div světa. Jeho sedmnáctimetrové hradby z ohromných kvádrů přetrvaly věky a je to ještě stále nejsilnějsi opevněný hrad na světě.\n\n"}
{"id": "148106", "url": "https://cs.wikipedia.org/wiki?curid=148106", "title": "Noční hlídka (Sergej Lukjaněnko)", "text": "Noční hlídka (Sergej Lukjaněnko)\n\nNoční hlídka () je román žánru fantasy od ruského spisovatele Sergeje Lukjaněnka. Je první částí \"série Hlídky\" a volným pokračováním jsou knihy \"Denní hlídka\", \"Šerá hlídka\", \"Poslední hlídka\", \"Nová hlídka a Šestá hlídka\". S \"Hlídkami\" souvisí i kniha \"Temná hlídka\" od Vladimira Vasiljeva. Na motivy knihy byl v roce 2004 natočen film, který zaznamenal rekordní návštěvnost.\n\nHlavní myšlenka díla stojí na systému rozdělení na dvě kasty, na lidi a Jiné. Jiní mají vyšší moc a jsou schopni vcházet do \"šera\". Jakéhosi polosvěta kde jinak plyne čas, jinak vypadá svět, jinak vypadají Jiní i lidé. Jiní se však dělí ještě dál na Světlé a Temné podle svého rozpoložení před iniciováním, podle toho zda jsou Světlí či Temní se chovají. Iniciace je jakýsi druh přeměny v Jiného. Světlí čerpají energii z radosti lidí, černí z jejich bolesti. Aby se Temní a Světlí nevyvraždili, uzavřeli takzvanou Velkou dohodu, na jejíž dodržování mimo jiných dohlíží Inkvizice. Podle dohody je v čase temných, v noci, ve službě Noční hlídka, kterou vedou Světlí. A naopak ve dne je ve službě temná Denní hlídka. Obě se snaží udržovat rovnováhu. Za každý přestupek jedné strany může druhá udělat přestupek stejné váhy.\n\nPříběh se odehrává v moderní Moskvě, v ruchu velkoměsta se hlavní postava Jiný, Světlý Anton Goroděckij pokouší zabránit Temným v porušování Velké dohody. Tím se otevírá příběh souboje dobra a zla, Světlí a Temní se totiž snaží naklonit misky vah na svou stranu. Kniha se skládá ze tří příběhů (Náš osud, Našinec mezi našinci a Výhradně pro našince), které na sebe navazují. Goroděckij, který se nedávno dostal z analytického oddělení mezi operativce, na své první akci v terénu narazil na párek upírů, kteří se chystali vysát mladého chlapce Jegora. Problém je, že neměli povolení lovit, Antonovým zásahem se ale začíná celé klubko událostí.\n\nHlavními postavami celého souboje jsou dva velcí mágové velitelé obou hlídek Geser (Světlí) a Zavulon (Temní). Mimo jiné se však v knize seznamujeme s Antonovým přítelem, mladým upírem Kosťou – Konstantinem Šauškinem a Světlanou, z níž se díky přepsání Knihy osudu za souboje Temných a Světlých stává silná čarodějka. \n\n\n"}
{"id": "148108", "url": "https://cs.wikipedia.org/wiki?curid=148108", "title": "Abás", "text": "Abás\n\nAbás (řecky Ἄβας, latinsky \"Abas\") byl v řecké mytologii synem argejského krále Lynkea a jeho manželky Hyperméstry. Byl argejským králem. \n\nByl proslulým válečníkem a říkalo se, že pouhý pohled na jeho válečný štít obrátí nepřátele na útěk. Jeho manželkou byla Aglaia a porodila mu dva syny – Akrisia a Proita a jim oběma odkázal své království a přikázal, aby vládli střídavě. Bylo známo, že oba bratři si byli velkými nepřáteli, prý „jejich spor začal ještě v lůně“. Tam ale neskončil, naopak se ještě prohloubil poté, co Proitos svedl Akrisiovu dceru Danaé a „sotva unikl živý“. Akrisios se na konci svého období nechtěl vzdát trůnu, takže Proitos musel uprchnout k lykijskému králi Íobatovi a posléze se oženil s jeho dcerou Anteou či \"Stheneboiou\". Pak se vrátil s vojskem vybojovat své nástupnictví na otcovském trůnu. Bitva byla krvavá, ale nerozhodná, takže Akrisios a Proitos neochotně přistoupili na rozdělení království. Akrisios zůstal v Argu a Proitos obsadil Tíryns a okolí. \n\nTolik Abantovi synové. Později se Akrisiova dcera Danaé stala milenkou nejvyššího boha Dia a porodila budoucího hrdinu Persea. Když dospěl, zabil strašnou Gorgonu Medúsu a oženil se s krásnou princeznou Andromedou. Když se vrátil do rodného Argu, zúčastnil se sportovních her, jeho disk vyletěl z dráhy a zabil děda Akrisia. Přesně tak, jak bylo předpovězeno dávnou věštbou. \n"}
{"id": "148111", "url": "https://cs.wikipedia.org/wiki?curid=148111", "title": "Polydektés", "text": "Polydektés\n\nPolydektés (latinsky \"Polydectes\") byl v řecké mytologii králem na ostrově Serifos. Hrál neslavnou roli v příběhu hrdiny Persea. \n\nKdyž krásnou Danaé, dceru argejského krále Akrisia, svedl v podobě zlatého deště nejvyšší bůh Zeus, a to přes všechna ochranná opatření, a ona porodila syna Persea, její otec je oba nechal uvrhnout do truhlice a tu hodit do moře. Hlavním důvodem této krutosti bylo, že věštba předpovídala králi smrt z rukou vlastního vnuka. Bylo štěstí, že je ještě živé zachránil rybář Diktys, bratr serifského krále Polydekta. \n\nKrál je přijal vlídně a pohostinně, přijal Danaé – milenku Dia – i jejího syna a dal jim veškerou péči a Perseovi výchovu a vzdělání. Nadbíhal Danaé, usiloval o manželství, ale ona ho opakovaně odmítala. Pokoušel se jí svést násilím, ale Perseus ji ubránil. \n\nAby dostal Persea pryč, začal král zpochybňovat jeho božský původ, žádal důkazy a navrhl těžký, přímo nadlidský úkol: zabít Gorgonu Medúsu a jako důkaz přinést její hlavu. Perseus úkol přijal, vydal se na dlouhou cestu, našel Medúsu a s pomocí bohů i zázračných předmětů se mu podařilo useknout jí hlavu. S tou se vrátil na Serifos. Našel matku, ukrytou před útoky Polydekta v Diově chrámu, hlídanou ozbrojenci, aby nemohla uprchnout. Krále našel při bujném hodování, klidného v přesvědčení, že Perseus už není naživu. Překvapeně na něj hleděl, ale provokoval dál, že Perseus je lhář a s Medúsou se neutkal. Ať mu ukáže hlavu – a stalo se, Polydektés i jeho kumpáni se v ten okamžik proměnili v kámen. \n\nPerseus osvobodil matku, vládu nad Serifem předal královu bratru Diktyovi a vrátil se do rodného Argu. \n\n"}
{"id": "148112", "url": "https://cs.wikipedia.org/wiki?curid=148112", "title": "Diktys (mytologie)", "text": "Diktys (mytologie)\n\nDiktys (latinsky \"Dictys\") byl v řecké mytologii bratr serifského krále Polydekta, po němž se sám stal králem. \n\nByl vášnivým rybářem a tak jednoho dne vylovil z moře velkou truhlici a v ní nalezl polomrtvou ženu a nemluvně. Byla to Danaé, dcera argejského krále Akrisia a její synáček Perseus. Král je zavrhl, protože Danaé byla svedena nejvyšším bohem Diem a porodila mu dítě jako jeho milenka. \n\nDanaé i dítě získali útočiště na Serifu, přesto tam však nebyli v bezpečí. Pobývali tam léta, Danaé se ocitla v nebezpečí, Perseus odešel do světa splnit těžký úkol a když se vrátil s hlavou Medúsy, ukázal ji králi Polydektovi a jeho opilým kumpánům a všichni zkameněli. \n\nPerseus poté předal vládu nad ostrovem královu bratru Diktyovi a se svou matkou se vrátili zpět na rodný Argos, kde se stal Perseus také králem. \n\n"}
{"id": "148114", "url": "https://cs.wikipedia.org/wiki?curid=148114", "title": "Nástěnka", "text": "Nástěnka\n\nNástěnka je informační deska obvykle pověšená na zdi, sloužící účelům zveřejňování informací, propagace, vyvěšování vzkazů (např. studentská kolej) nebo propagandy. \n\nNástěnka je vyrobena nejčastěji z měkkého materiálu, například z hobry, korku či polystyrenu, aby do ní šly snadno zapichovat špendlíky nebo připínáčky. Ty slouží k uchycení různých výstřižků a plakátů, které jsou ideovým obsahem nástěnky.\n\nV dobách komunistického Československa byly nástěnky nedílnou součástí každodenního života, převážně na pracovištích. Nástěnka byla skoro na každé chodbě, v každé dílně či kanceláři. Ve středně velkém podniku bylo zaměstnáno několik nástěnkářů. Ve větších firmách to byla celá oddělení se svým vedoucím.\n\nIdeovou náplní nástěnek byla aktuální výročí (Svátek práce, Mezinárodní den žen) a shora určená hesla (viz Zápisník agitátora 1985). Pro nástěnkáře vycházely i speciální časopisy (Názorná agitace, Slovo agitátora).\n\nO ty nejmenší nástěnky na pracovištích se starali nástěnkoví důvěrníci. Hesla byla sestavována z jednotlivých papírových písmen, nejčastěji rudé barvy a přišpendlena na hobru potaženou krepovým papírem. Písmena byla doplněna výstřižky z časopisů a také centrálně distribuovanými plakáty. Výstřižky měli nástěnkáři ve svém archívu (šuplíku). V podnicích byly vyhodnocovány a odměňovány soutěže o nejlepší nástěnky.\n\nDá se říci, že nástěnky byly značně zprofanované a lidé kolem nich chodili, aniž by je četli.\n\nVenkovní nástěnky se používají obvykle ve formě prosklených vývěsních skříní, které bývají umístěny buď na venkovní stěně budovy nebo na samostatných stojanech. Ty jsou často využívány obecními úřady, místními úřady, politickými stranami, zájmovými organizacemi (sportovními, turistickými, skautskými apod., ekologickými), ale často i podnikateli, kteří nástěnky využívají buď k přímé reklamě nebo k poskytování informací turistům a návštěvníkům. \n\nNěkteré nástěnky tohoto typu mohou sloužit také jako oficiální úřední desky, používané ke zveřejňování informací ze strany některého úřadu. \n\nJako nástěnky se obvykle označují jen skříňky s obměňovaným obsahem. Trvalé informační tabule (například zastavení naučných stezek nebo reklamní vývěsní štíty) ani celoplošné reklamní panely nebo plochy pro výlep plakátů se tak nenazývají. \n"}
{"id": "148115", "url": "https://cs.wikipedia.org/wiki?curid=148115", "title": "Hlásková spodoba", "text": "Hlásková spodoba\n\nVýrazem asimilace (česky též spodoba) se v jazykovědě označují hláskové změny, které vznikají většinou kvůli zjednodušení výslovnosti. Jedná se o přizpůsobení jedné hlásky jiné hlásce, většinou sousední. Přizpůsobená (asimilovaná) hláska může měnit své různé vlastnosti (znělost, palatálnost, místo tvoření v mluvidlech, tón hlásky apod.)\n\nAsimilaci je možné popsat ze synchronního nebo diachronního hlediska. Synchronní asimilace je běžný jev, který nastává v daném jazyce v dané době, diachronní asimilace je už „hotová“ asimilace vzniklá historickým vývojem; např. italské \"dottore\" vzniklo z latinského \"doctor\"(\"em\") (\"ct\" se asimilovalo na \"tt\").\n\nAsimilace se dá popsat z několika různých hledisek:\n\n\n\nV ojedinělých případech může nastávat u téhož typu slov obojí asimilace. Např. v češtině se souhlásková skupina \"sh\" vyslovuje v Čechách s asimilací progresivní (\"shoda\" se vyslovuje \"schoda\" [sxoda]), na Moravě s asimilací regresivní (\"shoda\" se vyslovuje \"zhoda\" [zhoda]).\n\n\n\n\nNěkteré vlastnosti hlásek, které podléhají částečné asimilaci:\n\n\n"}
{"id": "148116", "url": "https://cs.wikipedia.org/wiki?curid=148116", "title": "Knínice", "text": "Knínice\n\nNázev Knínice má více sídel:\n\nNázev Knínice je obsažen v názvech:\n"}
{"id": "148118", "url": "https://cs.wikipedia.org/wiki?curid=148118", "title": "Kuragaty", "text": "Kuragaty\n\nKuragaty nebo Kuragata ( nebo ) je řeka ve Žambylské oblasti v Kazachstánu. Je 184 km dlouhá. Povodí má rozlohu 8760 km² včetně bezodtokých částí.\n\nPramení na severních svazích Kyrgyzského hřbetu. Poté protéká východním okrajem pouště Mujunkum, kde ztrácí převážnou část své vody. Ústí zleva do řeky Ču.\n\nPrůměrný roční průtok ve vzdálenosti 78 km od ústí je 2,36 m³/s.\n\nVyužívá se na zavlažování.\n"}
{"id": "148122", "url": "https://cs.wikipedia.org/wiki?curid=148122", "title": "Dolní Poříčí", "text": "Dolní Poříčí\n\nNázev Dolní Poříčí mají dvě sídla:\n"}
{"id": "148127", "url": "https://cs.wikipedia.org/wiki?curid=148127", "title": "Koksu", "text": "Koksu\n\nKoksu (rusky \"Коксу\") je řeka ve Východokazašské oblasti v Kazachstánu. Je 205 km dlouhá. Povodí má rozlohu 4 670 km².\n\nPramení na jihozápadních svazích Džungarského Alatau. Od pramene k ústí řeky Kazan se nazývá Karaaryk. Je levým přítokem řeky Karatal (povodí jezera Balchaš).\n\nPrůměrný roční průtok ve vzdálenosti 46 km od ústí je 57 m³/s.\n\nV údolí řeky je rozvinutý chov ondater.\n"}
{"id": "148133", "url": "https://cs.wikipedia.org/wiki?curid=148133", "title": "Karasu", "text": "Karasu\n\nKarasu je pojmenování několika řek a míst v Turecku a ve Střední Asii. V turkických jazycích znamená \"černá voda\" nebo \"černá řeka\".\n\n\n\n\n"}
{"id": "148134", "url": "https://cs.wikipedia.org/wiki?curid=148134", "title": "Karasu (zdrojnice Eufratu)", "text": "Karasu (zdrojnice Eufratu)\n\nKarasu nebo Západní Eufrat () je řeka ve východním Turecku (provincie Erzincan a Erzurum). Je 470 km dlouhá. Povodí má rozlohu 22 000 km².\n\nProtéká převážně hlubokými soutěskami. Dolina se rozšiřuje jen u měst Erzurum a Erzincan. Je severní zdrojnicí řeky Eufrat.\n\nNejvyšší vodnost je na jaře a nejmenší v létě.\n\nVyužívá se na splavování dřeva.\n"}
{"id": "148135", "url": "https://cs.wikipedia.org/wiki?curid=148135", "title": "Marcus Fabius Quintilianus", "text": "Marcus Fabius Quintilianus\n\nMarcus Fabius Quintilianus (35 Calagurris; Španělsko – 96 Řím, častěji udáváno před rokem 100) byl římský řečník a učitel rétoriky.\nO jeho životě se ví velmi málo jistých dat. Jisté je prakticky pouze to, že se narodil v dnešním Španělsku. Odtamtud se poměrně brzy dostal do Říma a tam se proslavil.\nMarcus Fabius Quintilianus ve svém díle definoval ideál řečníka, řečník by měl podle něj dobře znát teorie, měl by absolvovat cvičení a mít praxi v řečnění. Velký důraz kladl na morálku, domníval se, že rétor by měl být čestný a důstojný člověk a že nesmí nabádat lid ke špatným věcem a činům. Quintilianus přikládal rétorice velkou důležitost a byl přesvědčen, že v budoucnosti bude mít mnohem větší význam. Z tohoto důvodu prosazoval výchovu k jazykové kultuře.\n\nV mládí studoval v Římě řečnictví a kolem roku 60 se vrátil do Hispanie (dnešní Španělsko), kde působil jako řečník a učitel.\nV roce 68 byl povolán do Říma, kde působil jako soudní obhájce a učitel rétoriky. Brzy si zde získal takové jméno, že ho císař Vespasian jmenoval státním učitelem výmluvnosti, kde působil 20 let. Do jeho školy chodilo mnoho studentů, mezi nimi i Plinius mladší. Po 20 letech strávených vyučováním rétoriky se uchýlil do soukromí a sepsal obšírné dílo o výchově řečníka (Institutio oratoria). Poté byl opět povolán a to k výchově vnuků sestry císaře Domitiana, synů Flavia a Clementa, kteří byli ustanoveni jako dědici trůnu.\n\nPodle jeho přednášek byly vydány dvě knihy o umění řečnickém (Artis rhetoricae libri II) a ze zápisů jeho žáků je nejslavnější dílo \"Dialogus de oratoribus\", jež se nyní vydává pod jménem historika Tacita.\n\n"}
{"id": "148139", "url": "https://cs.wikipedia.org/wiki?curid=148139", "title": "Filosofická povídka", "text": "Filosofická povídka\n\nFilosofická povídka je literární žánr příbuzný filosofickému románu. Jeho zakladatelem a nejvýznačnějším autorem je francouzský filosof Voltaire, jehož povídky byly většinou kritického až satirického zaměření. Žánr byl založen Voltairovou povídkou Candide z roku 1759, která také zůstává nejvýznačnějším příkladem tohoto žánru. Za další významnou filosofickou povídku je považován Saint-Exupéryho Malý princ.\n\nNejdůležitějším znakem filosofické povídky je, že prezentuje či vysvětluje filosofické názory jejího autora. Často má kritické zaměření vůči myšlenkám autorova oponenta. Filosofická myšlenka je většinou prezentována jako úvaha (monolog) jedné z postav či součást dialogu více postav. Někdy je také podána jako praktický příklad filosofického názoru. Filosofické názory jsou většinou z oblasti etiky. \n\nFilosofická povídka se může prolínat s více žánry, k nejčastějším patří science fiction, utopie nebo antiutopie. Jedná se o velmi častý žánr, protože ve většině literárních děl se projevují filosofické názory autora a řada autorů také píše záměrně literární díla, v nichž své názory prezentuje.\n"}
{"id": "148142", "url": "https://cs.wikipedia.org/wiki?curid=148142", "title": "Kyzylsu", "text": "Kyzylsu\n\nKyzylsu je pojmenování několika řek a míst v Turecku a ve Střední Asii. V turkických jazycích znamená \"červená voda\" nebo \"červená řeka\".\n\n\n"}
{"id": "148145", "url": "https://cs.wikipedia.org/wiki?curid=148145", "title": "Anno Hegirae", "text": "Anno Hegirae\n\nAnno Hegirae (obvykle zkracováno na A. H. nebo AH) v překladu \"léta hidžry\" označuje islámský letopočet, který se počítá od hidžry roku 622 n. l. \n\n\n"}
{"id": "148153", "url": "https://cs.wikipedia.org/wiki?curid=148153", "title": "Šagan", "text": "Šagan\n\nŠagan nebo Čagan (rusky \"Шаган\" nebo \"Чаган\") je řeka ve Východokazašské oblasti v Kazachstánu. Je levým přítokem Irtyše. Je 295 km dlouhá. Povodí má rozlohu 25 400 km².\n\nTeče přes Kazašskou pahorkatinu. Zprava má přítok Aščisu.\n\nZdroj vody je převážně sněhový. Průměrný průtok vody je 1,02 m³/s. Na horním toku teče jen při vysokých stavech vody (květen a červen). Na dolním toku také vysychá a rozděluje se oddělená jezera. Zamrzá v listopadu a rozmrzá na začátku dubna.\n\nVyužívá se na zavlažování. Leží na ní město Ajaguz.\n"}
{"id": "148154", "url": "https://cs.wikipedia.org/wiki?curid=148154", "title": "Čagan", "text": "Čagan\n\nNázev Čagan může znamenat:\n\n\n"}
{"id": "148155", "url": "https://cs.wikipedia.org/wiki?curid=148155", "title": "Kaviár", "text": "Kaviár\n\nKaviár (pers. \"kavijar\" od \"kava\", vejce) jsou rybí jikry a v mnoha zemích je považovaný za pochoutku. Kromě nejcennějšího, tzv. pravého kaviáru nebo černého kaviáru, vyráběného z jeseterovitých ryb, nejlépe z tzv. vyzy velké, existují i rozličné náhražky vyráběné z ostatních druhů ryb. Nejkvalitnější nepravý kaviár, tzv. červený kaviár, je z lososovitých ryb. Cena kaviáru záleží na druhu ryby a na množství použité soli a konzervačních látek. Čím méně těchto látek obsahuje, tím je jeho vysoká cena ještě vyšší a doba trvanlivosti kratší.\n\nNejvětším zdrojem pravého černého kaviáru je Kaspické moře (více než 90% celosvětové produkce), dále také Černé moře, dolní tok Dunaje a povodí řeky Amur. Hlavními exportéry pravého kaviáru jsou Rusko, Ázerbájdžán, Kazachstán, Turkmenistán a Írán. \n\nJako pravý, černý kaviár se označuje ten, který je z jeseterovitých ryb. Jejich jikry jsou drobné a mají šedočernou až černou barvu. Nejdražší, nejchutnější a největší pravý kaviár pochází z vyzy velké. Může za to velký úbytek jeseterovitých ryb v důsledku velkého výlovu v poslední době. Pravý kaviár je v dnešní době stále vzácnější. Za kvalitní kaviár se považuje ten s velkými zrny, pevný, pružný, světlý a bez zápachu. Původní barva pravého kaviáru je bílá, postupně šedne a černá. Čím je tmavší, slanější a kašovitější, tím je starší a méně kvalitní.\n\nJako nepravý kaviár jsou označovány všechny druhy, které nejsou vyrobené z jiker jeseterovitých ryb. Jedná se o jikry candáta, lososa, kapra, lipana, tuňáka a dalších mořských i sladkovodních ryb. Z málo vyvinutých jiker a těch, které během solení a úpravy popraskaly, se vyrábí méně kvalitní lisovaný kaviár. Nejlepší červený kaviár je světle oranžové barvy, kypře zrnitý a téměř nebo zcela neslaný. Jasně červeného kaviáru si cení labužníci méně. Nepravý kaviár můžeme nahradit alternativním receptem, tzv. lilkovým kaviárem (recept níže).\nV lepších podnicích se kaviár podává na stůl v dóze nebo stříbrné kaviárové míse, z níž si každý ze stolovníků odebere přiměřené množství na talíř. Lžičkou si ho pak nandá na tmavý chléb, toast nebo po ruském způsobu na tzv. bliny, lívanečky z řídkého vykynutého těsta, které se ještě horké mažou máslem, obkládají kaviárem (nejlépe červeným) a pokapávají smetanou či šlehačkou. V českých podmínkách se kaviár častěji ochucuje citronovou šťávou.\n\n\" , ukrajinsky\" \", \" je náhražka kaviáru a klasický recept ve státech bývalého Sovětského svazu.\n\n\" Suroviny:\" 3 lilky nebo cukety, 1 cibule, pažitka, olej, rajský protlak, česnek, pepř nebo pálivá paprika, sůl\n\n\"Postup:\" Lilky omyjeme, odkrojíme konce a pečeme v troubě asi půl hodiny. Necháme vychladnout, rozřízneme je podél, dužinu vydlabeme lžící a nadrobno posekáme. Pokrájenou cibulku necháme na oleji zesklovatět, přidáme rajský protlak, lilek a dusíme 15 minut. Pak přidáme utřený česnek se solí, 1 až 2 lžíce vinného octa, pepř a papriku. Podáváme studené. Místo lilků můžeme použít patizony nebo tykev chřestovou, které dusíme nakrájené na kousky. \n\n\n"}
{"id": "148157", "url": "https://cs.wikipedia.org/wiki?curid=148157", "title": "Vladimír Renčín", "text": "Vladimír Renčín\n\nVladimír Renčín (6. prosince 1941 Pečky – 4. října 2017) byl český kreslíř, ilustrátor, karikaturista, autor svérázného humoru, neopakovatelné kresby a jedinečných postaviček (Dlabáček, Rambousek, Marie…).\n\nPo skončení základní školní docházky studoval ekonomii na střední ekonomické škole. Po jejím absolvování pracoval postupně (jako učedník, redaktor, fotograf apod.) v několika podnicích:\n\nOd roku 1947 žil v Hradci Králové; od roku 2006 byl obyvatelem Hoděšovic v Pardubickém kraji. Kreslení „na plný úvazek“ se věnoval od roku 1965. Zemřel po delší nemoci 4. října 2017.\n\nV roce 1974 jej vyšetřovala Státní bezpečnost, kvůli čemuž nemohl několik let publikovat.\n\nV Dikobrazu nebyl uveřejněn vtip Vladimíra Renčína od č. 31/1974 (30. července) do dvojčísla 33/34 (20. srpna 1975) a krátce nato od č. 48/1975 (4. prosince) do č. 9/1977 (2. března) (Zdroj: Výtisky Dikobrazů). Obdobně v Mladém světě nebyl uveřejněn žádný vtip od čísla 42/1973 (10. října) do čísla 32/1977 (2. srpna) (Zdroj: Výtisky Mladých světů).\n\n\n\nPoznámka: V čitateli je počet vtipů v deníku, ve jmenovateli v sobotním Magazínu.\n\n\nPoznámka: Soubory Výstava do kapsy /1 a /2 obsahují pravděpodobně kresby jiných autorů. Po ověření budou vyřazeny.\n\n\n\n\n"}
{"id": "148166", "url": "https://cs.wikipedia.org/wiki?curid=148166", "title": "Ján Golian", "text": "Ján Golian\n\nGenerál Ján Golian, krycím jménem Ley, Gama (26. ledna 1906, Dombóvár, Maďarsko – 1945, Flossenbürg, Německo) byl slovenský brigádní generál, organizátor a představitel Slovenského národního povstání.\n\nV letech 1927 – 1939 byl důstojníkem Československé armády, 1939 – 1943 pracovníkem Velitelství 1. divizní oblasti v Trenčíně, 1943 náčelníkem štábu Rychlé divize. V Trenčíně se zapojil do ilegální odbojové práce, pomáhal při ilegálních přechodech bývalých příslušníků Československé armády do zahraničí. V lednu 1944 byl jmenován do funkce náčelníka štábu Velitelství pozemního vojska v Banské Bystrici, kde okolo sebe soustředil vlivnou skupinu antifašisticky orientovaných důstojníků udržujících styk s emigrantskou československou vládou v Londýně. V hektickém období před začátkem SNP se mu 8. srpna 1944 po desetiletém bezdětném manželství narodil syn Ivan.\n\nNa požádání vojenské odbojové skupiny vypracoval plán ozbrojeného vystoupení slovenské armády, který byl začátkem roku 1944 zaslán do Londýna. Dne 23. března 1944 byl Golian londýnským Ministerstvem národní obrany a E. Benešem dočasně pověřen vedením antifašistických vojenských akcí na Slovensku. Po mnoha přípravných jednáních (často v jeho bytě) a i po dohodě s ilegálním vedením KSS ho stejným úkolem pověřilo 27. dubna 1944 i vedení ilegální SNR. Přijal politický program SNR (takzvanou Vánoční dohodu) i podmínku výluční spolupráce se SNR. 30. dubna 1944 byl po poradě představitelů SNR jmenován velitelem Vojenského ústředí SNR. Nadále však udržoval styk i s domácím nevojenským odbojem, prakticky nerozhodně balancoval mezi SNR a skupinou Vavro Šrobára. Ve vojenských přípravách SNP podléhal vlivu koncepce londýnského Ministerstva národní obrany. Funkcí v protifašistickém hnutí ho 14. května 1944 pověřil i Edvard Beneš. Tím se fakticky dostal do podřízené pozice SNR a československé vlády v Londýně. Se štábem Vojenského ústředí vypracoval podle pokynů SNR základní dokument vojenských příprav SNP (takzvaný Vojenský plán SNP). Podle svých možností vyplývajících z funkce v Slovenské armádě zabezpečil kádrové a materiální podmínky pro přípravu povstání a boj. V červenci 1944 se účastnil ilegální porady politických činitelů a vojenského velení u Čremošného. 25. srpna 1944 vydal zvláštní tajnou instrukci velitelům posádek připravit do 26. srpna 1944 povstání ve formě příprav na vojenské cvičení. 28. srpna 1944 dohodl v Martině další postup s částí partyzánů a vojenskou radou. 29. srpna 1944 vydal ve 20:00 armádě rozkaz k boji: „\"Začnite s vysťahovaním\"“. Sám Golian nepředpokládal, že by se měl po vypuknutí povstání stát jeho velitelem. Podle plánu, který sám připravoval, mělo hlavní dějství povstání proběhnout na východním Slovensku a hlavními ozbrojenými složkami, které ho měly vést byly 2 divize jemu přímo nepodléhající. Jejich činnost však měla být v povstání klíčová.\n\nOd 1. září 1944 byl prvním velitelem 1. československé armády na Slovensku a byl povýšen na plukovníka. Už 5. září byl povýšen na brigádního generála (tato hodnost odpovídala jeho důležitosti). Od tohoto dne se stal členem SNR za povstaleckou armádu. Jako hlavní velitel československé branné moci na Slovensku se v této době opíral zejména o armádní ozbrojené složky a usiloval o to, aby partyzánské jednotky byly podřízeny Velitelství 1. česko-slovenské armády na Slovensku, nebo o jejich odchod z frontových oblastí. V té době totiž partyzáni v týlu povstalců nevedli bojovou činnost, ale mnohem častěji spíše vyvolávali zmatek.\n\nOd 7. října 1944 se Golian stal zástupcem hlavního velitele povstalecké armády generála Rudolfa Viesta. V tomto období se účastnil zasedání SNR, v období mezi 12. zářím a 7. říjnem předsedal operativně-koordinačnímu výboru SNR (takzvaná Rada na obranu Slovenska). V této funkci projednával a konzultoval otázky společného boje s partyzánskými veliteli, členy sovětské, anglické a americké vojenské mise. Jako rozhodný antifašista, který ostře vystupoval proti Němcům a ľuďáckému režimu, patřil k ústředním postavám SNP, bojoval za obnovení Československa a významně se zasloužil o přípravu SNP.\n\nV noci z 27. na 28. října 1944 vydal spolu s Rudolfem Viestem v Donovalech poslední operační rozkaz povstaleckým vojskům. Nařizovali v něm armádě přejít na partyzánský způsob boje. Sami poté přešli do hor. 3. listopadu 1944 byli Golian s Viestem v Pohronském Bukovci zajati. Dům, ve kterém se ukrývali, nejprve obklíčili gardisté a německé jednotky. Byli vyzváni aby se vzdali, přitom bylo oznámeno, že v případě kladení odporu trestná jednotka obec vypálí. Golian byl vyšetřován v Banské Bystrici a Bratislavě, poté transportován do Berlína. Německý soud jej odsoudil k trestu smrti a v koncentračním táboře Flossenbürg byl pravděpodobně společně s Viestem popraven.\n\nGolian obdržel In memoriam Řád SNP I. třídy (1945), Československý válečný kříž 1939 (1945), Řád republiky (1969) a další medaile. V roce 1995 mu prezident Michal Kováč propůjčil Řád Ľudovíta Štúra I. třídy.\n\n"}
{"id": "148171", "url": "https://cs.wikipedia.org/wiki?curid=148171", "title": "Vysokozdvižný vozík", "text": "Vysokozdvižný vozík\n\nVysokozdvižný vozík (slangově zvaný ještěrka, zdvižka, ekonor, zkratka VZV) je mobilní stroj používaný nejčastěji v logistice, stavebnictví, lesnictví i jinde pro převážně vertikální manipulaci s materiálem. Příbuzné manipulační prostředky jsou ruční nebo elektricky poháněné nízkozdvižné vozíky nebo zařízení pro překládání kontejnerů.\n\nVysokozdvižný vozík je nejčastěji koncipován jako kolový. Nejnápadnější a nejdůležitější částí je u vysokozdvižných vozíků zdvihací jednotka složená ze zdvihacího rámu a nosiče vidlí. Nosič vidlí nese dva ocelové trny (ližiny) s nastavitelnou roztečí. Vidle (paletové vidle) jsou nejčastější výbavou, protože nejčastěji manipulovaným břemenem jsou různé typy palet.\n\nVysokozdvižný vozík je ovládán řidičem, který na vozíku jede. Pohon vozíku je spalovacím nebo elektrickým motorem. Spalovací motory mohou být jak benzínové, dieselové, tak na pohonný plyn tj. propan nebo CNG, který se však využívá k pohonu spíše výjimečně. Elektricky nebo plynem poháněné vozíky se smějí používat i v uzavřených prostorách. Elektrický pohon je výhodný pro nulové emise. Potřebuje akumulátor, jehož vysoká hmotnost se využívá jako protiváha k nákladu. Využívají se jak stejnosměrné motory, tak asynchronní s měničem. Elektrický motor může fungovat také jako motorová (elektrodynamická) brzda. Přenos síly od motoru na sklápění rámu, zdvihání břemene a někdy i řízení je hydraulický.Vysokozdvižné vozíky se otáčejí s velmi malým poloměrem. Zpravidla je prostor pro otočení o málo větší než délka vozíku. Řídící náprava je vždy zadní. Existují i tříkolové vozíky. U těch je samostatné kolo řídící a je vzadu. Nosnost vozíků je od stovek kilogramů až po několik tun. Výška zdvihu je až do 6 metrů.\n\nPrůchodnost terénem je zajištěna zvýšeným rámem, nízkotlakými pneumatikami, zvlášť robustní konstrukcí podvozku a výkonnou motorizací. Některé typy z této kategorie mají pohon všech kol. Využívají se v lesnictví, dřevozpracujícím průmyslu a ve výrobě stavebních materiálů.\n\n\nVZV, v nichž obsluha sedí bokem ke směru jízdy, což umožňuje lepší výhled, zejm. při couvání, a především práci ve velmi úzkých skladových uličkách dosahujících šířky 2,5 m. Dokáží vyzvednout náklad až do výše 12 m.\n\nTrh vysokozdvižných vozíků nabízí celou řadu značek. Výrobce vysokozdvižných vozíků na území České republiky je Česká zbrojovka Strakonice, se značkou vozíků Desta. V minulosti, až do začátku 90. let, byl v Československu i výrobce bočních vysokozdvižných vozíků a sice národní podnik Transporta Chrudim. Podle dnešního jediného výrobce, zkratka Desta symbolizuje: D = Design, E = Efektivita, S = Stabilita, T = Tradice, A = Aktivita. Při vzniku značky šlo ale o zkratku tehdejšího výrobce: Děčínské strojírny. Mezi nejznámější zahraniční značky vysokozdvižných vozíků patří Linde, Yale, Hyster, Still, Toyota, Nissan, Hyundai, CAT, Balcancar či Jungheinrich.\n\nDvojice vidlí může být nahrazena v případě potřeby:\n"}
{"id": "148172", "url": "https://cs.wikipedia.org/wiki?curid=148172", "title": "Noční hlídka", "text": "Noční hlídka\n\nNoční hlídka může být:\n"}
{"id": "148174", "url": "https://cs.wikipedia.org/wiki?curid=148174", "title": "Boubínská hornatina", "text": "Boubínská hornatina\n\nBoubínská hornatina je geomorfologický podcelek na severovýchodním okraji Šumavy. Rozprostírá se na ploše 126 km² a má průměrnou nadmořskou výšku 993 m, což je nejvíce ze všech podcelků Šumavy. Na jihu sousedí s Vltavickou brázdou, na východě s Libínskou hornatinou a Husineckou vrchovinou, na severu s Bělečskou vrchovinou a na západě s Knížecími pláněmi. Na okrajích je tento vrásnozlomový masiv rozčleněn hlubokými údolími (Pravětínský potok, Cikánský potok, Boubínský potok, Milešický potok, Křemenný potok)\n\nBoubínská hornatina je tvořena z biotitických granitizovaných rul moldanubika.\n\nHornatina se člení na dva geomorfologické okrsky:\n\nPodrobné geomorfologické členění uvádí následující tabulka:\n"}
{"id": "148175", "url": "https://cs.wikipedia.org/wiki?curid=148175", "title": "Harry Potter a Ohnivý pohár", "text": "Harry Potter a Ohnivý pohár\n\nHarry Potter a Ohnivý pohár ( ) je čtvrtá kniha ze série Harry Potter od spisovatelky J. K. Rowlingové. Byla vydána roku 2000.\n\nHarry Potter poté, co se dostane od svých neoblíbených příbuzných Dursleyových, tráví prázdniny s rodinou Weasleyových a se svou nejlepší kamarádkou Hermionou Grangerovou, se kterými se vydává na finále mistrovství světa ve famfrpálu. Po napínavém zápase, který nakonec vyhraje Irsko, na mudlovský kemp, kde je Harry s Hermionou a Weasleyovými ubytovaný, zaútočí Smrtijedi, přívrženci lorda Voldemorta. Navíc někdo poblíž Harryho s Ronem a Hermionou vyčaruje na oblohu Harryho vlastní hůlkou znamení zla, Voldemortův znak.\n\nPo návratu do Bradavic Brumbál představí žákům nového učitele obrany proti černé magii, Alastora „Pošuka“ Moodyho, bývalého bystrozora, a oznámí, že se bude konat Turnaj tří kouzelnických škol, na který přijedou do Bradavic studenti z dalších kouzelnických škol, Kruvalu a Krásnohůlek. Ohnivý pohár, který vybírá účastníky, pošle do turnaje Viktora Kruma za Kruval, Fleur Delacourovou za Krásnohůlky a Cedrika Diggoryho za Bradavice. Navíc však pohár vybere Harryho, i když ten se sám nepřihlásil. Ani nemohl, protože ještě nedosáhl 17 let.\n\nHarry absolvuje během Turnaje tří kouzelnických škol tři úkoly. V prvním úkolu, kde mají drakovi sebrat zlaté vejce, vyhraje společně s Viktorem Krumem. Po druhém úkolu, ve kterém má osvobodit svého kamaráda Rona od jezerních lidí, žijících na dně jezera poblíž školy, se dělí s Cedrikem o první místo. Třetím úkolem je projít bludištěm s nástrahami a jako první dosáhnout Ohnivého poháru. Cedrik s Harrym vyrazí do bludiště jako první a téměř stejně rychle projdou bludištěm k poháru. Po vzájemné výpomoci se dohodnou, že se ho dotknou najednou, aby vyhráli oba. Pohár je však přenášedlo a přenese je na hřbitov kouzelnické vesničky Malý Visánek (bydliště Voldemortova otce) k Voldemortovi a Červíčkovi, který zavraždí Cedrika a pomůže Voldemortovi nabýt lidské tělo. Potom chce zabít také Harryho, to se mu však díky neobvyklému spojení jejich hůlek nepovede a Harry se pomocí přenášedla dostává zpět do Bradavic. Tam spolu s Brumbálem objeví, že profesor Moody je ve skutečnosti mnoholičným lektvarem přeměněný Barty Skrk ml., který přemohl opravdového Moodyho, dostal Harryho do turnaje a celou dobu se mu snažil zajistit výhru, aby byl na konci Voldemortem využit a zavražděn.\n"}
{"id": "148178", "url": "https://cs.wikipedia.org/wiki?curid=148178", "title": "Rudolf Viest", "text": "Rudolf Viest\n\nRudolf Viest (24. září 1890, Revúca – 1944/1945) byl slovenský divizní generál, velitel povstalecké armády na Slovensku v době Slovenského národního povstání, československý legionář v první světové válce a jediný slovenský generál v předválečné ČSR.\n\nMezi lety 1920–1939 působil jako důstojník Československé armády v diplomatických a velitelských funkcích. Nejvyšší funkce dosáhl jako velitel 6. a 7. armádního sboru. Roku 1933 dosáhl hodnost brigádního generála, v roce 1938 byl povýšen do hodnosti divizního generála. Za mobilizace v září 1938 velel jednotkám VI. sboru. Byl členem delegace na československo-maďarských mezivládních jednáních 9. až 13. října 1938, na kterých se ve smyslu Mnichovské dohody měla vyřešit otázka maďarské menšiny v Československu.\n\nOd roku 1939 byl příslušníkem slovenské armády. Patřil ke skupině protifašisticky orientovaných důstojníků, udržoval styk s domácím odbojem i československou exilovou vládou v Londýně. Dne 14. března 1939 jako první podepsal prohlášení, ve kterém vystoupil proti činnosti, která vedla k odtržení Slovenska od ČSR. 29. srpna 1939 emigroval přes Maďarsko do Francie. Od 17. října 1939 byl členem Československého národního výboru v Paříži a velitelem tvořícího se exilového československého vojska. Od ledna 1940 velel 1. československé divizi ve Francii. Po okupaci Francie v červnu 1940 odešel do Anglie. Následně se stal členem Státní rady československé a ministrem československé exilové vlády v Londýně. Šlo o stoupence Edvarda Beneše.\n\nOd 20. června 1944 byl zástupcem československého vládního delegáta pro osvobozená území. 22. srpna 1944 odletěl s československou vládní delegací z Anglie do SSSR. Odtud odletěl 6. října 1944 přes Moskvu s částí 2. československé paradesantní brigády do Banské Bystrice na pomoc SNP.\n\nPoté se stal velitelem 1. československé armády na Slovensku po Jánu Golianovi a taktéž předsedou Rady na obranu Slovenska. Jeho prostřednictvím se československá exilová vláda pokoušela získat větší vliv ve vedení SNP a v armádě. V tomto období se však vojenská situace povstalecké armády začala zhoršovat. V noci z 27. na 28. října 1944 vydal v Donovalech poslední rozkaz: \"„Boj za slobodu Československa sa nekončí, bude pokračovať v horách“\". Ve složitých podmínkách však nebyl schopen zabezpečit, aby se rozkaz dostal do všech povstaleckých vojenských jednotek, čímž přispěl k rozkladu povstalecké armády.\n\nDne 3. listopadu 1944 byl Viest s Golianem v Pohronském Bukovci zajat. Byli vyšetřováni v Banské Bystrici a Bratislavě, následoval transport do Berlína a odsouzení německým soudem k trestu smrti. Datum a místo jejich smrti není známé, některé zdroje uvádí únor 1945 a koncentrační tábor Flossenbürg.\n\n\n"}
{"id": "148181", "url": "https://cs.wikipedia.org/wiki?curid=148181", "title": "Evropská vysílací unie", "text": "Evropská vysílací unie\n\nEvropská vysílací unie, zkratkou EVU (anglicky: \"European Broadcasting Union\", \"EBU\"; francouzsky: \"Union Européenne de Radio-Télévision\", \"UER\") je evropské sdružení převážně veřejnoprávních, ale i komerčních rozhlasových a televizních stanic, založené 12. února 1950 se sídlem ve švýcarské Ženevě.\n\nEvropská vysílací unie byla založena jako organizace zastřešující rozhlasové a televizní společnosti „západní Evropy“ a svým způsobem byla protipólem Mezinárodní organizaci pro rozhlas a televizi (OIRT (), která sdružovala země tzv. „východního bloku“. Po revolučních změnách počátkem 90. let se OIRT, včetně svých členských zemí začlenila do Evropské vysílací unie.\n\nJejí vznik byl spojen s jedinou myšlenkou, a to, že je zbytečné vyrábět několik pořadů stejného typu, když je možnost si je vzájemně vyměnit, což může přispět i k porozumění mezi jednotlivými stanicemi.\n\nPůvodním sídlem Evropské vysílací unie byl Brusel, později se však přesunulo do Ženevy, kde se nachází dodnes; OIRT sídlila v Praze.\n\nČeská republika je zastoupena v Evropské vysílací unii Českým rozhlasem a Českou televizí (členové od 1993). Evropská vysílací unie má k roku 2007 celkem 74 aktivních členů z 51 zemí a 44 členů přidružených. Svou působností zasahuje nejenom Evropu, ale i oblasti v severní Africe a severozápadní Asii.\n\nMezi hlavní zájmy Evropské vysílací unie patří výměna příspěvků a pořadů zejména ze sportovních, politických a kulturních oblastí. Asi nejvýznamnějším kulturním počinem je hudební soutěž nejlepších zpěváků a skupin – Velká cena Eurovize.\n\nPráva k vysílaní sportovních přenosů jsou nedílnou součástí Evropské vysílací unie od roku 1979, kdy Eric Bird založil samostatnou sportovní výměnu v rámci organizace. To se nejvíce týká vysílacích práv týkajících se Olympijských her a sportovních akcí typu Mistrovství Evropy nebo Mistrovství světa.\n\nV letech 1995–1998 byl viceprezidentem Evropské vysílací unie generální ředitel České televize Ivo Mathé.\n\n\n"}
{"id": "148182", "url": "https://cs.wikipedia.org/wiki?curid=148182", "title": "Autotransfúzní poloha", "text": "Autotransfúzní poloha\n\nProtišoková a autotransfúzní poloha patří mezi mýty první pomoci. \n\nTeoreticky způsobuje gravitační přesun krve ve velkých žilách směrem k srdci a zlepšuje tak průtok krve důležitými orgány, v praxi však ale účinnost tohoto manévru nebyla nikdy prokázána (v krevním oběhu dochází na základě tohoto manévru pouze k nevýznamným a krátkodobým změnám). Naopak, poloha s nohama nahoře je zejména pro pacienty se závažným úrazem kompromitující z hlediska dýchání a je zcela nevhodná pro pacienty s úrazem hlavy (způsobuje pro vzestup nitrolebního tlaku). U pacientů se závažným krvácením, pokud jsou při vědomí (tj. krevní oběh zásobuje mozek dostatečně) není ani žádoucí zvyšovat systémový krevní tlak, neboť toto zvýšení vede k zvětšení krvácení a prohloubení krevní ztráty. Proto v současnosti není tato poloha doporučována a termín \"protišoková\" je považován za nevhodný. \n\nLékařský název je Trendelenburgova poloha.\n\nMůže být přínosná u pacienta po krátkodobém kolapsu bez závažné příčiny.\n\n"}
{"id": "148184", "url": "https://cs.wikipedia.org/wiki?curid=148184", "title": "Vivaldi", "text": "Vivaldi\n\nVivaldi může být:\n"}
{"id": "148192", "url": "https://cs.wikipedia.org/wiki?curid=148192", "title": "Bärenstein", "text": "Bärenstein\n\nNěmecký název Bärenstein nese:\n"}
{"id": "148194", "url": "https://cs.wikipedia.org/wiki?curid=148194", "title": "Rudolf Suchánek", "text": "Rudolf Suchánek\n\nRudolf Suchánek (* 27. ledna 1962, České Budějovice) je bývalý český hokejový obránce a nyní se věnuje v ledním hokeji trenérské práci. Má manželku Libuši a syna Rudolfa, který hraje lední hokej za HC David Servis České Budějovice.\n\nS hokejem začínal v mládežnických a juniorských výběrech Českých Budějovic. Před sezónou 1980/81 odešel na vojnu do B-týmu Dukly Jihlava, v průběhu této sezóny pak do VTJ Mělník, kde strávil i sezónu další. V letech 1982 - 1990 nastupoval opět za České Budějovice, poté odešel zkusit štěstí do Itálie, kde hrál za HC Val Gardena a HC Glöden. Po dvou sezónách se vrátil do České republiky a v sezónách 1992/1993 a 1993/1994 oblékal dres HC Vajgar Jindřichův Hradec. V roce 1994 se vrátil do Českých Budějovic, kde nastupoval až do podzimu 2003, kdy ve svých 41 letech ukončil aktivní vrcholovou kariéru a odešel hrát za HC ZVVZ Milevsko, kde posléze hráčskou kariéru ukončil nadobro a stal se trenérem.\n\nDne 20. listopadu 2002 dosáhl jako druhý v historii počtu 800 zápasů v československé a české nejvyšší hokejové soutěži (pět dnů po Ivanu Vlčkovi). Když sehrál svůj 820. ligový zápas (23. ledna 2003), vystřídal Ivana Vlčka v roli rekordmana. Celkem nastoupil k 846 utkáním, což bylo nejvíce až do 12. prosince 2004, kdy jej předstihl Ladislav Lubina. Před sezónou 2008/09 figuroval Suchánek na 4. místě a před sezónou 2009/10 na 7. místě historických tabulek.\n\nRudolf Suchánek v seniorské reprezentaci nastoupil celkem k 43 utkáním a vstřelil v nich 3 branky. Byl účastníkem zimních olympijských her v Calgary v roce 1988, kde Československo obsadilo 6. místo. Byl posledním hokejistou, který na mezinárodní scéně vstřelil gól slavnému ruskému brankáři Vladislavu Treťjakovi.\n\nKdyž v závěru sezóny 2004/2005 v HC ZVVZ Milevsko ukončil aktivní hráčskou kariéru, stal se v následující sezóně v témže klubu trenérem. HC ZVVZ Milevsko trénoval 4 sezóny a v té poslední jej dovedl až do kvalifikace o 1. ligu. V květnu 2009 se stal trenérem IHC Písek a postoupil s ním do 1. ligy. V 1. lize se však Písku příliš nedařilo − po 19 kolech mu s 16 body patřilo poslední místo. Dne 17. listopadu 2010 byl Suchánek po domácí porážce s Hradcem Králové 0:4 odvolán.\n\nTrenérská bilance R. Suchánka:\n"}
{"id": "148196", "url": "https://cs.wikipedia.org/wiki?curid=148196", "title": "Dinant", "text": "Dinant\n\nDinant je frankofonní město v Belgii.\nNachází se ve valonské provincii Namur 28 km na jih od města Namur, 90 km jižně od Bruselu a 21 km severně od francouzských hranic.\nProtéká jím řeka Máza.\nMěsto má 13 091 obyvatel (1. července 2006), jeho rozloha činí 99,80 km² a hustota zalidnění je 131 obyvatel na km².\n\nOblast byla osídlena již v neolitu a v dobách Keltů a Římanů.\nPrvní zmínka o osadě Dinant se objevuje ve spisu \"Kosmografie\" z roku 670 od anonyma z Ravenny.\nNa počátku 7. století si Dinant zvolil jako své sídlo jeho patron sv. Perpetuus, biskup z Tongerenu a Maastrichtu, a založil zde kostel sv. Vincenta.\nRoku 870 římský císař Karel II. Holý rozdělil Dinant na dvě části: jedna se ocitla pod správou hrabství Namur a druhá připadla tongerenskému a později lutyšskému biskupství.\nV 11. století se stal Dinant jedním z 23 nejdůležitějších měst (\"„bonnes villes“\") knížectví Lutych.\nV té době také vznikl první kamenný most přes Mázu (roku 1080) a byla provedena rozsáhlá oprava dinantského hradu.\nDinant byl součástí knížectví Lutych až do konce 18. století.\nObyvatelé se vůči nadvládě knížectví Lutych někdy bouřili, jindy se však město účastnilo bojů na straně knížectví, zejména proti sousednímu hrabství Namur.\n\nVzhledem ke své strategické poloze byl Dinant často vystaven bojům a drancování.\nRoku 1464 v Dinantu propuklo povstání proti lutyšskému knížeti-biskupovi Ludvíku Bourbonskému, synovci Filipa III. Dobrého.\nO dva roky později Filip III. Dobrý a jeho syn Karel Smělý město dobyli a vypálili.\n800 obyvatel bylo při masakru vhozeno do řeky Mázy.\n\nBěhem válek mezi Francií a Španělskem v 16. a 17. století Dinant navzdory své neutralitě prožíval období úpadku, hladomorů a epidemií.\nRoku 1675 bylo město obsazeno francouzskou armádou pod vedením maršála Françoise de Créquy.\nNa konci 18. století se Dinantu nakrátko zmocnilo Rakousko a roku 1795 se celé biskupství Lutych stalo součástí Francie.\n\nNa začátku první světové války se stal Dinant dějištěm dalšího krvavého masakru.\nNěmecká armáda tehdy na místě popravila 674 civilních obyvatel a některé čtvrti města byly zcela zničeny požárem.\n\n\n\nDinant má družbu s následujícími městy:\n\n\n"}
{"id": "148197", "url": "https://cs.wikipedia.org/wiki?curid=148197", "title": "Weberberg", "text": "Weberberg\n\nWeberberg (v překladu z němčiny \"Tkalcovský vrch\", v ojediněle též \"Vyhlídka\")) je pohraniční zalesněný vrch (710 m n. m.), devátá nejvyšší hora Lužických hor na severu České republiky, asi 1,5 km nad Dolním Podlužím a 5 km jižně od Varnsdorfu. Vrchol leží v Jedlovském hřbetu, z něhož k severozápadu vybíhá hřbet k Rohálu, zhruba 60 metrů západně od hranice s Německem. Z hlediska správního členění se západní polovina hory s vrcholem a prameny Milířky nachází na území okresu Děčín v Ústeckém kraji, východní svahy pak leží v zemském okrese Zhořelec v Sasku.\n\nVrchol je téměř bez výhledu, je porostlý bukovými lesy. Jižně od vrcholu je sedlo \"Černá brána\", jímž vedou cesty spojující údolí Milířky na české straně s protilehlou strží Eisgasse (Ledová ulice), prudce se svažující do Waltersdorfu v Sasku.\n\nNa mapě CUZK a v jedné regionální publikaci je vrchol označen jako \"Vyhlídka\", zatímco na stránkách mapy.cz nebo na mapě CHKO Lužické hory 1 : 25 000 je uveden název Weberberg. Název Vyhlídka vznikl mylným vztažením označení posedu nalézajícího se na severní straně na vrch samotný. Německý název Weberberg znamená v češtině \"Tkalcovský vrch\", což je připomínka původního zaměstnání místních obyvatel. \n\nNa severní straně vrcholu Weberbergu byla v 60. letech přírodní rezervace \"Rychtrův prales\", kde rostly statné tzn. šindelové buky, jež se používaly na výrobu šindelů.\n\nPřímo na vrchol Weberbergu nevede žádná značená turistická cesta. Od jihu je možné vystoupat údolím Milířky k rozcestí \"Pod Ptačincem\" a zde pak využít napřed žlutě a posléze modře značenou turistickou stezku, která vede podél státní hranice na německém území, případně vystoupat k vrcholu po neznačené cestě z opačné strany, tj.ze severu, od hraničního přechodu Dolní Podluží - Herrenwalde.\n\n\n"}
{"id": "148198", "url": "https://cs.wikipedia.org/wiki?curid=148198", "title": "Ivy League", "text": "Ivy League\n\nIvy League (česky doslova Břečťanová liga) je název sportovního sdružení osmi elitních soukromých univerzit na severovýchodě USA. Dnes se používá obecně jako označení pro tuto skupinu nejprestižnějších amerických univerzit jako celek.\n\n"}
{"id": "148201", "url": "https://cs.wikipedia.org/wiki?curid=148201", "title": "Újezdec u Luhačovic (nádraží)", "text": "Újezdec u Luhačovic (nádraží)\n\nÚjezdec u Luhačovic je název vlakové stanice nacházející se v Uherském Brodě-Újezdci na adrese Nádražní 342. Jedná se o přestupní stanici. Původní název je odvozen z doby, kdy byl Újezdec samostatná obec, nyní je Újezdec část města Uherský Brod.\n\nVlaková stanice Újezdec u Luhačovic leží na Vlárské dráze, v jízdním řádu pro cestující je v současnosti (2009) uvedena na trati 341 Staré Město u Uh. Hradiště – Vlárský průsmyk a je přestupní stanicí do Luhačovic (trať č. 346).\n"}
{"id": "148202", "url": "https://cs.wikipedia.org/wiki?curid=148202", "title": "Havřice (železniční zastávka)", "text": "Havřice (železniční zastávka)\n\nHavřice je název vlakové zastávky nacházející se v Uherském Brodě-Havřicích na ulici U Zastávky. Původní název je odvozen z doby, kdy byly Havřice samostatná obec, nyní jsou Havřice částí města Uherský Brod.\n\nZastávka Havřice leží na železniční trati Brno - Veselí nad Moravou - Vlárský průsmyk - Trenčianska Teplá (tzv. \"Vlárská dráha\") a zastavují v ní jenom některé osobní vlaky.\n"}
{"id": "148203", "url": "https://cs.wikipedia.org/wiki?curid=148203", "title": "Angels Fall First", "text": "Angels Fall First\n\nAngels Fall First je debutové album finské metalové kapely Nightwish. Bylo vydáno v roce 1997 u firmy Spinefarm Records. Limitovaná edice – vydáno bylo 500 kusů – obsahovala pouze sedm písní, kde dvě z nich nejsou na normální edici. I přesto, že se jediný singl, The Carpenter (společný ještě pro kapely Children of Bodom a Thy Serpent), umístil na 3. místě ve finské singlové hitparádě, kapela nedosáhla národního úspěchu až do svého druhého alba Oceanborn. Mužské vokály v písních Beauty And The Beast, The Carpenter, Astral Romance a Once Upon A Troubadour nazpíval Tuomas Holopainen. V písni Elvepath byly zase použity audio-klipy z filmu Pán Prstenů, natočeném v roce 1978. Songy na limitované edici jsou tytéž jako na druhém demo albu, které se jmenuje také Angels Fall First.\n\n"}
{"id": "148204", "url": "https://cs.wikipedia.org/wiki?curid=148204", "title": "Cruzeiro Esporte Clube", "text": "Cruzeiro Esporte Clube\n\nCruzeiro Esporte Clube je brazilský fotbalový klub z města Belo Horizonte. Byl založen 2. ledna 1921 pod jménem Societa Esportiva Palestra Italia. V roce 1942 brazilská vláda zakázala používání symboliky spojené se státy Osy Berlín–Řím–Tokio a klub získal název podle Souhvězdí Jižního kříže. Také klubové barvy byly změněny ze zelenobíločervené italské trikolóry na modrou a bílou. Maskotem klubu je liška jménem Mangabeira, hráči mají přezdívku \"raposas\" (lišáci) nebo \"celestiales\" (nebesky modří).\n\nSídlem klubu je Estádio Mineirão s kapacitou 58 170 diváků. Cruzeiro EC je členem organizace Clube dos 13 sdružující největší brazilské fotbalové kluby. Je na šestém místě historické tabulky Campeonato Brasileiro Série A. V roce 2003 jako jediný brazilský klub v historii získal domácí treble, když vyhrál celostátní ligu, mistrovství státu Minas Gerais a národní pohár.\n\nPodle statistik je Cruzeiro sedmám nejpopulárnějším klubem Brazílie, hlásí se k němu okolo 4 % fanoušků. Městským rivalem je Clube Atlético Mineiro, jejich derby má název \"Clássico Mineiro\".\n\nV roce 2019 klub poprvé v historii sestoupil z nejvyšší soutěže.\n\n"}
{"id": "148205", "url": "https://cs.wikipedia.org/wiki?curid=148205", "title": "Oceanborn", "text": "Oceanborn\n\nOceanborn je druhé album finské metalové kapely Nightwish, vydané v říjnu 1998. Oceanborn je jedno z jejich temnějších alb, využívající hrubé vokály Tapia Wilsky v písních \"The Pharaoh Sails To Orion\" a \"Devil & The Deep Dark Ocean\"\n\nTéměř celé album bylo v podstatě zaměřeno na fantazii, jako např. písně S\"wanheart, Walking In The Air\" a \"The Pharaoh Sails To Orion\". Ostatní písně v sobě mají náboženský nádech, jako např. \"Gethsemane\". Krom toho se tu vyskytuje i pár teatrálních kousků, jako \"Devil & The Deep Dark Ocean\".\n\n"}
{"id": "148212", "url": "https://cs.wikipedia.org/wiki?curid=148212", "title": "Bärenstein (Sasko)", "text": "Bärenstein (Sasko)\n\nObec Bärenstein leží ve spolkové zemi Sasko na horním toku Polavy (něm. \"Pöhlbach)\" v Krušných horách na hranici s Českou republikou. K 31. prosinci 2005 zde žilo 2739 obyvatel.\n\nObec leží v nadmořské výšce přibližně 710 metrů přímo na německo-české hranici v údolí Polavy. S českým městem Vejprty ležícím východně, tvoří opticky jeden celek oddělený jen Polavou. Sousedními obcemi jsou na severu Königswalde, na západě Sehmatal a na jihu Oberwiesenthal.\n\nNedaleko od obce se nachází hora Bärenstein, s rozhlednou a hotelem.\n\n\nPrvní písemná zmínka pochází z roku 1525. 1548 byl připojen k panství Annaberg. Se 700 obyvateli byl Bärenstein po třicetileté válce jednou z nejlidnatějších obcí Krušných hor. Díky výstavbě železniční trati Annaberg – Vejprty v roce 1867 se začal rozvíjet zejména textilní průmysl.\n\nPo druhé světové válce byl železniční hraniční přechod uzavřen a otevřen znovu až v devadesátých letech dvacátého století.\n\nObcí prochází \"Bundesstraße 95\" (Lipsko – Chemnitz – Oberwiesenthal), která pokračuje jako česká silnice I. třídy č. 25 přes Boží Dar do Karlových Varů a železniční trať (Chemnitz – Flöha – Annaberg-Buchholz – Vejprty – Chomutov).\n\n\n\n"}
{"id": "148214", "url": "https://cs.wikipedia.org/wiki?curid=148214", "title": "Gabriela Wilhelmová", "text": "Gabriela Wilhelmová\n\nGabriela Wilhelmová (19. ledna 1942 Prostějov – 14. října 2002 Praha) byla česká herečka.\n\nPůsobila v divadlech v Uh. Hradišti (Slovácké divadlo), v Brně (Divadlo na provázku), v Praze (Činoherní klub, Reduta, Viola). Od 70. let byla bez stálého angažmá. Proslavila se účinkováním v monodramatech (Tonka Šibenice, Comedia Finita, Biletářka, Smraďoch Šindler má jít okamžitě domů), se kterými cestovala po celém Československu.\n\nPřestože dávala přednost divadlu, vytvořila ve filmu a v televizi během třiceti let přes padesát vedlejších rolí. V pozdějším věku nabyla korpulentní postavy (v civilu byla podle vyjádření svých kolegů znamenitou kuchařkou), která ji spolu s energickým vystupováním zařadila pro film do rolí žen z lidu.\n\nPo šesti letech léčení podlehla rakovině.\n\n\n\n"}
{"id": "148226", "url": "https://cs.wikipedia.org/wiki?curid=148226", "title": "SoccerProject", "text": "SoccerProject\n\nSoccerProject je fotbalový online manažer, se stovkami aktivních hráčů z více než 200 zemí, hrajících v 19 různých jazycích. Byl založen v roce 2004. Hráč se stává virtuálním manažerem fotbalového klubu a je zodpovědný za vše, co se děje v klubu (sestavy, zaměstnanci, stadión atd.). Ligové zápasy se hrají každý všední den, kromě středy, kdy se hrají pohárová utkání.\n\nDo SoccerProjectu je v současnosti přihlášeno více než 37 tisíc hráčů. Dle statistik tvoří téměř 50 % všech návštěvníků Češi. Slováci jsou v žebřířku těsně za nimi s téměř 30 %. Další země již nemají více než 5 %. Existuje také česká komunita, kde vychází virtuální soccerprojectové noviny.\n\nKromě webového rozhraní je k dispozici také několik programů, sloužících k analýze (statistiky, ideální sestavy atd.) hráčova týmu. Jedním z několika je \"SoccerProject Management Tool\".\n\n\n"}
{"id": "148231", "url": "https://cs.wikipedia.org/wiki?curid=148231", "title": "Sefer Jecira", "text": "Sefer Jecira\n\nSefer Jecira ( , doslova „Kniha stvoření“ či „utváření“) je krátký pozdně starověký kabalistický spis pocházející z oblasti Blízkého východu. Odhady na stáří \"Sefer Jeciry\" se podle různých vědců různí, pohybují se od 2. do 10. století. Podle židovské tradice je autorství sice připisováno Abrahámovi, skutečný autor či autoři jsou však neznámí. Spis je přesto jedním z nejstarších textů týkajících se židovské mystiky a prvním, který začíná operovat s pojmem sefirot. I když samotný termín \"Sefer Jecira\" se objevuje již v Talmudu, přesto se má za nepravděpodobné, že by Talmud měl na mysli spis, který je v současnosti znám a vydáván pod tímto označením. Spíše se předpokládá, že spisek zmíněný v Talmudu byl až dodatečně ztotožněn s později vytvořeným textem. Nicméně podle řady učenců z gaonského období, mezi něž řadíme například Sa'adja Ga'ona, byl Abrahám nezpochybnitelným autorem spisku, podle Mošeho Cordovery byl Abrahám autorem a rabi Akiva finálním redaktorem díla.\n\nSamotný text \"Sefer Jeciry\" existuje v mnoha verzích, které obsahují 1300 až 2500 hebrejských slov, přičemž podle některých badatelů mohl původní pramen obsahovat jen 240 slov. Sepsání první významné a delší verze je připisováno muži jménem Sa'adja ben Josef Alfajuma (892-942). Druhá významná avšak kratší verze vznikla krátce nato a bývá označována jako \"Nepravý text Sa'adjahův\". Teprve v 16. století se objevují další dvě význačné varianty textu, nejprve tzv. \"Luriův text\", který vydal Jicchak Luria (Ha-Ari), a poté tzv. \"Mantovský text\", jenž byl vydán v Mantově Jakubem ben Neftali Gazolou. V 18. století vytvořil vlivnou verzi textu učenec Ga'on z Vilna, jenž je znám jako \"Gra-Ariho verze\" či \"Gra verze\". V roce 1991 byla v Česku vydána \"Sefer Jecira Pražská\" – jedná se o upravený text mantovské verze, tedy jakýsi pokus o očištění textu od toho, co jeho autor, Ladislav Moučka, považoval za dodatečné vsuvky či nepřesnosti v uspořádání textu, přičemž vycházel z předpokladu, že všechny verze textu jsou v podstatě pokusem své doby o písemné zachycení toho, co bylo do té doby předáváno pouze ústně.\n"}
{"id": "148232", "url": "https://cs.wikipedia.org/wiki?curid=148232", "title": "Novyje Čerjomuški (stanice metra v Moskvě)", "text": "Novyje Čerjomuški (stanice metra v Moskvě)\n\nNovyje Čerjomuški () je stanice moskevského metra na Kalužsko-Rižské lince, v její jižní části. Svůj název nese podle stejnojmenné čtvrti a rajónu.\n\nNovyje Čerjomuški je podzemní, hloubená stanice, založená 7 m hluboko pod úrovní povrchu. Je konstruována jako ostatní podobného typu, podle unifikovaného projektu. Má ostrovní nástupiště, to podpírají dvě řady bílým mramorem obložených sloupů; stěny za nástupištěm pak obkládá bílá dlažba.\n\nStanice byla otevřena 13. října 1962, jako součást prvního úseku Kalužské linky (která po spojení s Rižskou v severní části města vytvořila dnešní šestou linku Moskevského metra). Dva roky sloužila jako konečná (jižním směrem za stanicí se nacházejí koleje, umožňující obracení vlaků), dokud nebyl otevřen navazující úsek vedený směrem na jih.\n\nStanice má dva výstupy, jimiž denně projde okolo 52 800 cestujících, což Novyje Čerjomuški staví mezi středně vytížené stanice.\n\n"}
{"id": "148234", "url": "https://cs.wikipedia.org/wiki?curid=148234", "title": "Novyje Čerjomuški", "text": "Novyje Čerjomuški\n\nNovyje Čerjomuški může znamenat:\n\n"}
{"id": "148254", "url": "https://cs.wikipedia.org/wiki?curid=148254", "title": "Mohutnost kontinua", "text": "Mohutnost kontinua\n\nMohutnost kontinua je matematický pojem z oblasti teorie množin.\n\nMohutnost kontinua lze definovat mnoha ekvivalentními způsoby, například takto:\n\"Mohutnost kontinua je kardinální číslo formula_1 (viz funkce alef, kardinální aritmetika)\"\n\nMohutnost kontinua obdržela svůj název proto, že je skutečně mohutností každého geometrického kontinua, tj. například úsečky, kruhu, hyperboly.\n\nAutorem pojmu mohutnosti kontinua je Georg Cantor. Ten v prosinci roku 1873 dokázal, že mohutnost množiny reálných čísel je větší než mohutnost množiny přirozených čísel, tedy že reálná čísla jsou nespočetná.\n\nPůvodní Cantorův důkaz uvedený v dopise Richardu Dedekindovi ze 7. prosince 1873 zní následovně:\n\nPředpokládejme pro spor, že existuje očíslování všech reálných čísel čísly přirozenými a všechna reálná čísla jsou seřazena do posloupnosti formula_2. Vybírejme postupně uzavřené intervaly formula_3 tak, aby formula_4 a formula_5. Pak formula_6 je průnikem uzavřených do sebe zařazených intervalů, tedy je neprázdný. Zároveň však nemůže obsahovat žádné reálné číslo, neboť každé takové číslo je nějaké formula_7, což není již v formula_3 a tedy ani v průniku.\n\nDíky práci Richarda Dedekinda věděl již Cantor, že všech algebraických čísel je pouze spočetně mnoho (lze je očíslovat přirozenými čísly). Když tedy ukázal, že všech reálných čísel spočetně mnoho není (nelze je očíslovat přirozenými čísly), prokázal tím zároveň, že obory algebraických a reálných čísel nemohou být totožné, tedy existují transcendentní čísla. Cantor dokázal dokonce více: transcendentních čísel je nespočetně mnoho, tedy více než čísel algebraických, a to aniž by jeho důkaz obsahoval jakýkoli náznak konstrukce byť jen jediného transcendentálního čísla. Tento důkaz tedy spadá do kategorie nekonstruktivních důkazů.\n\nKdyž se Georg Cantor zabýval zjišťováním mohutností různých podmnožin reálných čísel, uvědomil si, že každá množina, kterou se zabýval, je buď spočetná nebo má již mohutnost kontinua. Postupně nabyl přesvědčení, že podmnožina reálných čísel, která by měla mohutnost různou od těchto dvou neexistuje a tuto svoji domněnku formuloval jako hypotézu kontinua. Nikdy se mu ji však nepodařilo dokázat. A není divu - v roce 1963 publikoval Paul Cohen článek, v němž ukázal, že hypotézu kontinua nelze v teorii množin dokázat.\n\nMohutnost kontinua je mohutností následujících množin: \n\n"}
{"id": "148257", "url": "https://cs.wikipedia.org/wiki?curid=148257", "title": "Známka", "text": "Známka\n\nSlovo známka má víc významů:\n\n\n"}
{"id": "148260", "url": "https://cs.wikipedia.org/wiki?curid=148260", "title": "Sochař", "text": "Sochař\n\nSochař je umělec, tvůrce sochy, užívající různých technik tvorby jako modelování do hlíny a poté odlévání modelu do sádry a poté převedení do různých jiných materiálů, jako je dřevo, cín, bronz, kámen. Ve 20. století se rozmohlo využití i nejrůznějších jiných materiálů než „klasických“, jako jsou různé plastické hmoty, barevné, průhledné, poloprůhledné, v sochařství se využívá i různé další umělecké sochařské techniky a umělecké malířské techniky.\n\nSochaře lze dělit například podle materiálu, se kterým pracují, na keramiky, kameníky, kovolijce = slévače, sochaře pracujícími se dřevem (např. řezbáře).\n\nExistují sochaři, specializující se na úzký obor reliéfního umění, medailérství, které vyžaduje zvláštní techniky nejen tvorby a vnímání prostoru, ale i zvláštní nástroje, které se v jiných odvětvích sochařství nepoužívají, jako je zmenšovací strojek. Sochařům, kteří se zabývají medailérstvím se říká medailéři. Asi nejvýznamnějším českým medailérem 20. století byl Otakar Španiel.\n\n"}
{"id": "148262", "url": "https://cs.wikipedia.org/wiki?curid=148262", "title": "Vířníkovci", "text": "Vířníkovci\n\nVířníkovci (Cycliophora) je „kmen“ prvoústých koloniálních živočichů žijících přisedle na ústních orgánech humrů a živících se filtrací. Byli objeveni v roce 1995 a zatím jsou popsány dva druhy.\n\nVířníkovci jsou 0,35 milimetrů velcí. Trávicí soustava má tvar písmene U, okolo ústního otvoru mají obrvenou nálevku.\n\nVířníkovci mají složité životní cykly. Přisedlý jedinec na humrovi je znám jako \"potravní jedinec\". V nepohlavním cyklu se z něho uvolňuje tzv. \"Pandořina larva\", která přisedá obvykle na téhož humra. V pohlavním cyklu vzniká uvnitř těla potravního jedince jiný typ larvy, tzv. \"Prométheova larva\", která po uvolnění přisedne na jiného potravního jedince a vyvíjejí se v ní dva jedinci samčího pohlaví velcí kolem 84 mikrometrů. Prométheova larva přisedne na potravního jedince, ve kterém vzniká samice. Ta se po uvolnění spáří se samci a dosedne opět na stejného humra. Teprve potom v ní začne utvářet nová, tzv. \"chordoidní larva\", která po uvolnění volně plave ve vodě a hledá nového humra, na kterého by přisedla. Po přisednutí se změní v potravního jedince a nepohlavním cyklem se na humrovi vybuduje nová kolonie.\n\nPrvní vířníkovec, druh \"Symbion pandora\", byl objeven v roce 1995 v Severním moři na humrovi \"Nephrops norvegicus\". V roce 2003 byl učiněn objev symbiona v Jaderském moři u Chorvatského poloostrova IIstria na jiném druhu humra, na humrovi evropském (\"Homarus gammarus\"). Tito dva vířníkovci jsou v podstatě totožní, nový objev byl tedy přiřazen k druhu \"Symbion pandora\". V roce 2005 byl u atlantického pobřeží Severní Ameriky učiněn nový nález. Živočich žil přisedle na humrovi americkém (\"Homarus americanus\"), byl trochu odlišný od evropských nálezů a byl pojmenován \"Symbion americanus\".\n\nZástupci vířníkovců ze všech tří dosavadních nalezišť byli podrobeni genetické analýze (mitochondriální gen pro cytochrom c oxidázu) a bylo zjištěno, že zatímco američtí jedinci jsou poměrně uniformní (tvoří tři velmi příbuzné skupiny), evropští se rozpadají do několika skupin, možná v budoucnu pojmenovaných druhů. První skupina je původní \"Symbion pandora\" z humra \"Nephrops norvegicus\" ze Severního moře i Středomoří, druhá žije na humrovi evropském ve Středomoří, další na humrovi evropském v Atlantiku a Severním moři a poslední, nejbazálnější, opět na humrovi evropském v Severním moři. Pokud by vířníkovci z Ameriky a vířníkovci z Evropy tvořili dvě oddělené větve, mohlo by to znamenat, že původní evropský symbion žil na humrovi evropském v Severním moři, dostal se do Středomoří, zde některé populace „přeskočily“ na nového hostitele, na humra \"Nephrops norvegicus\" a s ním se vrátili do Severního moře.\n\nNa fosilních členovcích rodu \"Hesslandola\" ze svrchního kambria byly objeveny útvary, o nichž si vědci myslí, že by to mohli být předci nebo alespoň fosilní příbuzní dnešních vířníkovců.\n\nZačlenění vířníkovců do systému živočichů není zatím zcela jasné, jedna teorie soudí, že jsou sesterskou skupinou mechovnatců (dohromady pak tvoří skupinu Kamptozoa), jiná teorie je považuje za sesterskou skupinu skupiny Syndermata (tj. vířníků, žábrovců a vrtejšů).\n\n"}
{"id": "148272", "url": "https://cs.wikipedia.org/wiki?curid=148272", "title": "Krendle", "text": "Krendle\n\nKrendle je v dnešní době málo známý kamenický nástroj. Vypadá podobně jako palcát, ale je plochý. Je to vlastně asi 10 tenkých na plocho k sobě přisazených kamenických špic, srovnaných tak, aby špice byly do mírného oblouku, upevněných v ploché objímce, zakončené rukojetí.\n\nPracuje se s ním podobně jako se sekerou. Protože je tento nástroj kovový, práce s ním je fyzicky poměrně dost namáhavá, ale výsledkem je dobře srovnaná plocha, i vypouklá.\n\nNástroj je určen k opracování měkčích kamenů, jako je například pískovec či opuka, ke stejnoměrnému osekávání kamenných ploch, aniž by se uzavřel povrch kamene pro další opracování.\n"}
{"id": "148277", "url": "https://cs.wikipedia.org/wiki?curid=148277", "title": "EBU", "text": "EBU\n\nEBU může být zkratkou označující například:\n\n\nEbu je město v čínské provincii Guangdong blízko Jihočínského moře.\n"}
{"id": "148280", "url": "https://cs.wikipedia.org/wiki?curid=148280", "title": "CRT", "text": "CRT\n\nZkratka CRT může znamenat:\n\n"}
{"id": "148282", "url": "https://cs.wikipedia.org/wiki?curid=148282", "title": "SAS", "text": "SAS\n\nZkratka písmen SAS, Sas či SaS může znamenat:\n\n\n\n\n"}
{"id": "148285", "url": "https://cs.wikipedia.org/wiki?curid=148285", "title": "CB", "text": "CB\n\nSpojení písmen C a B může mít různé významy:\n\n"}
{"id": "148291", "url": "https://cs.wikipedia.org/wiki?curid=148291", "title": "Duisburg", "text": "Duisburg\n\nDuisburg je průmyslové a přístavní město v Německu ve spolkové zemi Severní Porýní-Vestfálsko v západním Porúří při ústí Ruhru do Rýna. Jde o patnácté nejlidnatější město Německa a páté největší v Severním Porýní-Vestfálsku. Z průmyslu je zde nejvíce zastoupen ocelářský, koksárenský, železářský, strojírenský, loďařský, chemický, textilní a stavebních hmot. Duisburg je důležitou dopravní křižovatkou. Nachází se zde největší říční přístav na světě.\n\nOd prvního ledna 1975 je město rozděleno na sedm městských okresů (\"Stadtbezirke\"), uvedeny jsou od severu k jihu:\n\n"}
{"id": "148292", "url": "https://cs.wikipedia.org/wiki?curid=148292", "title": "Vilaine", "text": "Vilaine\n\nVilaine je řeka v severozápadní Francii (Bretaň, Pays de la Loire). Její celková délka je 225 km. Plocha povodí měří 10 910 km².\n\nPramení v nadmořské výšce 153 metrů západně od obce Juvigné v Armorikánské vysočině. Protéká departementy Mayenne, Ille-et-Vilaine a Morbihan a poblíž města Arzal na jižním bretaňském pobřeží ústí do severní části Biskajského zálivu Atlantského oceánu. Jejími nejdůležitějšími přítoky jsou Ille, Oust a Isac.\n\nMá vyrovnaný vodní stav po celý rok. Průměrný průtok vody na dolním toku činí 91 m³/s.\n\nŘeka je v úseku dlouhém 131 km mezi ústím a Rennes splavná, což umožňuje 14 zdymadel. V Rennes je napojená na kanál Canal d'Ille-et-Rance který vede na severní pobřeží Bretaně a poblíž Saint-Malo ústí do Atlantského oceánu. Poblíž města Redon se řeka Vilaine kříží s plavebním kanálem\" Canal de Nantes à Brest\", který na západní straně umožňuje proplout do řeky Blavet a tou dále do Atlantského oceánu u města Lorient. Východním směrem kanál vede do řeky Erdre, která ústí do Loiry u města Nantes.\n"}
{"id": "148294", "url": "https://cs.wikipedia.org/wiki?curid=148294", "title": "Jan Zábrana", "text": "Jan Zábrana\n\nJan Zábrana (4. června 1931 Herálec – 3. září 1984 Praha) byl český básník, prozaik, esejista a překladatel z ruštiny a angličtiny. Je pohřben v Poděbradech.\n\nJan Zábrana se narodil v Herálci roku 1931 a v roce 1940 se s rodinou přestěhoval do Humpolce. Roku 1950 byla odsouzena jeho matka Jiřina Zábranová. Téhož roku složil maturitu na humpoleckém gymnáziu, ale nebyl vzhledem k politické perzekuci své rodiny přijat na filozofickou fakultu. Do roku 1952 studoval čtyři semestry na Katolické bohoslovecké fakultě UK v Praze, téhož roku byl odsouzen také jeho otec. Pak pracoval jako pomocný dělník v Tatrovce Smíchov, Družstvu Smalt v Radotíně, provozovně ve Veletržní ulici.\n\nPoté se 27. října 1954 stal překladatelem na volné noze, ovšem také se začínaly projevovat záchvaty deprese. V roce 1957 debutoval v časopise s vlastní básnickou tvorbou. Při amnestii v roce 1960 byli propuštěni Zábranovi rodiče na svobodu. V roce 1963 bylo požehnáno manželství s Marií Leskovjanovou, do kterého se narodila o rok později dcera Eva.\n\nV roce 1965 Zábrana vydal svoji první sbírku básní \"Utkvělé černé ikony\". V roce 1969 byla vydána jeho poslední báseň za jeho života. Během normalizace mu bylo znemožněno vydávat vlastní tvorbu a mohl pouze překládat. V následujících letech upadal do stále těžších depresí. V roce 1976 Zábrana onemocněl diabetem a v roce 1984 umřel na rakovinu.\n\nOd roku 1954 se věnoval literární práci jako překladatel z povolání. Zaměřil se zejména na ruskou, anglickou a americkou prózu a poezii a pro české čtenáře objevil četné pozoruhodné autory a hodnotná díla. Patří k nim např. překlad Osipa Mandelštama, či Borise Pasternaka. Především však znovuobjevil a do českého jazykového a literárního světa přivedl ojedinělé literární dílo ruského židovského autora Isaaka Babela. Babelova \"Rudá jízda\" byla do češtiny poprvé přeložena již roku 1928. Jan Zábrana však literární kvalitu díla podtrhl a umocnil svým básnickým citem a vybroušeným překladatelským řemeslem.\nK řadě svých překladů připojil esejistické komentáře. Souborné vydání vyšlo pod titulem \"Potkat básníka\" (1989).\n\nPřeložil básně Émile Verhaerena (sbírka \"Básně - výbor\", překlady Jiří Konůpek a Jan Zábrana, Praha, SNKLU, 1962, edice \"Světová četba\", Sv. 294).\n\nVedle překladatelské činnosti se věnoval vlastní literární tvorbě, především poezii. Za svého života publikoval sbírky \"Utkvělé černé ikony\" (1965), \"Lynč\" (1968) a \"Stránky z deníku\" (1968), v nichž usiloval o spojení básnického civilismu s filozoficky laděnou subjektivní tvůrčí tóninou. Celé jeho básnické dílo bylo vydáno posmrtně v souborech \"Jistota nejhoršího\" (1991) a \"Básně\" (1993).\n\nV 50. letech psal hrabalovsky laděné prózy (\"Sedm povídek\", 1993). Později napsal spolu s Josefem Škvoreckým několik detektivek (\"Vražda v zastoupení\", 1967) a dětskou knížku \"Táňa a dva pistolníci\" (1965).\n\nSugestivní svědectví o době, svém životě, názorech a postojích podal ve svých poznámkách a deníkových záznamech. Ty začínají rokem 1948, přesněji jeho popřevratovými událostmi a časově překlenují celý autorův život. Výbor z jeho deníků pod názvem \"Celý život\" byl poprvé uspořádán a vydán v roce 1992 a získal ocenění Kniha roku Lidových novin.\n\n\n\n\n\n\n\n\n\n\n\nV 70. letech a v první polovině 80. let časopisecky publikoval zcela sporadicky, a to výhradně překlady. V témže období kryl svým jménem překladatelské práce svých přátel, mj. Luby a Rudolfa Pellarových (E. Hemingway: \"Přes řeku do stínu stromů\", \"Pohyblivý svátek\", 1978; J. Jones: \"Tak už to chodí\", in antologie \"Hlídky naděje\", 1975), Antonína Přidala (J. B. Priestley: \"Dobří kamarádi\", 1980), Anny Novákové (G. I. Uspenskij: \"Ulice Na Ztracence\", 1978), Hany Žantovské (G. Greene: \"Vlak do Instanbulu\", 1973) aj.\n\nNaopak údajné Zábranovo pouhé pokrývání překladu knihy Warrena Millera \"Prezydent Krokadýlů\" (česky 1963), k němuž se na počátku 90. let přihlásil Josef Škvorecký, zpochybňuje Patrik Ouředník. Ouředník ve svém dvojím příspěvku, který následně vyvolal debatu v Kritické příloze \"Revolver Revue\" (\"Prezydent, nebo Krokadýl?\" a \"Čisté víno\"), poukazuje na nedůslednost a protichůdnost argumentů Škvoreckého.\n\nOuředníkovi dala zpětně za pravdu korespondence Jana Zábrany s Antonínem Přidalem (tiskem 2018), obsahující pasáže o překladu. Editor Jiří Opelík píše: „V devadesátých letech se za jediného překladatele knihy prohlásil Josef Škvorecký, máme však za to, že mu lze na překladu přiznat jen dílčí (konzultační) participaci.“\n\n"}
{"id": "148295", "url": "https://cs.wikipedia.org/wiki?curid=148295", "title": "Koleje Mazowieckie", "text": "Koleje Mazowieckie\n\n„Koleje Mazowieckie - KM“ sp. z o.o. (zkratka KM, kód VKM: KMKOL) jsou polský železniční dopravce, který provozuje osobní dopravu téměř výhradně na území Mazovského vojvodství, tedy především na tratích vycházejících radiálně z Varšavy.\n\nSpolečnost byla založena 29. července 2004 dvěma podílníky: Samosprávou Mazovského vojvodství (podíl 51 %) a dopravcem PKP Przewozy Regionalne (49 %). Svoji činnost firma zahájila 1. ledna 2005. Postupně se podíl PKP PR snížil na 5 %. 9. listopadu 2007 vydalo polské Ministerstvo financí souhlas s tím, že vojvodství odkoupí od PKP PR zbývajících 5 % za 1,2 mil. PLN.\n\nSvoji činnost zahájila společnost výhradně s elektrickými jednotkami řady EN57, které si pronajímá od dopravce PKP Przewozy Regionalne. Na základě rozhodnutí Ministerstva financí z 9. listopadu 2007 odkoupí Mazovské vojvodství od PKP PR 184 kusů těchto elektrických jednotek potřebných pro provoz KM za částku 175,5 mil. PLN.\n\nPro provoz na méně vytížených tratích a také na tratích kde KM po několikaleté přestávce obnovila osobní dopravu pak v roce 2005 a 2006 KM zakoupila starší motorové vozy řady 627 (7 ks) a dvoudílných motorových jednotek řady 628 (5 jednotek + polovina další jednotky) od německého dopravce DB Regio.\n\n28. června 2006 pak byla podepsána smlouva na dodávku 10 elektrických jednotek typu FLIRT od společnosti Stadler Bussnang AG.\n\n5. září 2006 pak byla podepsána smlouva o úvěru ve výši 50 mil. EUR mezi Evropskou investiční bankou a Mazovským vojvodstvím. Tento úvěr bude sloužit na nákup 11 souprav patrových vozů, včetně řídicích vozů. Jako dodavatel byla vybrána firma Bombardier Transportation, se kterou byla 24. července 2007 podepsána smlouva na dodávku celkem 37 vozů (11 řídicích a 26 vložených). Tyto soupravy by měly být vedeny novými elektrickými lokomotivami, které si KM hodlá pořídit formou leasingu.\n\n2. června 2007 společnost zahájila společnost provoz dvou jednotek řady EW60, které byly zakoupeny od firmy PKP SKM w Trójmieście a prošly modernizací v dílnách ZNTK Mińsk Mazowiecki.\n\nMezi zaměstnance KM patří od počátku průvodčí a vlakvedoucí osobních vlaků, kteří přešli od PKP Przewozy Regionalne. Strojvedoucí jsou však najímáni od PKP Cargo, ovšem od roku 2006 KM postupně zaměstnává vlastní strojvedoucí, kteří přecházejí především od PKP Cargo.\n\n"}
{"id": "148299", "url": "https://cs.wikipedia.org/wiki?curid=148299", "title": "Silva (poezie)", "text": "Silva (poezie)\n\nSilva je ve španělské poezii básnická forma, charakterizovaná strofami libovolné délky, v nichž se pravidelně střídají verše jedenáctislabičné () a sedmislabičné (). Většina veršů v silvě je rýmovaná, ale rýmy nemají přesně stanovené schéma. Silvy se většinou užívají pro emočně vypjatý příběh či popis nebo jako monology osob vyššího postavení. Typickým příkladem silvy jsou \"Samoty\" Luise Gongóry.\n"}
{"id": "148300", "url": "https://cs.wikipedia.org/wiki?curid=148300", "title": "Alphonse de Neuville", "text": "Alphonse de Neuville\n\nAlphonse-Marie-Adolphe de Neuville (31. května 1835, Saint-Omer, Pas-de-Calais - 18. května 1885 Paříž) byl francouzský malíř a ilustrátor, který se jako jeden z představitelů akademismu proslavil především svými portréty vojáků a dalšími obrazy s válečnou tematikou.\n\nNeuville pocházel sice z velmi bohaté právnické rodiny, ale vždycky si přál být vojákem. Proto se dal roku 1856 zapsat na námořnickou akademii \"École Navale\" v bretaňském Lorientu, kde se také začal zajímat o umění. Již po prvním roce ho však jeho otec donutil školu opustit a studovat práva. Neuville se však přes odpor rodiny vydal do Paříže studovat malířství. Jen obtížně získal místo v ateliéru Françoise-Edouarda Picota, ale dlouho v něm nezůstal, protože ho Picotovy učitelské metody znechucovaly. Studoval pak u proslulého malíře Eugèna Delacroixe a již jeho první výstava roku 1859 skončila úspěchem. Brzy získal všeobecné uznání svými obrazy z krymské, britsko-zuluské a zejména z francouzsko-pruské války, které se zúčastnil jako francouzský důstojník. Roku 1881 se stal důstojníkem řádu čestné legie. Mnoho jeho obrazů se dnes nachází v petrohradské Ermitáži a v Metropolitním muzeu umění v New Yorku.\n\nDe Neuville působil též jako ilustrátor, především pro nakladatelství Calman Lévy a Pierre-Jules Hetzel. Z díla Julese Verna ilustroval Dvacet tisíc mil pod mořem (společně Édouardem Riouem), \"Okolo Měsíce\" (společně s Émilem-Antoinem Bayardem) a Cestu kolem světa za osmdesát dní (společně s Léonem Benettem).\n\nDále svými kresbami například doprovodil \"Dějiny Francie\" Françoise Guizota, dobrodružný román Alfréda Assollanta \"Hrdinný kapitán Korkorán\" a některá díla Alexandra Dumase staršího.\n\n"}
{"id": "148306", "url": "https://cs.wikipedia.org/wiki?curid=148306", "title": "Spontánní próza", "text": "Spontánní próza\n\nSpontánní próza je literární styl 20. století. Spisovatel zaznamenává své bezprostřední dojmy, postřehy a myšlenky. Texty obsahují dlouhá souvětí, která se skládají z ostře frázovaných vět. Vyznačují se velkým množstvím citoslovcí, nespisovným jazykem, minimem interpunkčních prostředků. Díky tomu, že tento žánr staví na volném asociačním toku slov, má blízko k jazzovým improvizacím.\n\n"}
{"id": "148308", "url": "https://cs.wikipedia.org/wiki?curid=148308", "title": "Sněhulák", "text": "Sněhulák\n\nSněhulák je figura vytvořená ze sněhu, která obvykle zobrazuje stylizovanou lidskou postavu. Obvykle\ntvoří sněhuláka tři sněhové koule různé velikosti, které jsou poskládány na sebe. Největší sněhová koule je na zemi a tvoří nohy sněhuláka, nejmenší koule je na vrcholu a představuje hlavu. Obličej sněhuláka (ústa a oči) většinou tvoří tmavé kamínky nebo kousky uhlí, mrkev představuje nos. Někdy se připojují z boku dvě menší koule jako ruce. Na hlavu sněhuláka se pokládá starý hrnec jako klobouk, do stylizované ruky se vkládá pometlo nebo koště. Někdy se kolem krku sněhuláka uvazuje šála. Sněhulák může být velmi malý nebo může dosahovat velikosti i několika metrů. Závisí to na velikosti a počtu sněhových koulí.\n\nZákladní kostra se zpravidla skládá ze tří (ale např. v Japonsku či Spojeném království je zvykem stavět pouze ze dvou) uválených či uhnětených koulí, z nichž spodní – největší – představuje nohy, prostřední trup a vrchní – nejmenší – pak hlavu. Někdy bývají spodní dvě koule ještě dodatečně oblepovány dalším sněhem, aby byl vytvořen dojem jednolitého těla. Sněhulák může mít i ruce, vytvořené z menších sněhových koulí, resp. válců – ty se přilepují po stranách v horní třetině střední koule. Někdy se pro vyztužení spoje používají klacky nebo násada protažená skrz celé tělo. Taktéž se někdy přilepují uši nebo rohy.\n\nDruhým možným postupem stavby sněhuláka je jeho postupné modelování z hromady sněhu, podobně jako sochař postupně opracovává materiál. Tohoto postupu se většinou využívá při stavbách sněhuláků větších rozměrů, nebo když je již daná hromada k dispozici (např. odfrézovaný sníh) a není proto nutné válet koule.\n\nVlastní holou stavbu je posléze možné dekorovat různými doplňky, mezi základní patří:\nPodle dostupnosti materiálu patří mezi další výbavu ještě:\n\nV posledních letech se rozmohlo i netradiční dekorování láhví v ruce, cigaretou v ústech, či dotváření základní stavby intimními doplňky (prsy, penis).\n\nStavění sněhuláků patří mezi poměrně staré tradice, nicméně kdy přesně lidé začali stavět skulptury ze sněhu, je však zcela neznámo. První písemné zmínky o sněhulácích lze nalézt už v 16. století, a to přímo u Shakespeara.\n\nSněhulák byl zpopularizován v průběhu 18. století. V roce 1770 se v jedné knížce pro děti vydané v Lipsku poprvé objevuje jeho název (\"\"). Pravděpodobně nejstarší vyobrazení sněhuláka je na mědirytině Daniela Chodowieckého, kde je znázorněn jako personifikace zimy a třeskutého mrazu, maje přitom hrozivý výraz ve tváři a koště v ruce.\n\nV 19. století se pozvolna začal měnit přístup lidí k zimě, která již neznamenala jen čas strádání, a sněhulák se tak ve vyobrazeních tohoto ročního období objevuje výrazně častěji. V této době také získal vizáž „normálního člověka“, svůj charakteristický tvar a přívětivý výraz. Stal se oblíbenou dětskou zábavou a motivem ilustrací pro děti.\n\nZdá se, že obraz přátelského symbolu zimy ovlivnila koncem 19. století i rostoucí popularita vánočních pohlednic a novoročenek, na nichž byl často umístěn. Po roce 1900 se začal objevovat také jako figurka na vánočním stromečku a později začal být také využíván k reklamním a propagačním účelům.\n\nDnes se sněhulák zcela běžně vyskytuje ve všemožných oblastech kultury a komerce.\n\nSněhulák, či jiné postavy z něj odvozené, se vyskytuje v různých oblastech kultury:\n\nVe filmu:\n\nV hudbě:\n\nV literatuře:\n\nVe výtvarném umění:\n\nV užitém umění:\n\nNejvětší sněhulák v Česku byl postaven ve dnech 2. – 5. března 2005 v Dlouhé Třebové. Měřil na výšku 8,52 m (s kloboukem pak 9,85 m), měl 1,8 m dlouhý nos a 16 m dlouhou šálu. Na jeho stavbě se podílelo 30 lidí za pomoci lehké a těžké mechanizace (bagr, autojeřáb), lešení, bednění a nástrojů jako sekera či motyka. Tento sněhulák pokořil jinou rekordní stavbu, která vznikla krátce předtím: 1. – 3. února 2005 vybudovali odsouzení z protidrogové zóny ve věznici Kynšperk nad Ohří. Byl vysoký 4 m s rozpětím rukou 4,4 m.\n\nPravděpodobně největší sněhulák na světě – \"\" (pojmenovaný na počest tehdejšího guvernéra státu Maine Anguse Kinga) – byl postaven v únoru 1999 z téměř 5700 m sněhu v americkém Bethelu (Maine), měřil přes 34,5 m, vážil přes 4000 tun a byl zapsán do Guinnessovy knihy světových rekordů.\n\nNový nejvyšší sněhulák světa - \"Sněhulačka Olympia\" - byla postavena v únoru 2008 obyvateli z amerického Bethelu (Maine), kteří tak překonali svůj dřívější rekord. Sněhulák měřil 37,21 m. Stavba trvala měsíc. Soustředné kruhy, které tvořily tělo, byly uplácané z 5890 tun sněhu, které zvedaly jeřáby až do výšky 35 metrů. Ruce tvořily dva devítimetrové smrky, řasy byly složeny ze šestnácti lyží, oči byly z obřích vánočních věnců, nos byl dlouhý 2,5 m a ústa tvořilo pět pneumatik.\n\nV Litvě říkají sněhulákům „bytost bez mozku“. Tohoto faktu bylo využito v zimě 2005, kdy Litevci na znamení protestu proti tehdejší vládě postavili 141 sněhuláků (jeden pro každého poslance) poblíž parlamentu.\n\nV ruštině se sněhulák řekne [Sněžnaja baba] – sněhová bába, ve francouzštině – sněhový dobrák, v japonštině (Yuki Daruma) — Daruma ze sněhu, v polštině pak , což je zároveň výraz pro „troubu“ (hloupou osobu).\n\nUnicode má pro sněhuláka speciální znak ☃ (U+2603).\n\nZačátkem roku 2015 se jistý saúdský islámský klerik vyslovil pro zákaz stavby sněhuláků a neváhal vyhlásit fatvu, jelikož prý sněhuláci podporují chtíč a nevhodné emoce.\n\n"}
{"id": "148309", "url": "https://cs.wikipedia.org/wiki?curid=148309", "title": "East Kilbride", "text": "East Kilbride\n\nEast Kilbride je město, ležící ve Velké Británii, konkrétně ve Skotsku, 15 kilometrů jižně od největšího skotského města Glasgow. Je to první a největší z tzv. \"nových měst Skotska\", která se budovala jako řešení pro přelidněné Glasgow ve 40. letech 20. století. Město má průmyslový charakter, kde převládá hlavně strojírenství, elektrotechnika a vývoj.\n\n\n\n"}
{"id": "148310", "url": "https://cs.wikipedia.org/wiki?curid=148310", "title": "Střeziměřice (Horní Stropnice)", "text": "Střeziměřice (Horní Stropnice)\n\nStřeziměřice () je osada obce Horní Stropnice v okrese České Budějovice v Jihočeském kraji, ležící v podhůří Novohradských hor v nadmořské výšce 532 metrů. Nachází se asi kilometr západně od vesnice Svébohy a tři kilometry na severozápad od Horní Stropnice. V roce 2011 zde trvale žilo čtrnáct obyvatel.\n\nPrvní písemná zmínka o vesnici pochází z roku 1390 (Triczmoricz). Název vsi Tritschmersch náleží mezi staročeská jména přezdívková (tzv. kompozita) a pochází z nejstaršího sídelního osídlení. Zpět do češtiny se pojmenování vrátilo jako Tryczmierzich (1496 a 1543), popřípadě Tryčměry (Tryčměře), a to podle poněmčeného základu. Vesnice náležela pod faru v nedalekém Žumberku.\n\nV osadě stojí pozdně barokní síňová kaple se zvonicí (v současnosti opravena). Kaple byla postavena roku 1857 poblíž nedalekého panského sídla. Na stavbě se dochovaly štukové ozdoby, které jsou dokladem vzniku v období pozdního baroka poloviny 19. století.\n\nOsadou vede cyklotrasa č. 1046, která je součástí naučné cyklotrasy Pamětí Novohradska.\n"}
{"id": "148311", "url": "https://cs.wikipedia.org/wiki?curid=148311", "title": "Anna Netrebko", "text": "Anna Netrebko\n\nAnna Jurjevna Netrebko (rusky \"Анна Юрьевна Нетребко\"; * 18. září 1971, Krasnodar, Sovětský svaz) je ruská operní pěvkyně, sopranistka. Je považována za jednu z nejvýznamnějších operních hvězd současnosti. Již v roce 2007 zařadil americký časopis Time Annu Netrebko na třetí místo mezi 100 nejvýraznějšími lidmi z oblasti umění a zábavy. Zdůvodnil to jejím velkým ohlasem v médiích, která neúnavně zaznamenávají její zálibu v módě (\"haute couture\"), ale především ohromující plností a sílou jejího hlasu a jejími hereckými schopnostmi. S poukazem na nádheru hlasu (\"vocal splendor\") a dramatickou intenzitu pěveckého výrazu přirovnal autor článku Christopher Porterfield Annu Netrebko ke slavné pěvkyni Marii Callas.\n\nNarodila se a vyrůstala v Krasnodaru, městě na jihozápadě dnešní Ruské federace; tam se začala zajímat o hudbu a zpěv. Její matka Larisa Netrebko, která již nežije, byla inženýrkou. Otec Jurij Netrebko je povoláním geolog.\n\nPo určitou dobu, až do roku 2007, měla Anna Netrebko známost s italským barytonistou Simonem Alberghinim. Koncem roku 2007 se poznala s uruguayským pěvcem (rovněž barytonistou) Erwinem Schrottem. Podle některých zdrojů oznámila Netrebko v dubnu 2008, že ona a Schrott uzavřeli sňatek. Podle jiných zpráv Netrebko a Schrott nebyli manželé. 5. září roku 2008 se jim narodil syn Tiago Aruã Schrott. Druhé jméno \"Aruã\" je odvozeno z řeči indiánského kmene Charrúa, který žije v Uruguayi, a znamená \"cenný\" nebo \"pokojný\".\n\nPo dobu trvání svého partnerství v soukromém životě vystupovali Netrebko a Schrott spolu pravidelně na koncertech, a to zvláště v Německu. Lze jmenovat mj. koncert v Berlíně, kde zpívali společně s německým tenoristou Jonasem Kaufmannem, a koncert pod otevřeným nebem dne 9. června 2012 ve Wiesbadenu.\n\nV listopadu 2013 oznámila Anna Netrebko v ruské televizní show \"Pusť govorjat\", že ona a Erwin Schrott žijí odděleně. Jako důvod uvedla, že se následkem početných pěveckých angažmá na rozdílných místech světa vzájemně odcizili. Zároveň poprvé otevřeně promluvila o zdravotních problémech jejich společného syna. Tiago trpí lehkou formou poruchy autistického spektra.\n\nV únoru 2014 se Netrebko při zkouškách před uvedením Pucciniho opery \"Manon Lescaut\" v Římě seznámila s ázerbájdžánským tenoristou Yusifem Eyvazovem. Oba byli obsazeni do hlavních rolí (Manon Lescaut a Chevalier des Grieux). Pět měsíců poté oba na Facebooku ohlásili své zasnoubení. Eyvazov se narodil 2. května 1977 v Baku a žil posléze nějakou dobu v Alžíru (Alžírsko), kde jeho otec, který byl univerzitním profesorem, pracoval. Svatba obou operních pěvců se konala dne 29. prosince 2015 v paláci Coburg ve Vídni, kde byli přítomni otec nevěsty Jurij Netrebko, její sestra Natalja a tenoři Plácido Domingo a Piotr Beczała. Anna Netrebko byla oděna v bílých svatebních šatech a na hlavě měla zlatou čelenku posetou diamanty v hodnotě jednoho milionu eur. Po obřadu byli svatebčané odvezeni v 16 bílých kočárech do paláce Liechtenstein na Fürstengasse v Rossau v 9. vídeňském okrese (Alsergrund), u kterého se na počest novomanželů konal ohňostroj. Oslava s tancem v Herkulesově sále paláce trvala až do pozdní noci.\n\nNetrebko žila dříve v Petrohradě a později v New Yorku. Její oficiální bydliště je nyní ve Vídni. K ruskému občanství jí bylo uděleno také občanství rakouské, které obdržela v Salzburgu dne 1. srpna 2006.\n\nJiž v Krasnodaru se projevilo její výrazné pěvecké nadání. Byla sólistkou sboru «Кубанская пионерия» (Kubánští pionýři) při Paláci pionýrů a žáků Krasnodarského kraje. V mládí se věnovala také gymnastice a basketbalu. Její první profesorkou zpěvu byla Tamara Novičenková na konzervatoři v Petrohradě, kde však studium nedokončila. Dodnes se zdokonaluje v hlasové technice u slavné italské sopranistky Renaty Scotto.\n\nAby se obeznámila s divadelním prostředím, pracovala nejdříve jako uklízečka v Mariinském divadle v Petrohradu. V roce 1993 vyhrála pěvecký konkurs M. I. Glinky a byla dirigentem a uměleckým ředitelem divadla Valerijem Gergijevem angažována jako sólistka. Zde poté ovládla obšírný repertoár. Již ve svých 23 letech zpívala titulní ženskou roli v Glinkově opeře \"Ruslan a Ludmila\". V roce 1994 debutovala v Petrohradě jako Zuzana v opeře Wolfganga Amadea Mozarta \"Figarova svatba\", v tomtéž roce pak v Rize zpívala Královnu noci v Mozartově \"Kouzelné flétně\".\n\nV roce 1995 debutovala v San Francisku rolí Ludmily v opeře \"Ruslan a Ludmila\". I na ostatních světových operních scénách se stala známou jako skvělá interpretka ruských operních postav, vedle Ludmily např. jako Nataša z Prokofjevovy \"Vojny a míru\".\n\nBrzy velmi úspěšná byla především jako představitelka rolí ve stylu belcanto, a to jako Gilda ve Verdiho stěžejním díle \"Rigoletto\", Mimì (nejprve Musette) v Pucciniho \"Bohémě\" a Julie v Gounodově opeře \"Romeo a Julie\".\n\nV roce 2002 debutovala Netrebko na scéně Metropolitní opery v New Yorku (jako Nataša v opeře \"Vojna a mír\") a od té doby je v tomto divadle stálou veličinou. Jedním z předpokladů její další velké kariéry byl také neobyčejný úspěch, který sklidila v roli Donny Anny v Mozartově opeře \"Don Giovanni\" v rámci hudebního Salcburského festivalu roku 2002. Tutéž roli zpívala na scéně Královské opery v Covent Garden v Londýně v roce 2003. Ve stejném roce vytvořila i titulní roli opery Gaetana Donizettiho \"Lucie z Lammermooru\" v Los Angeles a Violettu ve Verdiho opeře \"La traviata\". Její album \"Opera Arias\", které v roce 2003 vyšlo, patřilo k nejprodávanějším albům klasické hudby.\n\nPo poměrně krátké přestávce v důsledku mateřství (2008) se Anna Netrebko vrátila do světového operního dění. Velký ohlas získala především její interpretace dramatické hlavní role v Donizettiho opeře \"Anna Bolena\" na scéně Vídeňské státní opery. Spolu s ní zde vystoupila její přítelkyně, lotyšská mezzosopranistka Elīna Garanča v roli Giovanny Seymour. Následně byla tato inscenace uvedena také v Metropolitní opeře v New Yorku.\n\nV prosinci 2015 vystupovala Netrebko v hlavní roli Verdiho opery \"Giovanna d'Arco\" (Johanka z Arku) na scéně divadla La Scala v Miláně. Tato opera složená v roce 1845 je hrána poměrně velmi málo, ve Scale byla dávána naposledy před 150 lety. O to pozoruhodnější byl „triumfální úspěch“ Anny Netrebko již při slavnostní premiéře opery 7. prosince 2015, který byl zaznamenán světovým tiskem. Premiérové představení bylo přenášeno mnoha televizními stanicemi včetně ČT art.\n\n6. srpna 2017 se Netrebko poprvé představila v titulní roli opery Giuseppe Verdiho \"Aida\", a to v rámci Salcburského festivalu. V této souvislosti (avšak nikoliv poprvé) byl zaznamenán posun hlasových schopností Anny Netrebko směrem k rolím pro dramatický soprán. Německý hudební kritik S. Martens přitom vysoce ocenil její muzikalitu, „luxusní“ střední a vysokou hlasovou polohu i její tzv. piani.\n\nAnna Netrebko je nositelkou řady cen a titulů. V roce 2008 ji prezident Vladimir Putin jmenoval národní umělkyní Ruské federace. Bylo to u příležitosti oslav 225. výročí založení Mariinského divadla, kterých se Netrebko zúčastnila.\n\n\n\n"}
{"id": "148313", "url": "https://cs.wikipedia.org/wiki?curid=148313", "title": "Vítek", "text": "Vítek\n\nVítek může znamenat:\n\n\n\n"}
{"id": "148314", "url": "https://cs.wikipedia.org/wiki?curid=148314", "title": "Logical Volume Management", "text": "Logical Volume Management\n\nLogical Volume Management (zkratka LVM, správa logických disků) je v informatice metodou správy diskového prostoru, která poskytuje mnohem větší variabilitu než konvenční způsob dělení pevných disků na diskové oddíly. Umožňuje spojovat více pevných disků nebo diskových oddílů do větších logických celků a s nimi dále pracovat, tj. vytvářet na nich oddíly se souborovými systémy a využívat jejich organizace k získání dalších vlastností (přesuny dat mezi fyzickými zařízeními bez narušení jejich dostupnosti nebo podobné vlastnosti, jako mají pole RAID).\n\nLVM je jen jedním z mnoha způsobů virtualizace diskového prostoru, která funguje jako mezivrstva mezi ovladačem pevného disku a operačním systémem.\n\nLVM umožňuje spojovat jednotlivé pevné disky nebo diskové oddíly do větších logických skupin (svazků). V rámci svazků pak lze typicky vytvářet logické části (podobně jako diskové oddíly na pevných discích). Na logických částech se pak vytváří souborové systémy, přičemž je možné logické části zvětšovat či zmenšovat v závislosti na požadavcích na zvětšování nebo zmenšování souborových systémů. Je obvyklé, že tyto operace lze provádět bez přerušení přístupu k datům v souborovém systému, pokud to samozřejmě podporuje sám souborový systém (například ext3 lze v Linuxu za běhu zvětšovat, ale nelze jej za běhu zmenšovat na rozdíl od Btrfs nebo NTFS od Windows Vista, které umožňují oboje).\n\nPři vhodné organizaci je možné do LVM přidávat nebo z něj odebírat zařízení a data opět bez přerušení jejich dostupnosti, případně mezi fyzickými zařízeními data přelévat.\n\nTypicky je u LVM výchozí jednotkou \"fyzické zařízení\" (dále \"PV\", \"physical volume\"), kterým může být celý disk nebo diskový oddíl, RAID, SAN nebo jiné zařízení pro ukládání dat. Prostor na tomto \"PV\" je rozdělen na menší díly, které se nazývají \"fyzické extenty\" (dále \"PE\", \"physical extent\"). Některé implementace LVM (jako např. HP-UX nebo nativní LVM Linuxu) mají pro \"PE\" pevně danou velikost, ale jiné (jako např. u Veritasu) používají \"PE\" s proměnlivou velikostí, které lze spojovat či rozdělovat.\n\nFyzické extenty (\"PE\") jsou sdružovány do svazků (dále \"VG\", \"volume group\"). Uvnitř VG jsou vytvářeny logické oddíly (dále \"LV\", \"logical volume\"), které se skládají z logických extentů (dále \"LE\", \"logical extent\") – ty jsou typicky mapovány jedna k jedné na fyzické extenty (\"PE\"), i když některé implementace mohou mít proměnlivou velikost.\n\nSvazky (\"VG\") jsou směrem k operačnímu systémy prezentovány jako běžná bloková zařízení. Na VG se vytvářejí logické svazky (\"LV\"), které odpovídají diskovým oddílům. Na LV je pak možné vytvářet běžné souborové systémy.\n\nPři klasickém použití LVM se větší počet zařízení sdružených do LVM chová podobně jako RAID0. V případě prokládání (strippingu) lze dosáhnout většího výkonu čtení a zápisu.\n\nPokud je u LVM použita vhodná organizace PV a LE, je možné dosáhnout podobné funkcionality jako u polí RAID. Například pro zrcadlení (mirroring) jsou pro každý \"LE\" použity alespoň dva \"PE\" se stejným obsahem. V případě výpadku PE jsou pak data stále k dispozici. \n\nPři přidávání a odebírání zařízení může dojít k narušení spojitosti úložného prostoru (LV je mapován na PV, které jsou rozmístěny na přeskáčku), což může vést ke snížení výkonu při práci s daty, avšak tato penalizace je typicky akceptovatelná kvůli možnosti pružného přizpůsobování velikosti a výměně použitých zařízení (i za chodu).\n\nZměna velikosti LV neznamená automaticky změnu souborového systému, který je na něm vytvořen. Proto je nutné, aby i souborový systém podporoval změnu velikosti. Typicky všechny souborové systémy lze zmenšovat nebo zvětšovat, pokud jsou odpojeny (s daty se nepracuje). Některé (například Btrfs nebo NTFS od Windows Vista) umožňují změnu velikosti i za provozu systému (tzv. \"online shrinking\" nebo \"online growing\"). Zmenšování je samozřejmě možné jen do velikosti odpovídající obsazené části souborového systému. Souborový systém NTFS nepodporuje online přesun fixně umístěných dat (např. odkládacího prostoru).\n\nNěkteré implementace LVM umožňují tzv. snímky (snapshot), které umožňují zachytit stav souborového systému dat v čase. Využívají se buď pro vrácení změn nebo pro usnadnění zálohování. V obou případech jsou nově zapsaná data ukládána do LVM takovým způsobem, aby bylo možné rozlišit původní a pozdější stav. Snímky lze později rušit, případně slučovat, což může být časově náročná operace (musí být přesunuta větší množství dat podle toho, kolik dat bylo později změněno, přidáno či smazáno). Čím více dat je od vytvoření snímku změněno, tím bývá snížen výkon LVM, protože data se nacházejí na více místech.\n\nNěkteré souborové systémy též umožňují tvorbu snímků (např. NTFS nebo ext4), avšak s typicky větším výkonem a snadnějším slučováním, než má LVM (je nutné udržovat navíc jen doplňující metadata).\n\nSnímky mohou využívat i souborové systémy jen pro čtení (např. Live CD), které nelze měnit a změny se zapisují na pevný disk.\n\n\n"}
{"id": "148320", "url": "https://cs.wikipedia.org/wiki?curid=148320", "title": "Pietro Filippo Scarlatti", "text": "Pietro Filippo Scarlatti\n\nPietro Filippo Scarlatti (5. ledna 1679, Řím – 22. února 1750, Neapol) byl italský skladatel, sbormistr a varhaník.\n\nPietro Filippo Scarlatti byl nejstarším synem Alessandra Scarlattiho a bratrem rovněž slavného barokního skladatele Domenica Scarlattiho.\n\nHudební vzdělání mu poskytl otec. V roce 1705 se stal sbormistrem katedrály v Urbinu. O tři roky později jej otec přivedl do Neapole a Pietro se stal varhaníkem královského dvora. Toto angažmá bylo na první pohled významné, ale po prohrané válce o španělské dědictví se neapolské království stalo součástí habsburské monarchie a císař Josef I. ani později Karel VI. se zde prakticky nezdržovali.\n\nJako skladatel nedosáhl proslulosti svého otce a bratra. Pokud je známo, byla veřejně provedena pouze jeho jediná opera, \"Clitar\", v roce 1728 v divadle San Bartolomeo. Partitura se do dnešní doby nedochovala.\n\nVětší úspěch měl se svými kantátami, ale zejména s drobnými skladbami pro cembalo, z nichž některé se občas objevují i na repertoáru soudobých klavíristů.\n\nPo klidném životě zemřel v Neapoli 22. února 1750.\n"}
{"id": "148323", "url": "https://cs.wikipedia.org/wiki?curid=148323", "title": "Kyzylsu (zdrojnice Vachše)", "text": "Kyzylsu (zdrojnice Vachše)\n\nKyzylsu nebo Kzylsu ( nebo , v turkických jazycích znamená \"červená řeka\") je řeka v Kyrgyzstánu a v Tádžikistánu (Centrálně spravovaná oblast). Je 235 km dlouhá. Povodí má rozlohu 8380 km².\n\nPramení na svazích Zaalajského hřbetu a teče v Alajské dolině. Nad ústí řeky Ajljama se nazývá Karasu. Poté co se \"Kyzylsu\" spojí s Muksu vytváří řeku Surchob, která po spojení s řekou Obichingou vytváří řeku Vachš.\n\nPrůměrný průtok vody ve vzdálenosti 86 km od ústí je 40,6 m³/s.\n"}
{"id": "148324", "url": "https://cs.wikipedia.org/wiki?curid=148324", "title": "Livingston (Skotsko)", "text": "Livingston (Skotsko)\n\nMěsto Livingston leží v centrálním pásu Skotska, 25 kilometrů západně od Edinburghu a zároveň asi 50 kilometrů východně od Glasgow. Město, ač jedno z nových ve Skotsku, nenese název po skotském objeviteli Davidu Livingstonovi, jak se někde mylně uvádí, ale po původní vesnici, jež nesla název \"Levingstoun\". Město začalo vznikat po roce 1946, kdy byl vydán akt pro výstavbu nových satelitních měst, kvůli přelidnění města Glasgow. V tomto městě se narodil známý šipkař Peter Wright.\n"}
{"id": "148330", "url": "https://cs.wikipedia.org/wiki?curid=148330", "title": "Therion", "text": "Therion\n\nTherion je švédská metalová kapela založená roku 1987 Christoferem Johnssonem. Její jméno pochází z řeckého \"therion\" (θηρίον), což znamená \"šelma\" ve smyslu biblické Apokalypsy; Johnsson je převzal z názvu alba švýcarské black metalové kapely Celtic Frost \"To Mega Therion\" (\"velká šelma\"; spojení se přímo v Bibli nevyskytuje, ale používal ho Aleister Crowley).\n\nPůvodně skupina hrála death metal, avšak později začala do své hudby přimíchávat i orchestrální prvky v podobě chórů a klasické hudby, což postupně vedlo až ke změně v kapelu symfonicko-metalovou. S tím souvisí i řada změn v obsazení kapely.\n\nHudba Therionu je inspirována mytologiemi, okultismem, magií a tradicemi; texty píše většinou Thomas Karlsson, zakladatel a vůdce magického řádu Dragon Rouge, jehož je Johnsson členem.\n\nTherion byl původně založen pod jménem Blitzkrieg v Upplands Väsby ve Švédsku. Zakladatel Christofer Johnsson byl původně zpěvákem a basistou, ačkoliv na tento nástroj hrál pouze několik měsíců v průběhu utváření kapely. K němu se přidali kytarista Peter Hanson s kterým se znal z dřívějška z několika hudebních skupin a bubeník Oskar Forss, Johnssonův kamarád ze školních let.\nVzory Blitzkriegu byli Metallica a Slayer, nicméně jeho hudba se podobala též skupinám Venom a Motörhead. Blitzkrieg nevydal žádné demo, pouze uspořádal 2 koncerty, než se v roce 1988 rozpadl. Zachovalo se pouze několik nahrávek.\nJohnsson se však nevzdal, přešel na kytaru a za vzor si zvolil švýcarskou kapelu Celtic Frost a pod novým jménem MegaTherion se mu podařilo seskupit původní formaci. Jméno bylo později zkráceno na Therion. Johnsson se následně rozhodl zaměřit pouze na zpěv a kytaru a tak do skupiny přibral basistu Erika Gustafssona z death metalové skupiny Dismember.\n\nSkupina nahrála v roce 1989 dvě death metalová dema, \"Paroxysmal Holocaust\" (600 ks) a \"Beyond the Darkest Veils of Inner Wickedness\" (500 ks). Obě dema vyšla pouze na kazetách.\n\nTo zajistilo kapele dostatečnou pozornost pro jejich první EP, \"Time Shall Tell\", což bylo technicky vzato sice stále jen demo, vydané lokálním obchodem v počtu 1 000 ks, avšak skupině přineslo jejich první nahrávací smlouvu s Deaf Records a následně vydání prvního alba Of Darkness...\n\nOf Darkness… obsahovalo skladby které Johnsson napsal v osmdesátých letech, neboť ačkoliv měli již novější skladby, rozhodli se je ponechat až pro následující album. Na Of Darkness… může být pohlíženo jako na \"progressive death metalové\" album, neboť jeho obsah vykazuje znaky atypické pro soudobý death metal. Texty byly silně politické, ve stylu Napalm Death a dalších hardcore punkových kapel osmdesátých let. Skupina však příliš nevycházela s Deaf Records a protože smlouva byla pouze na jedno album, po jeho vydání došlo k přesunu k Active Records.\nV roce 1992 začala skupina nahrávat druhé album Beyond Sanctorum. Erik Gustafsson byl nucen opustit kapelu a vrátit se domů do USA, ale skupina pokračovala jako trio s Hanssonem a Johnssonem coby basisty. Album se stalo velmi populární a získalo kapele první nabídky k jejich živému vystoupení ve střední Evropě. Na albu Beyond Sanctorum předvedli experimentálnější přístup k hudbě s lépe využitými možnostmi kláves a vokalistů, čímž získali nálepku \"experimentální death metalové\" kapely.\n\nPo tomto albu stihlo skupinu několik problémů. Forss se rozhodl opustit skupinu, neboť očekávajíc druhého potomka, životní styl a finanční situace kapely nevyhovovaly jeho odpovědnosti vůči rodině. Skupinu opustil kvůli zdravotním problémům i Hansson. Koncerty v Holansku proto již byly hrány v nové sestavě. Piotr Wawrzeniuk, někdejší Johnssonův spoluhráč z kapely Carbonized, usedl za bubny, Andreas Wahl se chopil basy a Johnssonův kamarád ze školních let, Magnus Barthelsson zaujmul pozici kytaristy.\n\nV roce 2007 pořídila skupina v maďarském Miskolci záznam z vystoupení se symfonickým orchestrem, který vyšel v roce 2009 na 2CD a DVD. Pro vystoupení skupina nastudovala skladby od Richarda Wagnera, Antonína Dvořáka, Verdiho, Mozarta i vlastní skladby v úpravě pro orchestr.\n\n4. června 2010 se ke kapele Therion připojil kytarista Christian Vidal, 15. července 2010 opustil kapelu Snowy Shaw, ale vrátil se zpět 25. srpna 2010. Album Sitra Ahra bylo uvedeno do prodeje 17. září, v prvním týdnu se prodalo v Americe 800 kopií. Turné k albu začalo v Buenos Aires v Argentině, součástí bylo 17-denní turné po Jižní a Střední Americe. Další součástí bylo evropské turné od 29. října 2010 do 11. prosince 2010.\n\n\n"}
{"id": "148334", "url": "https://cs.wikipedia.org/wiki?curid=148334", "title": "Velký Buk", "text": "Velký Buk\n\nVelký Buk ( ) je rozložitý, zcela zalesněný znělcový vrch (736 m) na severu České republiky v Lužických horách, na území obce Svor v okrese Česká Lípa v Libereckém kraji, 3 km na východ od obce Kytlice v okrese Děčín v Ústeckém kraji.\n\nDle geomorfologického členění náleží Velký Buk do Kytlické hornatiny (IVA-2B), konkrétně do jejího okrsku Klíčská hornatina (IVA-2B-a).\n\nSvahy jsou porostlé mohutnými lesy (také buk, dub, javor klen, jilm), na východě se příkře svažují do údolí Boberského potoka.\n\nVelký Buk katastrálně přísluší k obci Svor. Zhruba 2,5 km směrem na jih leží o 76 metrů nižší Rousínovský vrch. Podél východního úpatí obou vrchů vede silnice I. třídy I/9 ze Svoru na sever k Stožeckému sedlu a dále k česko-německému hraničnímu přechodu Rumburk/Neugersdorf.\n\nPo západní straně obou vrchů je vedena zeleně značená turistická trasa KČT, která je v tomto úseku součástí evropské dálkové trasy E10. Až na vrchol Velkého Buku značená trasa vedena není.\n\n"}
{"id": "148338", "url": "https://cs.wikipedia.org/wiki?curid=148338", "title": "Kyzylsu (přítok Pjandže)", "text": "Kyzylsu (přítok Pjandže)\n\nKyzylsu známá také pod jmény Šurabdara, Surchob, Mulokonni, Safedsangob ( , , , nebo , v turkických jazycích znamená \"červená řeka\") je řeka v Tádžikistánu. Je 230 km dlouhá. Povodí má rozlohu 8630 km².\n\nPramení na jižních výběžcích Vachšského hřbetu. Má velký levý přítok Jachsu. Je přítokem řeky Pjandž (zdrojnice Amudarji).\n\nZdroj vody je smíšený. Průměrný průtok vody ve vzdálenosti 58 km od ústí je 75 m³/s. V zimě nezamrzá.\n\nVoda z řeky se využívá na zavlažování. Celkem bylo vybudováno 14 odběrných kanálů s celkovou možnou propustností vody 17,8 m³/s.\n"}
{"id": "148342", "url": "https://cs.wikipedia.org/wiki?curid=148342", "title": "Surchob", "text": "Surchob\n\nNázev Surchob může znamenat:\n\n"}
{"id": "148344", "url": "https://cs.wikipedia.org/wiki?curid=148344", "title": "Cumbernauld", "text": "Cumbernauld\n\nCumbernauld je skotské město ležící v centrálním pásu mezi městy Glasgow a Falkirk v kraji Severní Lanarkshire. Město vzniklo v roce 1956, jako satelitní město Glasgow. Původní vesnice je ovšem na tomto místě známa již od dob Římanů.\n\n"}
{"id": "148348", "url": "https://cs.wikipedia.org/wiki?curid=148348", "title": "Aščisu", "text": "Aščisu\n\nNázev Aščisu může znamenat:\n\n"}
{"id": "148352", "url": "https://cs.wikipedia.org/wiki?curid=148352", "title": "Eliška Balzerová", "text": "Eliška Balzerová\n\nEliška Balzerová, rozená Eliška Havránková (* 25. května 1949 Vsetín) je česká herečka. Hrála například v televizních seriálech \"Nemocnice na kraji města\" či \"Nemocnice na kraji města po dvaceti letech\" či ve filmech \"Pěsti ve tmě\" či \"Vrchní, prchni!\". V roce 2011 získala Českého lva za nejlepší ženský herecký výkon ve vedlejší roli.\n\nDětství prožila v Moravských Budějovicích. K divadlu ji přivedla matka (* 1922), která hrála v ochotnickém spolku. Má sestru.\n\nVystudovala konzervatoř v Brně, kde získala titul DiS., a JAMU, kde získala titul MgA.\n\nPo studiích byla v angažmá v Jihočeském divadle v Českých Budějovicích. Od roku 1977 byla členkou Divadla na Vinohradech. V druhé polovině devadesátých se spolu s Tomášem Töpferem výrazně angažovala při obnově Divadla Na Fidlovačce. V tomto divadle působila do června 2017 jako členka souboru, od května 2012 byla jeho ředitelkou.\n\nS manželem, producentem Janem Balzerem mají syna Jana (* 1976), který je farmaceut, a dceru Adélu (* 1983), která je divadelní dramaturgyně.\n\n\n\n\n\n\n\n\n\n\n\n\n\n\n"}
{"id": "148358", "url": "https://cs.wikipedia.org/wiki?curid=148358", "title": "Aščisu (přítok Šaganu)", "text": "Aščisu (přítok Šaganu)\n\nAščisu (rusky \"Ащису\") je řeka ve Východokazašské oblasti v Kazachstánu. Je pravým přítokem řeky Šagan (povodí Irtyše).\n\nJe 349 km dlouhá. Povodí má rozlohu 18 100 km².\n\nProtéká východní částí Kazašské pahorkatiny. Ústí zprava do řeky Šagan, která je přítokem Irtyše.\n\nZdroj vody je sněhový. V suchém období vysychá.\n"}
{"id": "148359", "url": "https://cs.wikipedia.org/wiki?curid=148359", "title": "Svébohy", "text": "Svébohy\n\nSvébohy jsou vesnice ležící v podhůří Novohradských hor v nadmořské výšce 529 m n. m., dva kilometry severně od obce Horní Stropnice (okres České Budějovice), pod kterou administrativně náleží. V roce 2011 zde trvale žilo 48 obyvatel.\n\nPrvní písemná zmínka o vesnici pochází z roku 1411. Název obce měl v minulosti několik podob, od českého názvu Swegbohowicz, Svejbohy, Swybohy, po německou podobu Zweiendorf. Dominantou obce je bývalá středověká tvrz, opodál se nachází pozdně barokní síňová kaple se zvonicí. Obě stavby jsou chráněny jako kulturní památky.\n\nDo cípu katastrálního území na jihovýchodě zasahuje malá část národní přírodní památky Terčino údolí.\n\n"}
{"id": "148362", "url": "https://cs.wikipedia.org/wiki?curid=148362", "title": "Otmar Kučera", "text": "Otmar Kučera\n\nGenerálmajor Otmar Kučera, (13. července 1914 Juliánov – 6. června 1995 Brno) byl československý stíhací pilot, který během 2. světové války létal v Royal Air Force. V letech 1944–1945 byl velitelem 313. stíhací perutě, po roce 1948 perzekvován. Za svoji službu obdržel vysoká československá a britská vojenská vyznamenání.\n\nOtmar Kučera se narodil v Juliánově u Brna v rodině klempíře. Vyučil se zámečníkem a poté nastoupil do VLU v Prostějově. Po ukončení pokračovacího výcviku nastoupil v roce 1935 k Leteckému pluku 2 \"Edvarda Beneše\" v Olomouci. Na podzim roku 1938 sloužil v Piešťanech a ve Vigľaši, poté přijetí Mnichovské dohody se vrátil do Olomouce a po obsazení ČSR byl demobilizován. Do té doby nalétal v armádě 665 hodin.\n\nNa Štědrý den roku 1939 spolu s J. Kotáskem a J. Dohnalem na druhý pokus Otmar Kučera opustil přes Slovensko a Maďarsko tehdejší Protektorát Čechy a Morava. Přes Jugoslávii, Řecko a Turecko pokračovali do Palestiny a 24. února 1940 odpluli francouzskou lodí Providence do Francie, aby se připojili k čs. armádě v Agde, poté byl zařazen k leteckému výcviku. Pro zhroucení francouzského vojenského odporu do bojů nezasáhl, v červnu 1940 odplul do Velké Británie.\n\nPo přeškolení na stíhací Hawker Hurricane u 6. OTU v Sutton Bridge byl O. Kučera zařazen v říjnu 1940 do svazku 111. peruti RAF, tehdy ve Skotsku, kde sloužil mj. s Miroslavem Mansfeldem a Josefem Příhodou a kde dosáhl prvních dvou sestřelů. V dubnu 1941 byl přeložen k 312. čs. peruti, u níž zaznamenal tři vzdušná vítězství. V dubnu 1942 přešel k 313. čs. peruti, už jako Pilot Officer. Po dolétání operačního turnusu v červnu 1942 a následném odpočinku se v lednu 1943 vrátil do sestavy 313. peruti, s níž podnikal lety nad obsazenou Evropou a dosáhl dalších dvou sestřelů. Byl jmenován velitelem letky B a v listopadu 1944 velitelem celé 313. čs. peruti. V této funkci setrval až do konce války, během níž nalétal 550 operačních hodin.\nOtmar Kučera přivedl do ČSR 313. peruť na nových Spitfirech LF.Mk.IXE. Byla umístěna v Brně a reorganizována do dvou pluků. Zástupcem velitele jednoho z nich se v r. 1946 stal kpt. Otmar Kučera. V roce 1948 se už jako major stal velitelem stíhacího pluku, ale roku 1949 byl z armády propuštěn a posléze degradován. Pracoval pak převážně manuálně (kopáč štěrku, závozník apod.). V roce 1963 byl rehabilitován, byla mu vrácena hodnost, v 90. letech byl pak vyznamenán řádem M. R. Štefánika a povýšen na generála. O. Kučera zemřel v Brně na rakovinu.\n\n"}
{"id": "148363", "url": "https://cs.wikipedia.org/wiki?curid=148363", "title": "Josef Kudrna (voják)", "text": "Josef Kudrna (voják)\n\nJosef Kudrna (1. prosince 1881 Postřižín – 7. května 1915 Praha-Motol), byl vojín 102. rakouského pluku, který byl obviněn ze vzpoury a 7. května 1915 popraven v Praze-Motole. Byl otcem 7 dětí. V ulici V Úvalu 85 má pomník.\n\n"}
{"id": "148364", "url": "https://cs.wikipedia.org/wiki?curid=148364", "title": "Otakar Kukula", "text": "Otakar Kukula\n\nOtakar Kukula (2. února 1867, Jičín – 11. srpna 1925, Lázně Jeseník ) byl český lékař, profesor chirurgie a rektor Univerzity Karlovy. Byl jedním ze zakladatelů české chirurgie, zabýval se zejména urologií a břišní chirurgií.\n\nProfesor dr. Otakar Kukula se narodil 2. února 1867 v Jičíně, kde vystudoval gymnázium. Medicínská studia konal ve Vídni a v Praze. V roce 1890 v Praze se stal doktorem všeobecného lékařství. V červnu 1890 nastoupil na chirurgické oddělení profesora Weisse v Praze, následujícího roku se pak stal asistentem ve všeobecné nemocnici. Roku 1892 byl jmenován sekundárním lékařem I. třídy na chirurgickém oddělení profesora Maydla, roku 1894 pak asistentem české chirurgické kliniky. Roku 1897 byl jmenován soukromým docentem pro patologii a terapii chirurgických nemocí na české lékařské fakultě.\n\nPo habilitaci roku 1897 cestoval po USA (v Columbusu byl za dopisujícího člena společnosti amerických vojenských chirurgů) a Rusku. Roku 1901 jmenován mimořádným, roku 1904 řádným profesorem a přednostou chirurgické kliniky a primárním chirurgem ve všeobecné nemocnici. Byl mimořádným členem České akademie.\n\nByl vynikající operatér, dobrý řečník a velmi společenský člověk. Vydal řadu prací o chirurgii močových cest, apendicitě a břišní chirurgii, zejména monografii \"Pathologie a therapie zánětu červu (appendicitis)\".\n\nByl dlouholetým předsedou Spolku lékařů českých, v letech 1924–1925 rektorem Karlovy univerzity a vychoval celou generaci českých lékařů a chirurgů. Kromě toho byl náruživým automobilistou a řadu let předsedou Autoklubu RČS.\n\nZemřel 11. srpna 1925 v Gräfenbergu (dnes Lázně Jeseník), pohřben byl na Vyšehradě.\n\nMUDr. Otakar Kukula se oženil 9. listopadu 1898 s Helenou (Hellou) roz. Stausovou. V manželství se jim narodil jediný syn Otakar (* 1899), který se stal zemědělským a lesním inženýrem. V roce 1930 se oženil s tanečnicí Ankou Čekanovou.\n\n\n\n"}
{"id": "148365", "url": "https://cs.wikipedia.org/wiki?curid=148365", "title": "Kuneš z Bělovic", "text": "Kuneš z Bělovic\n\nKuneš z Bělovic byl spolubojovník Jana Žižky, po jeho smrti vrchní hejtman sirotčího vojska. První zmínka o něm pochází z Prahy roku 1422.\n\nV roce 1422 se společně s Janem Hvězdou z Vícemilic, zvaným Bzdinka, a Bohuslavem ze Švamberka pokusili o svržení Zikmunda Korybutoviče. Po Žižkově smrti 1424 se stal hejtmanem sirotčího vojska. Roku 1426 stál v čele jedné ze sirotčích hotovostí v bitvě u Ústí nad Labem. \n\nKuneše z Bělovic nakreslil Mikoláš Aleš podobně jako Jana Žižku – na koni, s palcátem v ruce.\n"}
{"id": "148369", "url": "https://cs.wikipedia.org/wiki?curid=148369", "title": "O2", "text": "O2\n\nSpojení písmene O a číslice 2 může mít různé významy:\n\n"}
{"id": "148370", "url": "https://cs.wikipedia.org/wiki?curid=148370", "title": "Jan Kutnauer ze Sonnenštejna", "text": "Jan Kutnauer ze Sonnenštejna\n\nJan Kutnauer ze Sonnenštejna (též Jan Kutnauer ze Sonenštejna) (1581 – 21. června 1621, Praha) byl staroměstský konšel, purkmistr, vinárník, advokát a vojenský hejtman ze stavovského povstání. Jeden ze 27 českých pánů, kteří byli 21. června 1621 popraveni na Staroměstském náměstí za účast na stavovském povstání.\n\n20. února 1621 byl uvězněn ve staroměstské „špince“. Byl nejmladším z popravených. Kat jej oběsil na trámu vystrčeném z okna Staroměstské radnice, což byla ta největší potupa pro českobratrské věřící. V této církvi zastával post prokurátora. Jeho nevlastní otec, Simeon Sušický ze Sonnenštejna, byl popraven hned po něm.\n"}
{"id": "148371", "url": "https://cs.wikipedia.org/wiki?curid=148371", "title": "Howard Carter", "text": "Howard Carter\n\nHoward Carter (9. května 1874 Londýn – 2. března 1939 Londýn) byl britský archeolog a egyptolog. Původně pracoval na vytváření kopií egyptských svitků a maleb, později pracoval pod EAS (Egyptian Antiqueities Service), z něhož vystoupil v roce 1905. V další archeologické práci byl sponzorován lordem Carnarvonem. Dne 4. listopadu 1922, po patnácti letech hledání, objevil v Údolí Králů nedaleko Luxoru Tutanchamonovu hrobku.\n\nBěhem několikaletého hledání Tutanchamonovy hrobky musel čelit složité politické situaci v Egyptě, tlaku veřejného mínění na zpřístupnění hrobky a překonat období první světové války, kdy byly práce na nějaký čas zastaveny. Byl neustále tlačen k rychlejšímu tempu nekompetentními odborníky a kvůli tomu došlo k nenapravitelným škodám na nalezených artefaktech, které se pod rukama rozpadaly. Jako archeolog „amatér“ byl oficiálními vědeckými kruhy považován za šťastlivce a z toho důvodu se nedočkal uznání v Egyptě a ani ve Spojeném království. Lord Carnarvon, který několik let vykopávky financoval, nedostal od tehdejší egyptské vlády ani slíbenou část nálezu, což tehdy bylo zvykem jako kompenzace nákladů. Navíc vdova po lordu Carnarvonovi musela prodat z důvodu finanční tísně jeho sbírku Metropolitnímu muzeu ve Spojených státech amerických. Tento fakt nesla britská vláda dost nelibě.\nZemřel ve věku 64 let na rakovinu.\n\n\n"}
{"id": "148374", "url": "https://cs.wikipedia.org/wiki?curid=148374", "title": "Los Angeles Lakers", "text": "Los Angeles Lakers\n\nLos Angeles Lakers je basketbalový tým hrající severoamerickou ligu National Basketball Association ve Staples Center v Los Angeles. Patří do Pacifické divize Západní konference NBA.\n\nTým byl založen roku 1946 pod názvem Detroit Gems, vystřídal tyto názvy:\n\nZa svou historii dokázali Lakers celkem jednatřicetkrát vyhrát play-off své konference, z toho šestnáctkrát následně i finále celé NBA:\n\nDres Lakers nosilo mnoho legendárních hráčů, například, Earvin \"Magic\" Johnson, Kareem Abdul-Jabbar, Wilt Chamberlain, Shaquille O'Neal nebo Kobe Bryant.\n\nNyní mezi největší hvězdy patří LeBron James, Anthony Davis, Dwight Howard a Kyle Kuzma.\n\n!colspan=\"6\" style=\"background-color:#6495ed; color:#fcb926;\"|Minneapolis Lakers\n!colspan=\"6\" style=\"background-color:#5c2f83; color:#fcb625;\"|Los Angeles Lakers\n\n!Celkem\n!Play-off\n\n"}
{"id": "148376", "url": "https://cs.wikipedia.org/wiki?curid=148376", "title": "Střeziměřice", "text": "Střeziměřice\n\nNázev Střeziměřice mají dvě sídla:\n"}
