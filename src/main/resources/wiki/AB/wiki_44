{"id": "130473", "url": "https://cs.wikipedia.org/wiki?curid=130473", "title": "Anorganické názvosloví", "text": "Anorganické názvosloví\n\nAnorganické názvosloví je založeno na hodnotě oxidačního čísla. Anorganické názvosloví (systematické) je zpravidla tvořeno jedním, nebo více podstatnými jmény (označujícími anion/-ty) a přídavným jménem (označujícím kation/-ty). Názvosloví kationtů je ovlivněno hodnotou oxidačního čísla. K označení kationtového prvku se za základ odvozený od jeho českého názvu připojuje přípona, charakteristická pro určitá oxidační čísla, podstatná jména aniontů jsou zakončena příponou -id, připojenou za základ odvozený od latinského názvu prvku. Výjimku tvoří anionty v kyslíkatých kyselinách a od nich odvozené anionty solích.\n\npříklad:\n\n\n\n"}
{"id": "130474", "url": "https://cs.wikipedia.org/wiki?curid=130474", "title": "Zaanse Schans", "text": "Zaanse Schans\n\nZaanse Schans je restaurovaná historická vesnice – skanzen obytných a hospodářských staveb v oblasti Severní Holandsko v Nizozemsku. Dokumentuje historii jedné z nejstarších průmyslových oblastí Evropy.\n\nHospodářský význam regionu řeky Zaan začal již ve středověku. Po dlouhý čas většina obyvatelů stále musela vydělávat na své živobytí mimo region. Pro ostatní lokalita Zaan představovala bezpečné útočiště. A to hlavně pro baptisty prchající před náboženským pronásledováním z římsko-katolického jižního Holandska.\nRodilí a imigranti pracovali jeden vedle druhého pro rozkvět zaanského průmyslu. To utvářelo silného pospolitého ducha v celé komunitě. Zaanský region se rozvíjel v příjemné místo pro žití a práci. Lidé podél Zaanu začali být hrdí na své tradice a svůj společenský život.\n\nNa rovinaté ploše Zaanu, kde se stromům nedařilo kvůli bažinaté zemině, vítr foukal neustále. Při hledání obživy lidé objevili sílu a rychlost větru. První pila v mlýně v roce 1596 spustila vysokou rychlostí rozmach zaanského průmyslu. Všech tisíc větrných mlýnů zásobovalo během dvou století čistou energií tuto první průmyslovou plochu v evropské historii. V 18. století už 400 větrných mlýnů nestačilo dodávat dost energie pro pokrytí stoupající poptávky.\n\nBývalé větrné mlýny byly malé společnosti s dělníky a pokročilou formou řízení. V průběhu let byly tyto rodinné obchody chytře vedeny a rozšířeny. Jádrem průmyslu bylo zpracování obilnin. Mlel se zde ječmen pro výrobu lodních sucharů a další obilniny, které tvořily základ jídelníčku tehdejších obyvatel Evropy. Dobře známé jméno regionu začalo být uznávaným fondem nizozemské národní ekonomie. Ve 20. století získal zaanský region renomé jako „Holandská spižírna“. Vytříbenost a propracování surovin byla jádro obchodu starých mlýnů. Nynější dodavatelské a výrobní společnosti v Zaanu jsou výsledkem této duchaplnosti.\n\nS rekonstrukcí vesnice Zaanse Schans, která se nachází na břehu řeky Zaan poblíž města Zaanstad, se započalo po roce 1945. Tato osada dává jedinečný dojem jak vesnice měla vypadat v 17. a 18. století. Skanzen obsahuje soubor typických zelenobílých dřevěných domů a mlýnů s původními dílnami na výrobu dřeváků a sýrů. Dále jsou zde specializované historické obchůdky a pekárna. Z dalších průmyslových staveb jmenujme mlýn na lisování oleje (Oliemolen De Zoeker z roku 1673) a mlýn na tření barev (Werfmolen De Kat z roku 1784).\n\nPoblíž vesnice se nachází několik muzeí a centrum služeb pro turisty. K možnostem patří i půjčení lodi pro vyjížďku po řece Zaan.\n\n"}
{"id": "130480", "url": "https://cs.wikipedia.org/wiki?curid=130480", "title": "Akanština", "text": "Akanština\n\nAkanština je jedním z hlavních jazyků Ghany. Patří do rodiny nigerokonžských jazyků. Sestává z těchto dialektů:\n\n\nOba mají psané formy v latinské abecedě. Úřad pro ghanské jazyky sestavil seznam 20 000 jejich slov a jednotný pravopis, jenž však zatím není šířeji používaný.\n\nJazyk se společně s otroky dostal také do Jižní Ameriky, především do Surinamu. Bývalí uprchlí otroci v surinamském vnitrozemí tak i dnes používají jednu z forem tohoto jazyka, včetně zvyku pojmenovávat děti podle dne v týdnu, v němž se narodily. V Surinamu jsou také velmi známé příběhy pavouka Anansi.\n\n"}
{"id": "130485", "url": "https://cs.wikipedia.org/wiki?curid=130485", "title": "Italské euromince", "text": "Italské euromince\n\nItalské euromince jsou v oběhu od 1. ledna 2002. Itálie je zakládajícím členem Evropské unie a také členem Evropské měnové unie.\n\nMince mají rozdílné motivy pro mince všech nominálních hodnot, ale často zobrazují známá umělecká díla slavných italských malířů. Každý motiv byl navržen jiným umělcem (uveden v závorce):\nNa všech mincích je také 12 hvězd symbolizujících Evropskou unii, překrývající se písmena RI (\"Repubblica Italiana\" je italsky Italská republika), iniciály umělců 2€-MCC, 1€-LC, 50cent-M, 20cent-MAC, 10cent-CM, 5cent-ELF, 2cent-LDS, 1cent-ED a rok, kdy byly vpuštěny do oběhu, a proto se na mincích nikdy nevyskytuje dřívější rok než 2002, přestože některé mince byly vyraženy dříve a některé dokonce šířeny už v prosinci 2001.\n\nVýběr motivů mincí byl ponechán na divácích největší italské televizní stanice RAI UNO, kde bylo představeno několik alternativních motivů, a diváci volili pomocí volání na některá z telefonních čísel. Pouze o minci v hodnotě 1 euro bylo už rozhodnuto Carlem Azegliem Ciampim (nynější italský exprezident, tehdejší ministr ekonomiky), který na minci prosadil Vitruvia – výtvarné dílo Leonarda da Vinciho. Toto dílo symbolizuje renesanci soustřeďující se na člověka jako na míru všech věcí, navíc má kulatý tvar a proto se na minci výborně hodí.\n\nNásledující přehled zahrnuje 2€ pamětní mice vydané mezi roky 2004 a 2019.\n\n"}
{"id": "130494", "url": "https://cs.wikipedia.org/wiki?curid=130494", "title": "Britské královské námořnictvo", "text": "Britské královské námořnictvo\n\nBritské královské námořnictvo (anglicky: Royal Navy) je válečné loďstvo britských ozbrojených sil. Od první poloviny 18. století až po polovinu 20. století představovalo nejmohutnější námořní sílu na světě. V té době zásadně přispělo k vytvoření rozsáhlého Britského impéria a jeho udržení do poloviny 20. století. Od konce 19. století však Velká Británie postupně ztrácela své postavení hegemona světových moří. Za druhé světové války královské námořnictvo provozovalo téměř 900 válečných lodí. V době studené války bylo součástí sil NATO a jako takové se zaměřilo na hlídkování proti sovětským ponorkám v severním Atlantiku. Po rozpadu Sovětského svazu začala reorganizace královského námořnictva, umožňující globální projekci síly a expediční nasazení. Britské královské námořnictvo je také jediným britským prostředkem jaderného odstrašení – vlastní čtyři raketonosné ponorky třídy \"Vanguard\".\n\nV současnosti má okolo 37 500 osob, z toho 6000 vojáků námořní pěchoty. K  prosinci 2014 provozovala 33 velkých hladinových lodí a ponorek (bez HMS \"Victory\"), včetně jedné lehké letadlové lodi, šest stealth torpédoborců, dvou velkých výsadkových lodí, třinácti fregat a jedenácti ponorek. V případě války může nasadit i 15 plavidel provozovaných Royal Fleet Auxiliary (RFA). Ta námořnictvu poskytuje civilní logistickou podporu. RFA však rovněž vlastní tři pomocné výsadkové dokové lodě třídy \"Bay\".\n\nVítězství v napoleonských válkách a problémy potenciálních britských soupeřů umožnily Britům získat nadvládu nad mořem. Námořnictvo, které bylo silnější než jakákoliv případná protibritská koalice, bylo důležitým pilířem zahraniční politiky (tzv. \"splendid isolation\" – skvělá izolace) a zásadně přispělo k vzestupu Britského impéria. Tehdy platilo pořekadlo, že \"Britannia rules the waves\" – Británie vládne vlnám. Námořnictvo tehdy účinně bránilo teritorium a námořní obchod – například v 80. letech 19. století plula více než polovina obchodních lodí pod britskou vlajkou. Nepsané pravidlo, že Británie vlastní více bitevních lodí, než dvě další největší světová loďstva, bylo oficiálně uzákoněno roku 1889 jako tzv. standard dvou velmocí. Britové rovněž přispěli k rozvoji nových technologií a druhů válečných lodí, například první celokovové válečné lodě HMS \"Warrior\".\n\nPřesto královské námořnictvo od konce 19. století svou převahu postupně ztrácelo. Průmyslová výroba dalších zemí rostla a námořnictva Německa, USA a Japonska rychle sílila. Měnící se poměr sil i mezinárodní situace tak přinutily Británii k opuštění izolace a vzniku Trojdohody – spojenectví s Francií a Ruskem (Britové též vytvořili alianci s Japonskem a dobré vztahy měly též s USA. Admirál John Arbuthnot Fisher, který se roku 1904 stal prvním námořním lordem v námořnictvu zavedl řadu reforem, například redislokaci loďstva, soustředění jeho hlavních sil do domácích vod a ostatních lodí do strategických bodů (Dover, Gibraltar, Alexandrie, Kapské Město a Singapur). Fisher rovněž prosadil stavbu nových kategorií válečných lodí. Bitevní loď HMS \"Dreadnought\" byla natolik revoluční konstrukcí, že se termín dreadnought stal obecným pojmenováním bitevních lodí. Převratné bylo rovněž zavedení bitevních křižníků, fiaskem byla naopak stavba velkých lehkých křižníků třídy \"Glorious\". Velkým rozvojem přitom procházely též křižníky, torpédoborce a ponorky.\n\nNa počátku první světové války disponovalo královské námořnictvo 20 bitevními loděmi, 9 bitevními křižníky, 40 predreadnoughty, 34 obrněnými, 73 chráněnými, lehkými a předzvědnými křižníky, 220 torpédoborci, 69 torpédovkami a 77 ponorkami. Většina jeho sil byla soustředěna ve Velkém loďstvu (\"Grand Fleet\"). Jeho hlavním úkolem bylo vyvolání generální bitvy s německým Širokomořským loďstvem (\"Hochseeflotte\"), což se však nestalo. Německo se střetu vyhýbalo, jelikož strategií bylo nejprve vylákat a zničit část britského loďstva a teprve s jeho zbytkem se střetnout v generální bitvě. I rozsáhlá bitva u Jutska byla víceméně dílem náhody. Druhou polovinu války však síla Velkého loďstva donutila hlavní německé síly zůstat ve svých přístavech a prováděla úspěšnou námořní blokádu Německa, která ho přivedla na pokraj totálního kolapsu. Útoky německých ponorek na britské námořní trasy sice působily obrovské škody, ale Britové bitvu o Atlantik vyhráli. Zřejmě největším neúspěchem námořnictva naopak byla bitva o Dardanely. Pokus o ovládnutí úžiny Dardanely skončil fiaskem a evakuací. Britové navíc ztratili řadu velkých lodí. Sir Winston Churchill po této akci přišel o svou funkci prvního lorda admirality. Velká Británie ve válce celkově ztratila 113 hladinových lodí větších než torpédovka a 53 ponorek (z toho 2 dreadnoughty, 3 bitevní křižníky, 11 predreadnoughtů, 21 křižníků a 65 torpédoborců).\n\nV meziválečné době byla síla královského námořnictva omezena účastí na odzbrojovací Washingtonské konferenci a Londýnské konferenci, které měly zastavit počínající nové závody ve zbrojení. Washingtonská konference potvrdila paritu mezi královským námořnictvem a americkým námořnictvem. Ta přinesla omezení výtlaku a výzbroje hlavních kategorií válečných lodí a desetileté moratorium na stavbu bitevních lodí. Starší bitevní lodě byly sešrotovány a zbytek byl postupně modernizován. Teprve v polovině 30. let začala nová etapa výstavby a modernizace námořnictva. Zahájena byla například stavba několika letadlových lodí, bitevních lodí třídy \"King George V\" či křižníků třídy \"Town\". V té době však síly královského námořnictva dosahovaly také námořnictvo Spojených států amerických a Japonské císařské námořnictvo.\n\nV prvních fázích druhé světové války královské námořnictvo provedlo například úspěšnou evakuaci expedičních sil z Dunkerque či neúspěšný pokus o odvrácení německé invaze do Norska. Intenzivní boje probíhaly též ve Středomoří. Například při útoku na Taranto Britové úspěšně provedli první čistě letecký útok na nepřátelské loďstvo v historii. V této době však rovněž utrpěli vážné ztráty, a to včetně letadlových lodí HMS \"Courageous\", HMS \"Glorious\" a HMS \"Ark Royal\", bitevních lodí HMS \"Hood\", HMS \"Repulse\", HMS \"Prince of Wales\", HMS \"Royal Oak\" a HMS \"Barham\". Královské námořnictvo chránilo britské obchodní trasy a dokázalo, s pomocí svých spojenců, porazit Třetí říši i v druhé bitvě o Atlantik. Provedlo navíc řadu výsadkových operací – u Dieppe, v Severní Africe, na Sicílii, do Itálie či do Normandie. Po vítězství v Evropě bylo na Dálný východ vysláno silné loďstvo, které se podílelo na závěrečných bojích s Japonskem.\n\nRozpad britského impéria a ekonomická vyčerpanost země po skončené válce znamenaly omezení síly královského námořnictva. V jeho pozici globální námořní síly ho přitom nahradilo americké námořnictvo. Po vzniku Severoatlantické aliance se královské námořnictvo stalo její důležitou součástí. Zaměřilo se přitom na ničení sovětských ponorek. V šedesátých letech Britové postavili svou první ponorku s jaderným pohonem, symbolicky pojmenovanou HMS \"Dreadnought\" a nedlouho poté též raketonosné ponorky třídy \"Resolution\" s jaderným pohonem, nesoucí balistické rakety Polaris s jadernými hlavicemi (britské jaderné zbraně má od roku 1998 pouze námořnictvo). V současnosti třídu \"Resolution\" nahradily čtyři ponorky třídy \"Vanguard\" nesoucí rakety Trident II. V letadlových lodích dosáhli Britové svého vrcholu v  průběhu 60. let. Během 70. let ale všechny starší lodě vyřadili. Nahradila je trojice značně menších letadlových lodí třídy \"Invincible\", určených především k nesení protiponorkových vrtulníků a útočných letounů Sea Harrier. Technický pokrok se promítl i do konstrukce dalších kategorií lodí, například v roce 1962 byl dokončen první britský raketový torpédoborec HMS \"Devonshire\".\n\nV  éře studené války bylo královské námořnictvo nasazeno například v korejské válce či v suezské krizi. Důležitá pro něj však byla vítězná válka o Falklandy v roce 1982, kterou vybojovalo s Argentinou. Přes to, že Argentinci potopili čtyři lodě Royal Navy (HMS \"Sheffield\", HMS \"Ardent\", HMS \"Antelope\" a HMS \"Coventry\"), královské námořnictvo ukázalo, že je schopné provést úspěšnou námořní operaci téměř 13 000 kilometrů od svých základen. Útočná ponorka HMS \"Conqueror\" navíc ve válce potopila argentinský lehký křižník \"General Belgrano\". Válka prokázala schopnosti a potřebu silného námořnictva v době, kdy mu hrozily velké rozpočtové škrty.\n\nK červenci 2010 mělo královské námořnictvo 86 válečných lodí a okolo 37 500 osob, z toho 6000 vojáků námořní pěchoty. V 90. letech byla zahájena reorganizace a modernizace královského námořnictva, které přestalo být výhradně protiponorkovou silou a začalo být opět schopné globální projekce síly. Po skončení studené války se královské námořnictvo účastnilo války v Zálivu, kampaní v Kosovu, Afghánistánu, Iráku a Libyi. V posledních letech se též účastní operací proti modernímu pirátství.\n\nBritské hladinové lodě tvoří dvě floty, mající základny v Portsmouthu a Devonportu. Naopak hlavní základnou ponorek je HMNB Clyde.\n\nEskortní síly tvoří šest torpédoborců třídy \"Daring\" (Type 45), určených pro protivzdušnou obranu, a 13 fregat třídy \"Norfolk\" (Type 23), pro protiponorkový boj. Torpédoborce a fregaty jsou nasazovány i jako samostatně operující plavidla. Výsadkové síly tvoří HMS \"Ocean\" a dvě lodě třídy \"Albion\". Pro minolovné operace jsou k dispozici třída \"Sandown\" a třída \"Hunt\" – obě vyrobeny z plastů. Hlídkové a výzkumné lodě tvoří třídy \"River\", \"Archer\" a \"Scimitar\", arktická hlídková loď \"Endurance\" a výzkumné lodě \"Scott\", \"Echo\", \"Enterprise\" a \"Gleaner\".\n\nI když Británie nemá žádnou bojovou letadlovou loď, ani palubní letouny ve službě, tak ve službě je cvičná letadlová loď RFA \"Argus\". \"Illustrious\" je v rezervě a \"Ocean\" je schopen nést letouny V/STOVL. Dále pak má RN v rezervě 30 starších Harrierů.\n\nOd 90. let 20. století pohánějí všechny britské ponorky jaderné reaktory. Útočné ponorky třídy \"Trafalgar\" má v těchto letech nahradit sedm nových ponorek třídy \"Astute\", z toho již 2 jsou ve službě a třetí vstoupí do služby na jaře 2015. Raketonosné ponorky třídy \"Vanguard\" zůstanou ve službě do let 2024-2030, kdy je nahradí 4, nebo 6 ponorek Successor.\n\nFlotilu Royal Fleet Auxiliary v současnosti tvoří 15 plavidel. Jedná se o dva rychlé tankery třídy \"Wave\", dva malé tankery třídy \"Rover\", dva podpůrné tankery třídy \"Leaf\", čtyři zásobovací lodě třídy \"Fort Rosalie\" a \"Fort Victoria\", plavidlo pro letecký výcvik (cvičná letadlová loď) \"Argus\", dílenská loď \"Diligence\" a tři pomocné výsadkové dokové lodě třídy \"Bay\". Velký rozruch vzbudil výběr nových tankerů třídy Tide, zde totiž byla dána přednost jihokorejským loděnicím, RFA si za to vysloužila velmi tvrdou kritiku, podle mnoha vyjádření tím pohřbívá britský loďařský průmysl.\n\nV budoucnu by mělo síly RN tvořit dvě těžké letadlové lodě třídy \"Queen Elizabeth\", které bude doprovázet 6 torpédoborců \"Daring\", podporovaných fregatami. Samostatně operující síly bude tvořit 13 fregat typu 26 a neznámý počet oceánských korvet, ty budou doplňovat OPV třídy \"River\". Výsadkové síly tvoří třída \"Albion\". Námořní letectvo bude mít k dispozici cca 108 letounů které bude provozovat společně s Royal Air Force v rámci JLF (\"Joint Lightning Forces\").\n\nBritánie staví dvě letadlové lodě třídy \"Queen Elizabeth\" kategorie STOVL. Do roku 2012 se uvažovalo o předělání na CATOBAR.\n\nJe plánováno posílit výzbroj torpédoborců \"Daring\" o střely rodiny CAMM a zvýšit počet sil ze současných 48 Sylver-50 na 72, nebo 96 Sylver-70 pro protiletecké střely CAMM („quad-pack“ – čtyři v jednom sile), Aster 30, Scalp Naval, ASROC a je plánována prodloužená verze Aster 30 s výrazně větším doletem doletem. Není ani vyloučena dostavba dalších jednotek. Například Saúdská Arábie jeví zájem o tři torpédoborce \"Daring\" – v tomto případě by byla pravděpodobná dostavba dvou dalších lodí pro RN.\n\nDalší silou floty by mělo být třináct samostatně operujících fregat Type 26 GCS ve dvou verzích. Obě verze by měli mít systémy blízké ochrany Phalanx. Batch 1 (8 kusů) by měl mít silnější protiponorkovou výzbroj, měl by nést raketová torpéda ASROC a protizemní střely Scalp Naval ve 32 buňkách Sylver-70, nebo Mk.41 (v momentální době jsou upřednostňovány Sylver-70), dále by pak měl mít min. 48 buněk pro střely CAMM, avšak mluví se o posílení až na 72. Batch 2 (5 kusů) by měl být zaměřen především na nebojové mise, ve 24 buňkách Sylver-70 ponese střely Scalp Naval, dále bude mít 48 střel CAMM a více člunů RHIB. V Británii začíná projekt fregat Type 27, který by měl být určen pro protiponorkovou ochranu floty. Plánováno je osm kusů.\n\nPodle vyjádření prvního lorda admirality bude HMS \"Ocean\" dovybaven skokanským můstkem pro letouny F-35B. Dále je plánován nákup dalších výsadkových plavidel, avšak zatím se jedná o spekulace velení RN.\n\nBritánie také plánuje nahradit dnešní hlídkové lodě. Je plánována stavba oceánských korvet a i když jsou plány zatím jen v začátcích, odhaduje se, že ponesou protilodní a protizemní střely Perseus a PLŘS CAMM. Dále se mluví o klasických OPV k doplnění třídy \"River\".\n\nDo konce roku 2018 plánuje Británie vyřadit bez náhrady protilodní střely GWS 60/Harpoon Block 1C, čímž Royal Navy přijde o své jediné těžké protilodní střely a s vyřazením vrtulníkových protilodních střel Sea Skua (plánováno na březen 2017 – náhrada v podobě Sea Venom by měla přjít nejdříve v roce 2020) zůstanou hladinovým plavidlům pouze jejich 114mm kanóny Mark 8 s výrazně menším dosahem (max. 27,5 km u granátu s dnovým generátorem plynů vs. 130 km dosah Harpoonu).\n\nBritánie hodlá vlastnit celkem sedm útočných ponorek třídy \"Astute\", z toho dvě jsou již ve službě. Dále britská vláda schválila stavbu čtyř jaderných ponorek třídy \"Dreadnought (\"Successor submarine programme\"). V britském námořnictvu také sílí hlas po lehké jaderné ponorce, která by doplnila \"Astute\".\n\nNámořní letectvo bude dál tvořit s RAF takzvané JLF (\"Joint Lightning Forces\"), které budou formovány podle vzoru původních JFH (\"Joint Force Harrier\"). Tyto síly spočívají v tom, že námořní letectvo má trvale k dispozici určitý počet strojů a když potřebuje víc (ku příkladu pro mise za udržení bezletových zón), požádá RAF, která běžně používá tyto námořní letouny jako pozemní a ta je námořnímu letectvu i s piloty „půjčí“.\n\nNámořní letectvo hodlá používat letouny F-35B pro třídu \"Queen Elizabeth\" a \"Ocean\".\n\n\n\n\n\n\n\n\n\n\n\nSoučástí britského válečného námořnictva je dnes také legendární HMS \"Victory\", řadová loď I. třídy. Jedná se o nejstarší válečnou loď vedenou v činné službě. Prvně byla spuštěna na vodu v roce 1759 a zavedena do služby roku 1778. Účastnila se tzv. sedmileté války a mnoha námořních operací během napoleonských válek včetně slavné bitvy u Trafalgaru, kde byla vlajkovou lodí admirála Nelsona.\n\nPo vyřazení sloužila téměř 100 let jako plovoucí skladiště. Ve 20. letech 20. století bylo rozhodnuto o jejím restaurování. Poté byla opět zařazena do seznamu aktivních lodí královského námořnictva. V současnosti je vlajkovou lodí Druhého lorda admirality a námořním muzeem. Již v době zahájení restauračních prací patřila mezi nejstarší existující lodě, měla za sebou od prvního spuštění na vodu již 157 let.\n\n\n"}
{"id": "130495", "url": "https://cs.wikipedia.org/wiki?curid=130495", "title": "Zrození národa", "text": "Zrození národa\n\nZrození národa (anglicky \"The Birth of a Nation\") je americký němý film, natočen byl v roce 1915 režisérem D. W. Griffithem.\n\nDěj filmu vychází z knih Thomase Dixona a odehrává se před americkou občanskou válkou, během ní i po jejím konci.\n\nPrvní polovina filmu začíná před občanskou válkou, vysvětluje, jak na území Spojených států vzniklo otroctví, a líčí dějiny otrokářství před vypuknutím občanské války.\n\nFilm dále vypráví příběh dvou rodin, jedné z amerického Jihu (Cameronovi), druhé ze Severu (Stonemanovi), vzájemné lásce dcer a synů těchto rodin. Důležitým momentem je konec války a poválečná rekonstrukce Jihu, kterou film líčí jako pomstu Severu. Na otroky a jejich abolicionistické podporovatele film pohlíží jako na destruktivní síly. Moc na Jihu získávají dokonce i černoši, propuštění otroci. I řada lidí ze Severu, včetně mladého Stonemana či některých bývalých vojáků Unie, s tímto stavem nesouhlasí a jsou jim bližší trpící bělošští Jižané.\n\nKu Klux Klan je ve filmu líčen jako organizace, která dokázala na americkém Jihu zabezpečit pořádek a spravedlnost.\n\nJméno \"Zrození národa\" má vyjadřovat, že až do občanské války vystupovaly různé americké státy víceméně samostatně, teprve po konci války lze mluvit o jednotném americkém národu.\n\nFilm si získal řadu příznivců i odpůrců. Stal se nejúspěšnějším snímkem své doby, ale byly proti němu i protesty ze strany Národní asociace pro povznesení barevného obyvatelstva. Griffith později na kritiku odpověděl svým dalším, ještě ambicióznějším snímkem \"Intolerance\" (1916).\n\n"}
{"id": "130498", "url": "https://cs.wikipedia.org/wiki?curid=130498", "title": "Holomráz", "text": "Holomráz\n\nHolomráz je stav počasí, kdy teploty padají pod nulu a ochlazují povrch. Počasí je bez sněhových srážek, které nemohou vytvořit přirozenou tepelnou izolaci půdy, která se neustále ochlazuje, což umožňuje eskalaci zimy. \n\nHolomráz se nejčastěji vyskytuje v měsíci lednu. Má negativní dopady na zemědělskou produkci, jelikož vlivem silného mrazu dochází k úhynu rostlinek, které by měly na jaře vyrůst.\n"}
{"id": "130502", "url": "https://cs.wikipedia.org/wiki?curid=130502", "title": "Irské euromince", "text": "Irské euromince\n\nIrské euromince jsou v oběhu od 1. ledna 2002. Irsko je členem Evropské unie od roku 1973 a také je členem Evropské měnové unie.\n\nVláda Irska se rozhodla pro jednotný motiv na mincích všech nominálních hodnot, který navrhl Jarlath Hayes. Na mincích je vyobrazena keltská harfa (tradiční symbol Irska od středověku), která se také vyskytuje na státním znaku - jedná se o harfu krále Briana Boru v současnosti uskladněnou v Trinity College v Dublinu. Stejnou harfu používá jako svou úřední pečeť i taoiseach, ministři a také prezident Irska. Na mincích je také zobrazen rok vydání mince, slovo „Éire“ (irsky Irsko) a 12 hvězd symbolizujících Evropskou unii.\n\nNásledující přehled zahrnuje 2€ pamětní mice vydané mezi roky 2004 a 2019.\n\n"}
{"id": "130503", "url": "https://cs.wikipedia.org/wiki?curid=130503", "title": "Lucemburské euromince", "text": "Lucemburské euromince\n\nLucemburské euromince vstoupily do oběhu 1. ledna 2002. Lucembursko je zakládajícím členem Evropské unie a také členem Evropské měnové unie.\n\nMince mají společný motiv pro každou ze tří skupin mincí, ale všechny zobrazují portrét velkovévody Henriho a všechny navrhla Yvette Gastauer-Claire po dohodě s královskou rodinou a s lucemburskou vládou. Mince také obsahují 12 hvězd symbolizujících Evropskou unii, rok uvolnění do oběhu a nápis „Lëtzebuerg“ (lucembursky Lucembursko). Lucembursko nemá prostředky nutné pro ražení mincí, a proto pocházejí z Nizozemska, Finska a Francie.\n\nProtože velkovévoda Henri figuruje na mincích poprvé, má hlavu otočenou doleva. Na předchozích frankových mincích v Lucembursku byla hlava panovníka otočená doprava.\n\nNásledující tabulka zahrnuje 2€ pamětní mice vydané mezi roky 2004 a 2019.\n\n"}
{"id": "130504", "url": "https://cs.wikipedia.org/wiki?curid=130504", "title": "Nizozemské euromince", "text": "Nizozemské euromince\n\nNizozemské euromince vstoupily do oběhu 1. ledna 2002. Nizozemsko je zakládajícím členem Evropské unie a také členem Evropské měnové unie.\n\nV Nizozemsku se od 1. září 2004 mince v hodnotách 1 a 2 centy nepoužívají a nerazí. Tyto euromince jsou stále platidlem, ale obchody je už nepřijímají. Přesto se počítá s cenami v hodnotách s přesností na 1 cent, a tak musí být ceny zaokrouhlovány na nejbližší hodnoty s přesností 5 centů (buď nahoru nebo dolů) podobně jako české haléře.\n\nNizozemsko si pro své mince zvolilo dva motivy s portrétem královny Beatrix, které oba navrhl Bruno Ninaber van Eyben. Na mincích v hodnotě 1 a 2 eura je zobrazen portrét královny Beatrix na levé polovině a nápis „Beatrix Konigin der Nederlanden“ (nizozemsky nizozemská královna Beatrix) na pravé polovině. Na mincích v hodnotě 1, 2, 5, 10, 20 a 50 centů je z profilu zobrazena královna Beatrix uprostřed a na obvodu mince je nápis „Beatrix Konigin der Nederlanden“. Na mincích je také 12 hvězd symbolizujících Evropskou unii a rok vyražení. Mince s portrétem Beatrix byly raženy do roku 2013. \n\nPoté, co v roce 2013 nastoupil na nizozemský trůn Vilém Alexandr (syn královny Beatrix), začaly se v roce 2014 razit mince s jeho portrétem. \n\nNásledující tabulka zahrnuje 2€ pamětní mice vydané mezi roky 2004 a 2015.\n\n"}
{"id": "130513", "url": "https://cs.wikipedia.org/wiki?curid=130513", "title": "Cyklistika v roce 2000", "text": "Cyklistika v roce 2000\n\nSilniční závod\nČasovka\n\nCyklistika na letních olympijských hrách 2000\n\nSilniční závod\nČasovka\n\n\n\nMuži\n\n\nŽeny\n\n\nMuži\n\n\nŽeny\n\n"}
{"id": "130522", "url": "https://cs.wikipedia.org/wiki?curid=130522", "title": "Adaptace (rozcestník)", "text": "Adaptace (rozcestník)\n\nAdaptace ( \"adaptatio -\" přizpůsobení) může označovat:\n"}
{"id": "130524", "url": "https://cs.wikipedia.org/wiki?curid=130524", "title": "Královna Margot", "text": "Královna Margot\n\nMarkéta z Valois (14. května 1553 – 27. března 1615) byla v letech 1572–1599 královna navarrská a v letech 1589–1599 francouzská královna.\n\nByla dcerou francouzského krále Jindřicha II. z rodu Valois-Angoulême a královny Kateřiny Medicejské. Tři z jejích bratrů (František II., Karel IX. Francouzský a Jindřich III.) byli králi Francie. Její sestra Alžběta byla třetí manželkou španělského krále Filipa II. Jako katolička byla Markéta provdána za svého bratrance hugenota krále Jindřicha III. Navarrského z rodu Bourbonů. Její bratři ji přejmenovali na Margot, později na „tlustou Margot“.\n\nPřesto, že milovala katolíka, vévodu Jindřicha I. z Guise, a sama se hlásila ke katolickému vyznání, byla přinucena provdat se 18. srpna 1572 za Jindřicha Navarrského, syna navarrské královny a přesvědčené protestantky Johany III. Toto manželství mělo harmonizovat rozbouřené vztahy mezi hugenoty a katolíky. Jindřich, vyznáním hugenot, zůstal po velkou část svatebního obřadu mimo katedrálu. Snoubenci se dívali přímo před sebe, ani jednou na sebe nepohlédli. Šest dní po svatbě, na den sv. Bartoloměje, došlo k masakru hugenotů, Bartolomějské noci. Jindřich uprchl do Navarry a svoji manželku zanechal v Paříži. Stala se více méně vězněm ve svém vlastním domově. Bylo jí sice za nějaký čas dovoleno odjet za manželem, ale jejich manželství bylo skandální. Ani jeden z nich se nesnažil skrývat své další milenecké vztahy. Ona sama měla poměr s Josefem Bonifácem de la Mole, Jacquesem de Harlay a Bussym d’Amboise. Po nemoci, kterou prodělala v roce 1582, se vrátila do Francie na dvůr svého bratra Jindřicha III. Ten ji ale obvinil z nemorálního života a donutil opustit své sídlo.\n\nV Navaře ji Jindřich Navarrský po návratu připravil velice chladné přivítání. Po neúspěšném pokusu o státní převrat uprchla na hrad Usson v Auvergne, kde pak strávila 18 let. V roce 1592 byl zahájen proces s cílem zrušit její manželství s Jindřichem Navarrským. Trval sedm let. V té době psala Markéta své memoáry. Vyšly až po její smrti v roce 1658 a mnohé z příběhů ze života Karla IX. a Jindřicha III. a bývalého manžela Jindřicha IV. Navarrského čtenáře pobouřily.\n\nS přibývajícím stářím se ocitla na hranici chudoby. Posléze se smířila se svým bývalým manželem Jindřichem IV. Navarrským a s jeho druhou ženou Marií Medicejskou. Sama bezdětná se věnovala jejich dvěma dětem. V Paříži podporovala umělce a pomáhala lidem žijícím v bídě. Podílela se také na organizování velkých dvorských slavností. Zemřela ve dvaašedesáti letech, jako poslední příslušník rodu z Valois, a byla pohřbena v rodinné kapli. Nad její smrtí truchlily tisíce lidí.\n\nŽivot Markéty z Valois též popisuje román \"Královna Margot\" od Alexandra Dumase staršího.\n\n\n"}
{"id": "130529", "url": "https://cs.wikipedia.org/wiki?curid=130529", "title": "Dennis Tito", "text": "Dennis Tito\n\nDennis Anthony Tito (* 8. srpna 1940, Queens, New York) je americký podnikatel, který se stal prvním vesmírným turistou. Tito ovšem s tímto označením nesouhlasí a nazývá se „nezávislým výzkumníkem“, protože na oběžné dráze provedl několik vědeckých pokusů. Do vesmíru se vydal 28. dubna 2001 s Talgatem Musabajevem a Jurijem Baturinem jako člen 1. návštěvní expedice na Mezinárodní vesmírnou stanici (ISS). Trojice startovala v lodi Sojuz TM-32, vracela se v Sojuzu TM-31. Na oběžné dráze strávil celkem 7 dní, 22 hodin a 4 minuty, přitom 128krát obletěl Zemi. Za cestu do vesmíru zaplatil 20 milionů dolarů (380 000 000 Kč) a nikdy vydaných peněz nelitoval.\n\nVystudoval astronautiku a letectví (bakalář, 1962) a strojírenství ( \"Engineering Science\", magistr 1964). Pracoval v Jet Propulsion Laboratory, která patří k NASA, podílel se tam na výpočtech drah sond Mariner. Roku 1972 založil a od té doby vede společnost Wilshire Associates. Společnost poskytuje služby v oblasti investičního poradenství, její prvotní úspěch byl založen na použití matematických postupů, které Tito užíval v JPL, ke kvantitativní analýze rizik při sestavování portfolií investičních a důchodových fondů.\n\nTito se k letu připravoval osm měsíců. Během výcviku se musel připravit fyzicky a zároveň se musel naučit základy ovládaní vesmírné lodi Sojuz pro případ, že by došlo k problémům během letu. Ale přesto měl při vzletu problémy, a ve vesmíru, ve stavu beztíže, se při přechodu do stanice příliš silně odrazil a rozbil si hlavu o příklop průlezu. Zdravotní pomoc mu poskytl druhý kosmonaut Talgat Musabaev. Přes tyto všechny problémy si však Tito let dále užíval. \n\nV USA, a nejen tam, se proslavil jako první kosmický turista.\n"}
{"id": "130537", "url": "https://cs.wikipedia.org/wiki?curid=130537", "title": "Mark Shuttleworth", "text": "Mark Shuttleworth\n\nMark Shuttleworth (* 18. září 1973) je jihoafrický podnikatel, který se stal druhým vesmírným turistou a zároveň je také prvním občanem nezávislého afrického státu, který se dostal do vesmíru. Shuttleworth byl členem posádky 3. návštěvní expedice (EP-3), která 25. dubna 2002 odstartovala z kosmodromu Bajkonur k Mezinárodní vesmírné stanici (ISS). Ve vesmíru strávil 9 dní, 21 hodin a 25 minut, cesta ho stála cca 20 milionů dolarů. Na cestu do vesmíru se připravoval 7 měsíců v trénovací stanici v Rusku. V současné době žije na ostrově Man, je aktivním členem skupiny Ubuntu. Studoval na univerzitě v Kapském Městě, kde i vyrůstal, obor Finance a Informační systémy. V současné době se stále věnuje rozvoji Ubuntu. Ve volném čase Mark čte sci-fi, surfuje a hlavně relaxuje. Je nadšeným sportovcem, zajímají ho hlavně surf, snowboarding a kitesurf. Zajímavosti: Mark nerad mluví před velkým publikem.\n\nV devadesátých letech se Shuttleworth zúčastnil vývoje operačního systému Debian GNU/Linux.\n\nV roce 1995 založil společnost Thawte, která se specializuje na digitální certifikáty a internetovou bezpečnost. Společnost byla prodána VeriSign v prosinci 1999 za 3,5 miliardy randů (okolo 575 miliónů dolarů). Certifikáty se používají ke zvýšení bezpečnosti při přenosu dat, např. mezi webovým prohlížečem a Internetem.\n\nV září 2000 Shuttleworth zformoval investiční společnost HBD Venture Capital, business incubator a venture capital. HDB primárně investuje v Africe, ale má globální potenciál a aktivně hledá možnosti po celém světě.\n\nV roce 2001 zformoval Shuttleworth Foundation, neziskovou organizaci oddanou sociálním inovacím, která také financuje vzdělání a open source projekty v Jižní Africe, jako je Freedom Toaster.\n\nV březnu 2004 založil společnosti Canonical Ltd. a projekt Ubuntu, což je linuxový systém založený na distribuci Debian. S verzí s dlouhodobou podporou (LTS) proniknul do firemního prostředí. Ubuntu převzalo balíčkovací systém Debianu, tedy soubory s koncovkou DEB, a před přechodem k Unity bylo výchozím desktopovým prostředím Gnome.\n\nV roce 2005 založil Ubuntu Foundation a vložil do ní počáteční investici 10 miliónů amerických dolarů. \n\nDne 15. října 2006 bylo oznámeno, že Mark Shuttleworth se stal prvním patronem KDE, nejvyšší úrovně dostupné sponzorováním. Své \"patronství\" ukončil v průběhu roku 2012, v souvislosti s ukončením finanční podpory Kubuntu, varianty Ubuntu s prostředím KDE.\n\n"}
{"id": "130548", "url": "https://cs.wikipedia.org/wiki?curid=130548", "title": "Nájezd na Medway", "text": "Nájezd na Medway\n\nNájezd na Medway (červen 1667) představuje asi nejdrtivější a nejpotupnější porážku v historii Royal Navy. Holandská flotila vedená admirálem de Ruyterem čítající takřka 80 lodí, tehdy proplula ústím Temže, zničila královské loděnice na řece Medway a zajala část Royal Navy, včetně královské vlajkové lodi \"HMS Royal Charles\". Akce zcela zesměšnila anglické námořnictvo a přispěla k vítězství Holandska v druhé anglo-holandské válce.\nSituace Anglie byla během druhé anglicko-holandské války otřesná. Obzvláště na řece Medway nebyla obrana příliš silná. Na hradě Upnor Castle, na březích Medweye, tvořilo posádku pouhých 30 mužů. Stavba nových pevností nebyla možná, protože nebyla žádná pracovní síla. Podmínky byly špatné a platy nízké, proto o práci neměl nikdo zájem. Přes řeku byl nakonec natažen řetěz, který měl sloužit jako zátaras. Střežily ho dvě lodě, Matthias a Charles V., ale ty měli jen poloviční posádky, které byly ještě ke všemu nezkušené. Královské loděnice v Chathamu navíc namísto 800 mužů bránilo asi jen tak 20. Angličané navíc vůbec nepředpokládali, že by se Holanďané odvážili něčeho takového jako výpad do Anglie.\nHolanďané ani v nejmenším nepodceňovali anglickou obranu, která ale nestála za řeč. Než se přichystali na plavbu do Anglie, podařilo se jim přemluvit anglického kapitána Roberta Hollanda, aby je vedl po Temži a Medweyi. Holandské síly čítaly celkem 4000 mužů, pod velením anglického dezertéra Thomase Dolmana. Celkem holandská flotila čítala 80 lodí, jak transportních, tak válečných a zápalných.\nHolanďané vypluli 4. června pod velením admirála Michiela Adriaanszoona de Ruytera. Po vplutí do ústí Temže nenarazili na žádný odpor, což je překvapilo. Angličané doufali, že jde o pouhou demonstraci síly a proto nepodnikli žádné kroky. Admirál de Ruyter svolal na vlajkovou loď Zeven Provincien válečnou radu a shodl se s kapitány že vyplují na řeku Medway.\nHolandské lodě se tedy vydaly na řeku. U Sheernessu po nich vypálila anglická loď Unity jednu salvu, načež uprchla po řece. Vojáci ze Sheernesské pevnosti uprchli poté, co holandská dělová koule zabila dva jejich muže. Holandské lodě se posléze dostaly ke královským loděnicím v Chathamu. Zde zjistily, že v cestě je řetěz a brání jej loď Unity. Holandský kapitán Jan van Brakel však loď, na které byli muži drženi násilím, rychle obsadil a zápalná loď Pro Patria najela na řetěz, který se rozlomil a potopil se. Holanďané měli cestu na horní úsek řeky otevřenou. Nedlouho poté zlikvidovaly i lodě Matthias a Charles V. Hlavním cílem loďstva však byla největší loď královského námořnictva, Royal Charles. Ta byla však opuštěná a Holanďani ji zajali. Cestou domů jejich zápalné lodě potopily ještě lodě Loyal London, Royal James a Skoty udatně bráněnou loď Royal Oak.\nBitvu jednoznačně vyhrálo holandské námořnictvo, které totálně rozdrtilo angličany, neschopné odporu. Holanďané však místo využití svého ohromného vítězství, uzavřeli s angličany mír, čímž skončila druhá anglicko-holandská válka.\n"}
{"id": "130558", "url": "https://cs.wikipedia.org/wiki?curid=130558", "title": "Salmiak (minerál)", "text": "Salmiak (minerál)\n\nSalmiak (Agricola, 1546), chemický vzorec NHCl (chlorid amonný), je krychlový minerál. Název pochází z řeckého \"άλας άμμωνιακός, alas ammóniakos\" („sůl Ammónova“), byl totiž znám již ze starého Egypta.\n\nDoprovází vulkanickou činnost, guánová ložiska, hořící uhelné haldy.\n\nTvoří obvykle zaoblené krystaly buď samostatně nebo v drúzách. Krystaly, zvláště umělé, jsou často jednosměrně vyvinuté (monstrózní) a mají pak vzhled šesterečný, čtverečný, kosočtverečný až asymetrický. Jednotlivé krystaly mohou dosáhnout v přírodě velikosti až 5 cm. Také tvoří zrnité kůry a povlaky, nálety složené z drobných stalaktitů, bývá zemitý a práškovitý. Na hořících uhelných haldách často vytváří rovnoběžně vláknité agregáty a shluky rovnoběžných vláken, na jejichž koncích narůstají izometrické krystaly.\n\n\nPraktické využití minerál nemá.\n\nPrůmyslově se využívá uměle připravený chlorid amonný, například jako tzv. salmiak na letování na čištění hrotů pájičky. Teplem se rozkládá na chlorovodík a čpavek, který hrot pájičky čistí nejen mechanicky, ale i chemicky.\n\nLokální výskyt\n\n\n\n\n"}
{"id": "130565", "url": "https://cs.wikipedia.org/wiki?curid=130565", "title": "Belgické euromince", "text": "Belgické euromince\n\nBelgické euromince jsou v oběhu od 1. ledna 2002. Belgie je zakládajícím členem Evropské unie a také je členem Evropské měnové unie.\n\nMotiv belgických mincí vybrala porota složená z belgických politiků, umělců a odborníků na numismatiku. Belgické euromince navrhl Jan Alfons Keustermans, ředitel městské akademie výtvarných umění ve městě Turnhout.\n\nNa národní straně belgických euromincí se objevil jeden společný motiv z dříve kolujících mincí belgického franku. Na mincích byl portrét krále Alberta II. a jeho královský monogram „A“ umístěný pod korunou. Motiv obepíná 12 hvězd symbolizujících Evropskou unii. Součástí motivu je letopočet vydání mince.\n\nKvůli doporučení Evropské rady (2005/491/ES) se od začátku roku 2008 razily pozměněné mince takové, aby vyhovovaly tomuto doporučení. Zřejmě nejvýraznější změnou byl pozměněná podobizna belgického krále. Oproti původnímu vzhledu přibyl na minci nápis BE (zkratka pro název státu Belgie) na pravé straně mince. Dále se rok vydání přesunul z vnějšího mezikruží pod portrét belgického krále. Vedle roku vydání jsou i symbol mincovny, která mince vyrobila a znak vedoucího mincařské dílny. Královský monogram se přesunul z mezikruží do vnitřního kruhu mince.\n\n17. prosince vydala Evropská komise nové doporučení týkající se vzhledu národních stran euromincí. Aby belgické euromince splňovaly i toto doporučení, od začátku roku 2009 se razily s pozměněným motivem. Změna se týkala podobizny krále Alberta. Směrnice říká, že vzhled téhož vládce státu by se neměl měnit častěji než jednou za 15 let. Belgické mince druhé série z roku 2008 nesly odlišné vyobrazení krále než to, které bylo na prvotních mincích uvedených do oběhu v roce 2002. Proto se od roku 2009 razily mince s původním portrétem krále, ale již se zkratkou vydávajícího státu (BE v pravé části mince).\n\nOd roku 2014 je ražena třetí série belgických euromincí, na kterých je vyobrazen král Filip Belgický. Nalevo od královy podobizny se nachází zkratka vydávajícího státu BE a králův monogram.\n\nNásledující přehled zahrnuje 2€ pamětní mice vydané mezi roky 2004 a 2019.\n\nNávrh pamětních euromincí z roku 2015 symbolizující bitvu u Waterloo vyvolal negativní reakci u Francouzské vlády a Belgie raději od navrhované podoby upustila, i přesto, že již bylo vyraženo okolo 175 tisíc mincí v navržené podobě. Motiv bitvy u Waterloo se po té objevil na mincích s netypickou hodnotou 2½ eura, jejíž návrh nepodléhá schvalování členů eurozóny.\n\n"}
{"id": "130572", "url": "https://cs.wikipedia.org/wiki?curid=130572", "title": "Adrásteia", "text": "Adrásteia\n\nAdrásteia (starořecky \"Ἀδράστεια\", iónsky \"Ἀδρήστεια\"), \"nevyhnutelná\"), též Adrésteia (\n\"Ἀδρήστεια\"), latinsky \"Adrastea\", \"Adrestea\" nebo \"Adrestia\", je v řecké mytologii jméno několika postav:\n\n\n"}
{"id": "130573", "url": "https://cs.wikipedia.org/wiki?curid=130573", "title": "Ídaia", "text": "Ídaia\n\nÍdaia (latinsky \"Ida\") je v řecké mytologii nymfa. \n\nTato nymfa spolu se svou sestrou Adrásteiou vychovala nejvyššího boha Dia. \n\nJeho matka Rheia ho tajně v ústraní porodila na Krétě v hluboké jeskyni Dikté, aby posledního syna zachránila před jeho otcem Kronem, který všechny své předchozí děti spolkl. Chtěl tím předejít nebezpečí, že ho jeho potomci zbaví moci nad světem. \n\nKdyž se Zeus narodil, zůstal na Krétě a Rhea se vrátila a Kronovi podala místo novorozeněte kámen zabalený v plenkách. Spolkl ho a netušil, že jeho syn vyrůstá v ústraní a stane se, co se má stát - po létech osvobodí všechny své sourozence a společně ho připraví o moc. \n\n"}
{"id": "130575", "url": "https://cs.wikipedia.org/wiki?curid=130575", "title": "Československá obchodní banka", "text": "Československá obchodní banka\n\nČeskoslovenská obchodní banka, a. s., známá pod zkratkou ČSOB, je bankovní institucí působící na českém a slovenském trhu finančních služeb. Specializuje se na bankovní služby pro fyzické osoby a podnikatelské subjekty. Má centrálu v Radlicích v Praze 5, její budova je největší kancelářskou budovou v zemi. Banka je od roku 1999 vlastněna belgickou bankou KBC spadající do finanční skupiny KBC Group N.V. Belgické bance patří 100 % akcií ČSOB.\n\nBanka obsluhuje přibližně 3,1 milionu klientů. V Česku je zhruba 800 tisíc z nich obsluhováno pod „modrou“ značkou ČSOB, asi 2,2 milionu pod „červenou“ značkou Poštovní spořitelny. Na Slovensku republice banka obsluhuje asi 200 tisíc klientů). Banka provozuje 210 poboček v Česku a 78 na Slovensku. Na pobočkách banky je možné získat i produkty dalších společností skupiny ČSOB, například hypotéky Hypoteční banky nebo stavební spoření Českomoravské stavební spořitelny (ČMSS).\n\nBanka byla založena státem již v roce 1964 jako specializovaná součást tzv. monobankovního systému Státní banky československé a měla v tehdejším Československu zajišťovat financování zahraničního obchodu pod přímým dohledem státu a půjčky v zahraničních měnách z mezinárodních kapitálových trhů pro komunistický stát. Po Sametové revoluci v roce 1989 rozšířila banka své služby z tehdejších podniků zahraničního obchodu („PZO“) i pro nově vzniklé podnikatelské subjekty a fyzické osoby. Také dramaticky rozšířila svou pobočkovou síť. V 90. letech 20. stol. byl minimální vklad pro fyzické osoby 100 000 Kč.\n\nV prosinci 1997 rozhodla tehdejší vláda o privatizaci významných bankovních domů v Česku, v prvním tendru v bankovním sektoru vyhlásila prodej ČSOB. Po tendru v červnu 1999 stát prodal svůj akciový podíl vítězné belgické bance KBC Bank za téměř 40 mld. Kč (dle tiskové zprávy ČSOB).\n\nV červnu roku 2000 došlo k převzetí předlužené Investiční a Poštovní banky, a. s. po dohodě s nuceným správcem ČNB.\n\nV letech 2006 až 2007 se sídlo ČSOB přesunulo z historických budov v centru Prahy do nového ústředí v Radlicích na Praze 5. Nachází se u metra B, stanice Radlická a u zdejší tramvajové smyčky. V komplexu pracuje 2500 lidí, návrh vytvořil český architekt Josef Pleskot a jeho ateliér AP atelier. Budova je šetrná k životními prostředí a disponuje 2. stupněm certifikátu LEED.\n\n"}
{"id": "130577", "url": "https://cs.wikipedia.org/wiki?curid=130577", "title": "Řecké euromince", "text": "Řecké euromince\n\nŘecké euromince vstoupily do oběhu 1. ledna 2002. Řecko je členem Evropské unie od roku 1981 a také členem Evropské měnové unie. Eurocent je v Řecku známý jako \"λεπτό\" (\"lepto\", v množném čísle \"λεπτά\" - \"lepta\", řecky „tenké peníze“).\n\nŘecko mohlo do eurozóny vstoupit až v roce 2000, a tak nemohlo začít razit své vlastní mince tak brzy jako ostatních 11 států. Proto část mincí, které vstoupily do oběhu v roce 2002, nebyla ražena v Athénách, ale ve Finsku (mince 1 a 2 eura - značka mincovny S), ve Francii (mince 1, 2, 5, 10 a 50 centů - značka mincovny F) a ve Španělsku (mince 20 eurocentů - značka mincovny E). Mince, které byly vyraženy v Athénách pro rok 2002 a pozdější, nenesou žádnou značku mincovny.\n\nMince každé nominální hodnoty mají rozdílné motivy a zároveň má každá ze tří skupin mincí svoje vlastní téma, ale všechny byly navrženy Georgiem Stamatopoulem. Mince s hodnotou 1, 2 a 5 centů zobrazují řecké lodě, na mincích 10, 20 a 50 centů jsou portréty známých Řeků a na mincích 1 a 2 eura jsou zobrazeny obrazy z řecké historie a mytologie. Na všech motivech je také zobrazeno 12 hvězd symbolizujících Evropskou unii, rok, kdy byly vpuštěny do oběhu, a malý symbol Řecké banky. Unikátně je i na národní rubové straně zobrazena cena mincí v řecké abecedě stejně, jako je na přední straně v latince.\n\nNa minci 10 centů je vyobrazen Rigas-Fereos (Velestinlis) (1757–1798), který byl iniciátorem a hlavní postavou řeckého osvícenství a konfederace. Jeho snem bylo osvobození Balkánu od nadvlády Osmanské říše.\n\nNa minci 20 centů je zobrazen portrét Ioannise Capodistriase (1776–1831), významného národního a evropského politika a diplomata, který jako první stanul v čele Řecka (1830–1831) po válce za nezávislost (1821–1827).\n\nNa minci 50 centů je zobrazen Eleftherios Venizelos (1864–1936), jedna z nejdůležitějších postav řecké politiky. Venizelos byl průkopníkem společenských reforem, známým diplomatem a hrál klíčovou roli v modernizaci řeckého státu a osvobození severního Řecka a Egejských ostrovů.\n\nNa minci 1 euro je vyobrazení sovy na starověké aténské čtyřdrachmové minci (5 století př. n. l.) - mince v minci.\n\nNa minci 2 eura je zobrazena scéna z mozaiky ve Spartě (3. století n. l.) zobrazující Európu unášenou Diem, který na sebe vzal podobu býka. Európa je postava z řecké mytologie, po které byl pojmenován kontinent Evropa.\n\nNásledující tabulka zahrnuje 2€ pamětní mice vydané mezi roky 2004 a 2019.\n\n"}
{"id": "130580", "url": "https://cs.wikipedia.org/wiki?curid=130580", "title": "Amaltheia (mytologie)", "text": "Amaltheia (mytologie)\n\nAmaltheia (řecky Ἀμάλθεια, latinsky \"Amalthea\") je v řecké mytologii božská koza, která svým mlékem odchovala nejvyššího boha Dia.\n\nJeho matka Rheia ho tajně v ústraní porodila na Krétě v hluboké jeskyni Dikté, aby svého posledního syna zachránila před jeho otcem Kronem, který všechny předchozí děti spolkl. Chtěl tím předejít nebezpečí, že ho jeho potomci zbaví moci nad světem.\n\nKdyž se Zeus narodil, zůstal na Krétě a Rhea se vrátila a Kronovi podala místo novorozeněte kámen zabalený v plenkách. Spolkl ho a netušil, že jeho syn vyrůstá v ústraní a stane se, co se má stát - po létech osvobodí všechny své sourozence a společně ho připraví o moc.\n\nNa Krétě se o malého Dia staraly nymfy Adrásteia a její sestra nymfa Ídaia. Za to, že mu dávala své mléko, dostala Amaltheia později od Dia zlatého psa, který ji hlídal.\n\nZnámým pojmem se stal jeden z jejích rohů, naplněný dary - dodnes je vžitý pojem roh hojnosti. Po smrti Amaltheie ho prý dostala bohyně štěstí a blahobytu Tyché. Amaltheina kůže byla použita na Diově božském štítě - égidě.\n\n"}
{"id": "130581", "url": "https://cs.wikipedia.org/wiki?curid=130581", "title": "Toomas Hendrik Ilves", "text": "Toomas Hendrik Ilves\n\nToomas Hendrik Ilves (* 26. prosince 1953, Stockholm) je estonský politik, v letech 2006 až 2016 estonský prezident. Je bývalým diplomatem a novinářem. Do svého zvolení působil jako člen Evropského parlamentu. Ilves se narodil ve švédském Stockholmu jako syn estonských uprchlíků. Vyrůstal v USA, kde vystudoval Leonia High School a následně psychologii na prestižních amerických univerzitách Columbia University a University of Pennsylvania.\n\nV osmdesátých letech pracoval jako novinář v rádiu Svobodná Evropa a následně se angažoval v boji o získání nezávislosti Estonska v roce 1991. Poté pracoval jako velvyslanec v USA, Kanadě a Mexiku. V prosinci 1996 se stal estonským ministrem zahraničních věcí, kterým byl až do své rezignace v září 1998 jako člen malé opoziční strany (Lidová strana, zemědělsko-konzervativní). Ilves byl zanedlouho zvolen předsedou Lidové strany, která vytvořila volební koalici se Stranou středu. Po parlamentních volbách v březnu 1999 se stal opět ministrem zahraničních věcí, kterým byl až do roku 2002, kdy se rozpadlo vládnoucí trojkoaliční politické seskupení.\n\nPodporoval estonské členství v Evropské unii a vedl také první jednání, která vedla až k připojení Estonska k Evropské unii 1. května 2004. V letech 2001 a 2002 byl předsedou Lidové strany. Z této funkce rezignoval po komunálních volbách, kdy jeho strana získala pouze 4,4 % hlasů. Na začátku roku 2004 se Strana středu přejmenovala na Sociální demokracii. V roce 2003 se stal členem Evropského parlamentu, v květnu 2004 se pak stal plnohodnotným členem. Při volbách do Evropského parlamentu v roce 2004 byl při drtivém volebním vítězství Sociálních demokratů zvolen za tuto stranu europoslancem.\n\n"}
{"id": "130587", "url": "https://cs.wikipedia.org/wiki?curid=130587", "title": "Tatra T3R.EV", "text": "Tatra T3R.EV\n\nTatra T3R.EV je novostavba tramvaje nahrazující vozy Tatra T3, které jsou ve špatném technickém stavu.\n\nProtože ne všechny tramvaje je finančně výhodné modernizovat (ať už z důvodu špatného technického stavu nebo celkového stáří vozu), vyvinuly společně firmy Pragoimex a Krnovské opravny a strojírny (KOS) novou vozovou skříň VarCB3, která byla prvně použita právě na voze typu T3R.EV (je ale též určena pro typ Tatra T3R.PV). Na skříň je možno přichytit jakékoliv vyráběné čelo tak, aby tramvaj vypadala moderně.\n\nDo tramvaje T3R.EV byla záměrně zabudována asynchronní elektrická výzbroj, protože měl být tento typ prvotně určen pro provoz s vlečným vozem. Proto byl vyvinut nový typ nízkopodlažního vlečného vozu VV60LF.\n\nPoté, co byla započata výroba částečně nízkopodlažní skříně VarCB3LF, přestaly české dopravní podniky nakupovat pro vozy s asynchronním pohonem (T3R.EV) vysokopodlažní karoserie VarCB3, jejichž dodávky tak byly nahrazeny nízkopodlažními asynchronními tramvajemi VarioLF.\n\nPřestože se jedná o nové vozy, jsou vedeny jako modernizované původní tramvaje T3.\n\nVozy jsou upraveny dle přání odběratele. Interiér i stanoviště řidiče jsou shodné s posledními modernizovanými vozy T3. Tramvaje obdržely polopantograf. Na brněnské vozy byla dosazena klasická čela T3 (návrh František Kardaus), na ostravskou tramvaj nové čelo dle návrhu Františka Pelikána. Nová elektrická asynchronní výzbroj je typu TV Europulse.\n\nJediný ostravský vůz plánuje Dopravní podnik Ostrava upravit na víceúčelové služební vozidlo (měřicí a cvičný vůz), na což vypsal v létě 2019 výběrové řízení.\n\nVozy T3R.EV byly vyráběny v letech 2002 až 2004, celkem vzniklo pět tramvají.\n"}
{"id": "130590", "url": "https://cs.wikipedia.org/wiki?curid=130590", "title": "Jim Colosimo", "text": "Jim Colosimo\n\nGiacomo Colosimo, známý jako (Big) Jim Colosimo (1877 Cosenza, Itálie – 11. května 1920 Chicago) byl první, kdo sjednotil chicagskou kriminální scénu na přelomu 19. a 20. století. Colosimovi nástupci, kteří po něm přebírali vedení jeho organizace, už byli považováni za mafiánské bossy.\n\nNarodil se jako Giacomo Colosimo V Kalábrii v Itálii v roce 1877. Když dospíval, imigroval se svými rodiči do Spojených států, do Chicaga. Změnil si jméno na Jim Colosimo.\n\nV Chicagu pracoval jako čistič bot, prodavač novin, metař a poslíček. Svou kriminální činnost začínal kapesními krádežemi, mezi jeho aktivity patřilo také vydírání a zejména kuplířství. To se stalo hlavním předmětem jeho zájmu.\n\nMladé dívky lákal na snadné výdělky, pak je bil, věznil a obchodoval s nimi.\n\nV roce 1902 se Jim Colosimo oženil. Vzal si Victorii Moresco, majitelku dvou nevěstinců, která byla starší než on. Společně si otevřeli další nevěstince a za několik let už jich měli desítky. Kromě toho kontroloval Jim Colosimo oblast hazardních her.\n\nColosimo byl díky svým aktivitám velmi bohatý a v oblasti řízené prostituce a obchodu s ženami neměl v Chicagu konkurenci.\n\nV roce 1909 ho začala vydírat skupina Mano Nera (Černá ruka). Jim Colosimo věděl, co to znamená, protože stejnou činnost v mládí také vykonával. Mano Nera by chtěla stále víc peněz a kdyby neplatil, přišlo by na řadu násilí. Paní Moresco proto pozvala na pomoc svého synovce z New Yorku, kterým byl Johnny Torrio. Torrio přijel do Chicaga a připravil předání peněz. Když si tři členové skupiny pro peníze přišli, byli zastřeleni.\n\nJim Colosimo vzal poté Torria k sobě a svěřil mu dohled nad svými záležitostmi.\n\nV té době také Colosimo otevřel restauraci Colosimo's Cafe. Původně to byla jen kavárna a restaurace, později také kabaret a noční klub, hrály se zde hazardní hry. Colosimo budovu používal jako své ústředí.\n\nDo Colosimovy restaurace chodili samí lepší lidé, byla poměrně luxusní. Byla také místem, kde se Jim Colosimo zamiloval do kabaretní zpěvačky Dale Winter, dívky z Ohia, kterou tam zaměstnal.\n\nJim Colosimo vládl chicagskému podsvětí a Torriovi přenechával stále více odpovědnosti. Roku 1919 si Torrio otevřel nevěstinec (The Four Deuces), ve kterém zaměstnal mladého Al Capona, který se právě přestěhoval z New Yorku.\n\n16. ledna 1920 začala prohibice a Torrio tlačil na Colosima, aby se pustili do obchodu s alkoholem. Jim Colosimo to však odmítal. Vystačil si se svými nevěstinci a bál se rizika, které by nová oblast podnikání mohla přinést. Jeho rozhodnutí také ovlivnila Dale Winter.\n\nJim Colosimo opustil Victorii Moresco a 17. dubna 1920 si vzal devatenáctiletou Dale Winter.\n\nNedlouho po sňatku zařídil Torrio schůzku, kde se měl Colosimo setkat se svým obchodním partnerem. Schůzka byla naplánovaná na 11. května 1920 v restauraci Colosimo's Cafe.\n\nKdyž přišel Colosimo do svého podniku, byl zastřelen. Vraždu zorganizoval Torrio za pomoci Al Capona a Frankie Yala.\n\nKonal se obrovský pohřeb, na který přišli nejen Colosimovi přátelé a známí, ale také významní představitelé města.\n\nColosimova vdova Dale údajně neměla na peníze po svém choti nárok, protože sňatek měl být právně neplatný. Dale Winter se po Colosimově smrti odstěhovala do New Yorku a v roce 1924 se znovu provdala. Živila se dále jako zpěvačka a herečka.\n\nPo smrti Colosima začal organizaci řídit Johnny Torrio.\n\n"}
{"id": "130591", "url": "https://cs.wikipedia.org/wiki?curid=130591", "title": "Cysta", "text": "Cysta\n\nCysta může označovat tyto pojmy:\n\n\n"}
{"id": "130595", "url": "https://cs.wikipedia.org/wiki?curid=130595", "title": "Vodouch stříbřitý", "text": "Vodouch stříbřitý\n\nVodouch stříbřitý (\"Argyroneta aquatica\") je jediný známý vodní pavouk. Protože neumí přijímat rozpuštěný kyslík ve vodě, staví si zvláštní síťové klece ve spleti vodních rostlin, v nichž ve vzduchové bublině schraňuje kyslík k dýchání. Jde o jednoho z mála druhů pavouků, jejichž samečci (10–15 mm) jsou větší než samičky (8–9 mm).\n\nTento druh má tmavohnědou hlavohruď a šedý zadeček. Spodní strana hlavohrudi a u samice celý zadeček je pokrytý stříbřitě lesklou vrstvičkou vzduchu (odtud název druhu „stříbřitý“). U samce tato vrstvička na hřbetní straně zadečku chybí. Vodouch stříbřitý patří k nejjedovatějším pavoukům České republiky (nejjedovatějším pavoukem v Česku je Zápřednice jedovatá).\n\nVodouch stříbřitý se vyskytuje ve stojatých vodách zarostlých vegetací, rozmanitě velkých, zvláště hojný je v tůních bažin. Lze se s ním také setkat v příkopech a příležitostně i v rybnících. Mezi jeho záliby patří koupel v bazénu.\n\nPod vodou si tento pavouk zhotovuje prostorný vzduchový zvon. Nejdříve utká mezi vodními rostlinami horizontální pavučinovou plachetku a upřede jedno vodící vlákno směrem k hladině. Potom vysune konec zadečku a překřížené zadní nohy nad hladinu do vzduchu, zachytí pomocí chloupků na vzduchu velkou vzduchovou bublinu a po vodícím vlákně se s ní ponoří pod hladinu. Bublinu si na zadečku přidržuje pomocí zadních nohou. Když se dostane k plachetce, vleze si pod ní a uvolní bublinu, která hnízdo kopulovitě vyklene. Tento transport vzduchu se několikrát opakuje, až získá vodouchův úkryt požadovanou velikost a tvar. Pak pavouk ještě dodatečně vyztuží dalšími pavučinami pevnost svého zvonu. Vzniklý útvar vydrží obyčejně několik týdnů až měsíců, pavouk ale čas od času musí doplnit jeho vzduchový obsah. Ve vzduchovém zvonu probíhají veškeré životní pochody pavouka - příjem potravy, svlékání, páření a kladení vajíček.\n\nVodouch stříbřitý jako většina pavoukovců má tělo rozdělené na hlavohruď a zadeček. Na zadečku má chloupky, které zachycují vzduchové bubliny.\n\n"}
{"id": "130602", "url": "https://cs.wikipedia.org/wiki?curid=130602", "title": "Tatra T3R.PV", "text": "Tatra T3R.PV\n\nTatra T3R.PV je novostavba tramvaje nahrazující vozy Tatra T3, které jsou ve špatném technickém stavu.\n\nNěkteré tramvaje T3 nebylo finančně výhodné modernizovat. A to především z důvodu špatného technického stavu. Proto byla vyvinuta nová vozová skříň VarCB3 (byla použita již na typ Tatra T3R.EV) a typ s touto skříní (a s elektrickou výzbrojí TV Progress) byl označen jako T3R.PV. Prakticky se tedy jedná o novou tramvaj, vozy jsou však vedeny jako modernizované původní tramvaje T3.\n\nNa novou vozovou skříň lze přichytit různé druhy čel (jak klasická T3, která navrhl František Kardaus – tuto možnost využívají česká a slovenská města –, tak moderní od Ing. arch. Františka Pelikána – dodávky do chorvatského Osijeku a ruského Volgogradu). Interiér i stanoviště řidiče jsou taktéž upravena dle přání odběratele, většinou však podle posledních modernizovaných vozů T3. V Bratislavě a v Praze jezdí vozy T3R.PV s pantografem, v ostatních městech je na vozy osazen polopantograf. Nová elektrická výzbroj je typu TV Progress.\n\nVozy T3R.PV byly vyráběny mezi lety 2003 a 2008 v celkovém počtu 83 kusů.\n"}
{"id": "130604", "url": "https://cs.wikipedia.org/wiki?curid=130604", "title": "Sextus Empiricus", "text": "Sextus Empiricus\n\nSextus Empiricus, řecky Σέξτος Ἐμπειρικός (kolem 200 – po 250), byl římský lékař a filosof řeckého původu. Většinu svého života prožil v Alexandrii, ale pobýval taktéž v Athénách nebo Římě. \n\nJak získal své jméno, zůstává předmětem diskuze. Jedna z teorií tvrdí, že je odvozeno z toho, že patřil k empirickým lékařům. Dle druhého pojetí je pojmenovaný dle ztraceného spisu \"Potulky empirismem (Empeiriká hypomnémata)\".\n\nSextos je označován jako historik filosofie, jenž prostudoval pramennou literaturu, hlavně díla Timóna z Fleiuntu, Ainesidéma a Menodotona z Nikomédie. Vysvětluje základní principy skepse – cíl a kritérium skepse, tropy, známé heslo „ne více“ i „ne spíše“, princip isosthenie, epoché atd.\n\nSe smrtí Sexta Empeirika končí i antická skepse a pyrrhonismus se objevuje až v novověku u jmen jako je Michel de Montaigne či David Hume.\n\nFilozofické školy Sextos rozdělil dle přístupu k hledání pravdy do tří skupin:[1]\n\n1. Tvrdící, že našli pravdu – dogmatici (Aristotelés, Epikúros, Stoicismus)\n\n2. Tvrdící, že pravdu nelze najít – akademici (Karneadés z Kyrény)\n\n3. Stále hledající pravdu - skeptici\n\nDíky jeho dílu si lze učinit obrázek o tehdejším lékařství nejen z laických pohledů, které se v tehdejší literatuře vyskytují relativně často.\n\nFilosoficky se řadil ke skeptikům, ale patrně spíše patřil spíše k filosofujícím spisovatelům, protože v jeho dílech nacházíme především souhrn myšlenek jiných skeptiků. Přínos jeho samého pro filosofii je velmi malý. Sextův význam spočívá především v tom, že jeho díla přibližují obraz celkové antické skepse a lze si z nich udělat představu o logických vývodech jiných starších filosofů.\n\n\n"}
{"id": "130607", "url": "https://cs.wikipedia.org/wiki?curid=130607", "title": "Savate", "text": "Savate\n\nSavate je francouzské bojové umění zaměřující se především na boj nohama (tzv. kick-box). Jedná se o jeden z prvních bojových stylů patřící do skupiny street-fighting (z angličtiny \"pouliční boj\").\n\nSavate (z francouzštiny \"dělnická obuv\") vzniklo z bojového umění chausson (z francouzštiny \"obuv nošená šermíři\"), které bylo vytvořeno námořníky v Marseilles v 18.století, kteří často navštěvovali jihovýchodní Asii a setkali se zde s tamním bojovým uměním. Poté se savate rozšířilo dále do Francie prostřednictvím pouličních rvaček, zvláště pak v Paříži. Bojovníci při boji používali především kopy (odtud také název stylu). První ucelenou školu savate založil Michel Pisseux v roce 1825. Někdy je tento styl nazývaný \"savate - \".\n\n\n"}
{"id": "130608", "url": "https://cs.wikipedia.org/wiki?curid=130608", "title": "Cysta (lékařství)", "text": "Cysta (lékařství)\n\nCysta (z lat. \"cista\" – schránka, řeč. \"kystis\" – bublina, měchýř) je dutý, patologický útvar, ohraničený od okolní tkáně vlastní, často ale atrofovanou, epiteliální výstelkou. Příčiny vzniku cysty jsou různé, nejčastěji vzniká po uzávěru žlázového vývodu, příčinou může být také jeho rozšíření. Některé cysty jsou důsledkem vývojové anomálie nebo nádorového původu. Zvláštním druhem cyst jsou cysty parazitární, které jsou tvořeny samotným parazitem. Příkladem jsou boubele tasemnic.\n\nNěkteré útvary se cystám podobají: pseudocysta je útvar vzniklý rozestupem tkání a je ohraničena jen tenkou vazivovou membránou, absces je pak dutina ve tkáni vyplněná hnisem, způsobený místním hnisavým zánětem.\n\n\n\n\n\n\n\n\n\n\n\n\n"}
{"id": "130614", "url": "https://cs.wikipedia.org/wiki?curid=130614", "title": "Čúgoku", "text": "Čúgoku\n\nČúgoku ( ; \"Čúgoku-čihó\") je označení pro nejzápadnější oblast největšího japonského ostrova Honšú.\n\n\"Čúgoku\" doslova znamená „střední země“, což je pozůstatek po dávném dělení Japonska na „blízké země“ (近国 \"Kingoku\", dnes Kinki), „střední země“ a „daleké země“ (遠国 \"Ongoku\") podle vzdálenosti od hlavního města Kjóto (příp. Nara). Přísně vzato dnešní Čúgoku obsahuje pouze střední země na západ od Kjóta podél cest San'indó (山陰道) a San'jódó (山陽道).\n\nV japonštině jsou znaky 中国 a jejich čtení \"Čúgoku\" také používány k označení „Číny“ (přesněji Čínské lidové republiky – Čínská republika je Japonci běžně označována jako „Taiwan“). Stejné znaky se pro označení Číny používají i v čínštině, ale vyslovují se \"Čung-kuo\" (doslova „\"Říše středu\"“).\n\nAby se předešlo záměnám regionu Čúgoku za Čínu, je oblast také nazývaná „region San'in-San'jó“. San'in („zastíněná strana hory“) je severní část Čúgoku obrácená k Japonskému moři. San'jó („slunná strana hory“) je jižní část Čúgoku ležící u Vnitřního moře. Názvy odrážejí znatelný rozdíl v podnebí obou částí.\n\nČúgoku se dělí na následující prefektury: Hirošima, Jamaguči, Šimane a Tottori. Běžně se k nim přidává i prefektura Okajama, i když za „střední zemi“ bývala považována jen provincie Biččú a provincie Mimasaka a provincie Bizen, zbylé části dnešní prefektury Okajama, patřily k „blízkým zemím“.\n\nČúgoku je charakteristické hornatým terénem a menším množstvím planin. Horský hřeben táhnoucí se středem od východu k západu dělí oblast na dvě odlišné části.\n\nMěsto Hirošima, „ekonomické hlavní město“ regionu, bylo znovupostaveno na troskách, které zbyly po výbuchu atomové bomby 6. srpna 1945 a je nyní průmyslovým centrem s více než milionem obyvatel.\n\nPříliš intenzivní rybaření a průmyslové znečištění snižují množství ryb ulovených ve vodách Vnitřního moře. V oblasti je koncentrován těžký průmysl. Oblast \"San'in\" je ale stále ještě méně industralizována a zemědělství zde hraje důležitou roli.\n\nS Čúgoku sousedí regiony Kansai, Kjúšú a Šikoku.\n\n\n\n"}
{"id": "130619", "url": "https://cs.wikipedia.org/wiki?curid=130619", "title": "Gymik", "text": "Gymik\n\nGymik je zkratka používaná pro tato dvě gymnázia:\n\n"}
{"id": "130628", "url": "https://cs.wikipedia.org/wiki?curid=130628", "title": "Zub moudrosti", "text": "Zub moudrosti\n\nZuby moudrosti jsou třetí stoličky. Obvykle se prořezávají až během 18. – 24. roku života. U současného člověka pozbyly svou funkci, protože měkká potrava nevyžaduje takové mechanické zpracování v dutině ústní, jako tomu bylo v daleké minulosti. V důsledku toho došlo ke zkrácení čelistí a třetí stoličky často nemají dostatek místa k tomu, aby se prořezaly a správně zařadily do zubního oblouku.\n\nU někoho se některá třetí stolička neprořeže vůbec. Jindy se třetí stolička prořezává šikmo nebo vodorovně; v tom případě je často vhodné její chirurgické odstranění. Problémy s prořezáváním zvláště dolních zubů moudrosti trpí až každý pátý člověk.\n\nTřetí stoličky jsou typickým příkladem \"monofyodontního\" zubu: vyrůstají jen jednou za život. Nejčastěji mají dva kořeny.\n\nPředpokládá se, že název zubu moudrosti pramení z toho, že se objevují mnohem později než všechny ostatní zuby. Se stejným pojmenováním se setkáváme i v jiných jazycích - anglicky: \"wisdom teeth\", německy: \"Weisheitszahn\", nizozemsky: \"verstandskies\", francouzsky: \"dents de sagesse,\" srbsky/chorvatsky/bosensky\": umnjaci\".\n\nZuby moudrosti jsou někdy doprovázeny zdravotními problémy, včetně jejich retence, zánětu dásně a zubních cyst.\n\nRetence zubů – stav, kdy se zub nemůže z nějakého důvodu prořezat – může postihnout jakýkoliv zub, ale u zubů moudrosti je nejčastější. Při zánětlivých komplikacích hovoříme o obtížném prořezávání zubů (Dentitio difficilis), při kterém se objevují bolesti, problémy s otevíráním úst, otok tváře nebo i vysoká horečka a celková schvácenost.\n\nK zánětu dásně často vede usazování plaku okolo třetí stoličky. Při oslabení imunity se zánět může rozšířit i na ostatní tkáně. Zvláště je-li zub prořezán jen částečně, nebo ještě navíc šikmo k ostatním zubům, je téměř nemožné odstranit plak, který se přirozeně usazuje na krčku zubu.\n\nZubní cysta se někdy vytvoří, když buňky sedící na povrchu skloviny neprořezaného zubu – ameloblasty – pokračují v sekreční činnosti vytvářející sklovinu. Cysta může být infikována za vzniku zánětu čelisti nebo se může tiše zvětšovat. Oslabuje okolní kost a může způsobit až zlomeninu postižené čelisti.\n\nU neprořezaného zubu může dojít k degeneraci zubního váčku, ve kterém se zub vyvíjel.\n"}
{"id": "130633", "url": "https://cs.wikipedia.org/wiki?curid=130633", "title": "Nejstarší paleolit", "text": "Nejstarší paleolit\n\nNejstarší paleolit je nejstarší fáze paleolitu, kdy \"Homo habilis\" (\"člověk zručný\") začal poprvé používat nástroje (do současnosti se dochovala kamenná industrie). V té době ještě žili příslušníci rodu \"Australopithecus\", kteří pravděpodobně nástroje neužívali. Člověk zručný se možná vyvinul z jedné jejich větve.\n\nNejstarší a nejslavnější nálezy člověka zručného pocházejí z dnešní Tanzanie z oblasti Velkého pevninského driftu. Olduvaiská rokle – jedno z míst velmi významných nálezů zde dalo název kultuře, která bývá s industrií člověka zručného spojována – oldovan. Oldovan se váže pouze na oblast okolo zlomové propadliny a jeho stáří se udává od 3,4 mil. do cca 1 mil. let B. P. (angl. \"before present\", před dneškem). Dochovala se kamenná industrie obvykle vyrobená z lávy nebo ze silicitů a křemenů. Typické tvary jsou sekáče, protobifasy, otloukače, drasadla, škrabadla atd. Stejně jako nástroje se člověk zručný snad naučil užívat i oheň.\n\nZ Afriky se nejstarší paleolit rozšířil asi před 1,8 mil. lety do západní Asie, před 1,2 mil. let do jižní Evropy (jižní Francie, Itálie, Španělsko). Nejstarší středoevropské nálezy poházejí z Porýní asi před 900 tisíci lety. Technicky dokonalé pěstní klíny z doby před půl milionem let pocházejí z jižního pobřeží Anglie (Boxgrove).\n\nPřed zhruba 1,8 mil. let nahradil člověka zručného \"Homo erectus\" (\"člověk vzpřímený\") a někdy před 300 až 400 tisíci lety se objevuje nová kultura acheuléen. Spolu s člověkem vzpřímeným se rozšiřuje z Afriky do západní a jižní Asie a po jisté mezeře i do západní poloviny Evropy. V Česku jsou také lokality s nálezy z nejstaršího paleolitu, například Beroun nebo Čákovice.\n\nPokud se nerozeznává ještě starý paleolit jako samostatné období, navazuje na nejstarší paleolit přímo střední paleolit, zhruba v době před 250 000 lety.\n\n\n"}
{"id": "130634", "url": "https://cs.wikipedia.org/wiki?curid=130634", "title": "San'in", "text": "San'in\n\nSan'in (山陰地方; \"San'in-čihó\") je název pro oblast na jihu japonského ostrova Honšú. Tvoří severní část regionu Čúgoku, část přiléhající k Japonskému moři. Název \"San'in\" znamená „zastíněná strana hory“ a je kladen do protikladu k jižní oblasti \"San'jó\" neboli „slunné straně hory“. Za součást oblasti \"San'in\" jsou běžně považovány prefektury Šimane, Tottori a severní část prefektury Jamaguči. \n\n"}
{"id": "130637", "url": "https://cs.wikipedia.org/wiki?curid=130637", "title": "San'jó", "text": "San'jó\n\nSan'jó (: 山陽 地方; \"San'jó-čihó\") je název pro oblast na jihu japonského ostrova Honšú. Tvoří jižní část regionu Čúgoku, část přiléhající k Vnitřnímu moři. Název \"San'jó\" znamená „slunná strana hory“ a je kladen do protikladu k severní oblasti San'in neboli „stinné straně hory“. Za součást oblasti \"San'jó\" jsou běžně považovány prefektury Okajama, Hirošima a jižní část prefektury Jamaguči. \n\n"}
{"id": "130640", "url": "https://cs.wikipedia.org/wiki?curid=130640", "title": "Kostel svatého Antonína Paduánského (Praha)", "text": "Kostel svatého Antonína Paduánského (Praha)\n\nKostel svatého Antonína z Padovy v Holešovicích je římskokatolický farní kostel postavený v letech 1908–1911 v pseudogotickém slohu podle projektu architekta Františka Mikše. Nachází na Strossmayerově náměstí v Praze 7-Holešovicích. Od roku 2015 je chráněn jako nemovitá kulturní památka.\n\nNa území dnešních Bubnů a Holešovic se od 13. století konaly bohoslužby v kostele sv. Klimenta. Na konci devatenáctého století však již jeho kapacita nedostačovala (Holešovice-Bubny měly asi 10 000 obyvatel), a proto došlo roku 1886 k založení Spolku pro vystavění chrámu Páně v Holešovicích, jenž prosazoval výstavbu nového kostela.\n\nZákladní kámen byl položen a posvěcen 25. října 1908, stavby probíhaly v letech 1908–1911, ale kostel byl vysvěcen až roku 1914 pražským arcibiskupem kardinálem Lvem Skrbenským z Hříště.\n\nPrvním farářem u sv. Antonína se stal arcibiskupský notář P. Silvestr Hrnčíř, jenž se zasadil o povýšení farní expozitury v Praze VII. na faru a pečlivě dbal o dokončení výtvarné výzdoby interiéru. Také se zasloužil o záchranu unikátního Českého betléma, který umístil do zvláštní kaple.\n\nTento trojlodní kostel má v západním průčelí dvě věže vybudované podle vzoru Týnského chrámu na Staroměstském náměstí. Uvnitř je křížová klenba nesená dvěma řadami pískovcových sloupů. Kostel má délku 51 m, výšku lodí 21 m, věže jsou vysoké 58 m (s hroty 63 m).\n\n26. října 1916 byly chrámové zvony rozbity a odevzdány k válečným účelům, zachován byl pouze nejmenší, čtyřicetikilogramový umíráček Rafael. Brzy po skončení první světové války byly však opatřeny u Heroldovy zvonařské firmy v Chomutově zcela nové zvony. 17. června 1926 pak byly světícím biskupem Antonínem Podlahou vysvěceny. Také za druhé světové války byly zvony odevzdány, rekvírovány a odvezeny do Německa. Na místě tehdy zbyl jen poškozený historický zvon z kostela sv. Klimenta. Dnes je na věži tohoto kostela tzv. Zvon svobody, což byl dar amerického národa českému lidu z roku 1918. Na věž byl však vyvěšen až roku 1980.\n\nV tomto kostele našel útočiště unikátní Český betlém, Toto díla Václava Cvekla (figurky) a Karla Stapfera (pozadí) začalo vznikat okolo roku 1904 a bylo později rozšířeno, vybaveno velkým obrazem Domažlic a několika typických chodských stavení. Řezbář Václav Cvekl všechny figurky oblékl do chodských krojů. Později byly přidány i figurky dalších slovanských národů v národních krojích, a betlému se tak začalo říkat Slovanský, neboť jeho ústřední myšlenkou bylo slovanské sjednocení. O betlém byl zájem v zahraničí, ve Spojených státech amerických, Španělsku či Japonsku. Dílo pro české prostředí zachránil první místní farář kostela sv. Antonína, P. Silvestr Hrnčíř, který jej v roce 1923 zakoupil.\n\n\n\n"}
{"id": "130643", "url": "https://cs.wikipedia.org/wiki?curid=130643", "title": "Herbert Hoover", "text": "Herbert Hoover\n\nHerbert Clark Hoover (10. srpna 1874 – 20. října 1964) byl americký politik a 31. prezident USA v letech 1929–1933.\n\nSyn kvakerů, přistěhovalců z Německa a Švýcarska. Jeho rodiče zemřeli, když byl Herbert ještě mladý. Otec Jesse v roce 1880 a matka Hulda Minthorn o tři roky později. Původní rodinné příjmení neznělo Hoover, nýbrž Huber. Jako ministr obchodu USA garantoval spolu s prezidentem Masarykem první mezinárodní světový kongres o vědeckém řízení, konaný v Pantheonu Národního muzea v Praze v červenci 1924 (1.PIMCO – First Prague International Management Congress).\n\nByl prvním americkým prezidentem, který se narodil západně od řeky Mississippi.\n\nZa jeho vlády vypukla Velká hospodářská krize.\n\n"}
{"id": "130644", "url": "https://cs.wikipedia.org/wiki?curid=130644", "title": "Čáp", "text": "Čáp\n\nČáp je české rodové jméno pro tři rody brodivých ptáků z čeledi čápovití.\n\nNa území ČR žijí dva druhy: čáp bílý a čáp černý.\n\nČápi jsou velcí ptáci s dlouhým a silným zobákem, dlouhýma nohama i krkem a velkými a širokými křídly. Jsou to dobří, vytrvalí letci, při letu je krk natažený rovně dopředu. Druhy, které žijí v chladnějších oblastech, jsou tažné, před zimou odlétají do teplých krajin.\nČáp je hlavní symbol Alsaska. Je součástí mnoha legend vyprávěných dětem. Od roku 1970 čáp zmizel, ale dnes se zase navrací. Tento region symbolizuje právě čáp již od 10. století a dnes jej mají ve znaku některé alsaské instituce nebo sportovní kluby.\n\n\n\n\n"}
{"id": "130647", "url": "https://cs.wikipedia.org/wiki?curid=130647", "title": "Kaple bubenské reálky", "text": "Kaple bubenské reálky\n\nKaple ve školní budově c. k. reálky v Holešovicích-Bubnech na dnešním Strossmayerově náměstí byla umístěna v tělocvičně školy ve zvláštní apsidě za železnou oponou. Byl zde i kůr s varhanami. Dne 8. března 1908 ji s celou budovou vysvětil kníže-arcibiskup Lev Skrbenský z Hříště. Mše se v kapli odehrávaly o nedělích, během týdne se v tělocvičně cvičilo. Ve školním roce 1909–1910 namaloval profesor kreslení V. Šulc na oltář kaple obraz Svaté rodiny, o rok později byl přemístěn do nově vybudovaného kostela sv. Antonína. Od prázdnin 1921 do konce června 1927 se ve školní kapli konaly bohoslužby Církve československé husitské. V roce 1937 byla ve stejném bloku otevřena funkcionalistická budova sboru Církve československé husitské.\n\n"}
{"id": "130648", "url": "https://cs.wikipedia.org/wiki?curid=130648", "title": "Kaple svatého Ignáce (Malá Strana)", "text": "Kaple svatého Ignáce (Malá Strana)\n\nV bývalé Lazarské zahradě, jež se rozkládala na levém břehu Vltavy severně od dnešního Mánesova mostu a severovýchodně od někdejšího malostranského opevnění, byl kolem roku 1647 postaven barokní letohrádek obdélníkového půdorysu, v němž byl i dispenzář s kaplí sv. Ignáce. Po zrušení jezuitského řádu připadl letohrádek náboženskému fondu. Později byla budova i se zahradou prodána a zřízena v ní tančírna a hospoda. V roce 1847 si ji pronajal evangelický sbor, který v ní konal své bohoslužby. Při stavbě Strakovy akademie na konci 19. století byl letohrádek zbořen.\n\nVzhled tohoto objektu se zachoval na Langweilově modelu Prahy (umístěn v Muzeu hlavního města Prahy). Jeho poloha je patrná i na plánu Josefa Daniela Hubera z roku 1769 a na plánu Prahy Josefa Jüttnera z roku 1816.\n\n"}
{"id": "130649", "url": "https://cs.wikipedia.org/wiki?curid=130649", "title": "Kaple svaté Máří Magdaleny (Holešovice)", "text": "Kaple svaté Máří Magdaleny (Holešovice)\n\nKaple sv. Maří Magdaleny v Praze na nábřeží Edvarda Beneše je kruhová barokní kaple a první budova, jež byla na území Československa přesunuta, a to v roce 1956. Stojí na kraji Holešovic u hranic Malé Strany, v malém proužku území Holešovic, který patří do městské části Praha 1.\n\nRaně barokní stavbu postavil roku 1635 Jan Dominik de Barifis na klášterní vinici cyriaků (Řád Křižovníků s červeným srdcem) pro vinaře z letenských vinic a voraře, kteří zde vzdávali Bohu díky za pomoc při proplutí nebezpečných úseků Vltavy a v jejím okolí odpočívali.\n\nV roce 1784 ji dal císař Josef II. v rámci josefínských reforem zrušit. Znovu obnovena a vysvěcena byla roku 1908, kdy ji do své péče převzala Starokatolická církev.\n\nV padesátých letech jí hrozil zánik při přestavbě letenského nábřeží a předmostí Čechova mostu (v souvislosti s výstavbou obřího Stalinova pomníku). Profesor Dr. Ing. Stanislav Bechyně však objevil způsob její záchrany přesunutím o 31 m dále směrem proti proudu Vltavy, což bylo provedeno 3. a 4. února 1956. Po svém přesunu byla kaple položena na masivní podstavec obložený kameny a opatřena novou střechou. Do jejích šesti oken byly zasazeny vitráže Aleny Novotné-Gutfreundové zobrazující osudy kaple v různých dobách její existence (vinobraní, odpočinek vorařů, pobyt Švédů v Praze, stavba Čechova mostu, vyztužování zdiva před přesunem, přesun).\n\nOd roku 1908 kapli využívá Starokatolická církev, v roce 2004 zde byla ustavena samostatná farní obec. \n\n\n"}
{"id": "130651", "url": "https://cs.wikipedia.org/wiki?curid=130651", "title": "Kostel svatého Michala (Malá Strana)", "text": "Kostel svatého Michala (Malá Strana)\n\nKostel sv. Michala se dříve nacházel v jezuitské zahradě na místě dnešní Strakovy akademie v Praze. Tuto zahradu, v níž se nacházel i jezuitský „letní dům“ s kaplí sv. Ignáce, darovala roku 1600 jezuitům Marie Manrique de Lara y Mendoza, provdaná Pernštejnová. Roku 1785 ji koupil jistý Bertoni, který z bývalého refektáře zřídil tančírnu. Kostel sv. Michala byl zbořen roku 1786. V roce 1896 byla na tomto místě dokončena stavba Strakovy akademie. Součástí této budovy byla i kaple sv. Václava.\n\n"}
{"id": "130655", "url": "https://cs.wikipedia.org/wiki?curid=130655", "title": "Západní fronta (druhá světová válka)", "text": "Západní fronta (druhá světová válka)\n\nZápadní fronta během druhé světové války byla válečná fronta v Dánsku, Norsku, Lucembursku, Belgii, Nizozemí, Francii a Německu a zahrnuje dvě střetnutí v období let 1939 až 1940 a v druhou frontu v období roků 1944 a 1945. Součástí západní fronty byla také letecká válka mezi Velkou Británií a nacistickým Německem, bitva o Británii. Druhá fronta byla otevřena ve Francii spojeneckým vyloděním v Normandii. Druhá fronta zanikla s porážkou Německa a jeho kapitulací v Remeši v roce 1945.\n\nByla obdobím mezi vyhlášením války nacistickému Německu ze strany Francie a Velké Británie v září 1939 a Německým útokem na Francii v květnu 1940. Ačkoliv byla Spojenci válka vyhlášena, v tomto období nepodnikli proti Německu žádné významnější ofenzivní akce, což bylo v rozporu s polsko-francouzskou a polsko-britskou vojenskou smlouvou.\n\nVelitel německého válečného námořnictva (\"Kriegsmarine\") vyzýval od podzimu 1939 Hitlera k okupaci Norska, jehož přístavy představovaly optimální základny pro německé ponorky. V polovině prosince Hitler projevil souhlas, načež byl vypracován plán \"Unternehmen Weserübung\", podle něhož mělo být Norsko obsazeno po souběžném vylodění německých pozemních sil v osmi největších přístavech. Plán zahrnoval také okupaci Dánska, které mělo poskytnout letecké základny.\n\nZačátkem dubna zahájili Britové zaminovávání norských výsostných vod, čímž však podnítili německý útok, k němuž došlo 9. dubna 1940. Dánsko se vzdalo během jediného dne kde Němci narazili na odpor pouze na severu Jutska. Zato v Norsku narazili Němci na houževnatý odpor. Většina vylodění proběhla úspěšně s výjimkou Osla, které bylo dobyto teprve německými výsadkáři. V Narviku se Němcům podařilo obsadit město i přístav, záhy však byli obklíčeni takřka pětinásobnou přesilou Britů, Francouzů a Norů, podporovaných Královským námořnictvem (\"Royal Navy\"). V následné bitvě o Narvik byli Němci koncem května nuceni město vyklidit a ustoupit směrem k hranicím Švédska, ovšem vývoj situace ve Francii přiměl Spojence počátkem června ke stažení jejich oddílů z Norska. Němci zde později instalovali loutkovou vládu pod vedením norského zrádce Vidkuna Quislinga.\n\n10. května 1940 spustilo německé velení operaci \"Fall Gelb\". V níž bojovali na jedné straně vojáci Třetí říše a Itálie proti spojencům. Bitva skončila obrovským vítězstvím Osy a obsazením Paříže 14. června. Spolu s Francií byly napadeny a obsazeny také země Beneluxu, při jejichž obraně byly zničeny také francouzské a britské jednotky. Spojenci byli tvrdě poraženi a Britské expediční síly ve Francii zachránila před zničením evakuace z přístavu Dunkerque.\nZápadní fronta během druhé světové války byla znovu otevřena 6. června 1944 vyloděním v Normandii. Zanikla po kapitulaci německých vojsk v roce 1945, kdy utichly boje v Evropě. Prakticky po celou dobu se situace na ní odvíjela v duchu zdrcující převahy Spojenců, jen lokálně byla narušena během bitvy v Ardenách, kdy museli západní spojenci přejít do obrany.\nSovětský svaz nesl po dlouhou dobu válečné břímě sám a naléhal na západní spojence, aby urychlili vytvoření západní fronty, která by donutila nacistické Německo rozdělit své síly a bránit se na dvou frontách současně. Západní spojenci však vyčkávali, až budou mít plné síly.\n\nDne 6. června 1944 v ranních hodinách zahájili západní spojenci operaci Overlord, během které se na pobřeží vylodily jednotky Američanů, Britů a Kanaďanů pod velením Vrchního velitelství spojeneckých expedičních sil (SHAEF) v jehož čele stál generál americké armády Dwight D. Eisenhower. Po počátečních obtížích s vyloděním na některých plážích se spojencům podařilo prorazit německé opevnění na pobřeží a začali rychle postupovat do vnitrozemí, kde se spojili s dříve vysazenými parašutisty, čímž zajistili předmostí pro další vojenské operace.\n\nV průběhu následujících bojů spojenci osvobodili Cherbourg a Caen. a Prorazit hlouběji do vnitrozemí Francie se podařilo v průběhu operace Cobra přibližně měsíc po vylodění.\n\nDo konce června dopravili Spojenci do Normandie kolem 850 000 vojáků a vyčistili poloostrov Cotentin s přístavem Cherbourg. Zároveň podnikali útoky na Caen, které bylo po tuhých bojích dobyto Brity a Kanaďany v průběhu července. Koncem téhož měsíce zahájili Američané operaci Cobra, jež vedla k prolomení německé linie na počátku srpna. Hitler se pokusil provést protiútok, jímž by odřízl divize generála Pattona pronikající do Bretaně a k Loiře. Jeho tanky však byly snadno odraženy. Kolem německých pancéřových sil na západě se navíc začala u Falaise nebezpečně stahovat smyčka hrozící jejich obklíčením. \"Westheer\" jen stěží vyvázl z této pohromy a v značně pošramoceném stavu se stáhl za Seinu. Vítězní Spojenci poté za úzké součinnosti s francouzským hnutím odporu osvobodili 25. srpna Paříž. Už o deset dnů dříve uskutečnili Američané a svobodní Francouzi operaci Dragoon, když se vylodili v jižní Francii, odkud rychle postoupili údolím řeky Rhôny na sever. Do poloviny září se setkali u Dijonu se spojeneckými jednotkami razícími si cestu z Normandie.\n\nPo překročení Seiny pronikli Spojenci do Belgie a k německým hranicím. Britové vstoupili v prvním zářijovém týdnu do Bruselu a osvobodili také Antverpy. Ústí Šeldy, bez něhož byl zdejší přístav bezcenný, setrvalo v rukou Němců až do listopadu. Řadu jiných přístavů na pobřeží Lamanšského průlivu a Atlantiku držely v souladu s Hitlerovými rozkazy německé posádky, které tím výrazně narušily již tak komplikované zásobování Spojenců. Mezi tyto přístavy patřil i Dunkerque, na jehož obléhání se výrazně podílela i Československá samostatná obrněná brigáda. Po osvobození Paříže se nedostatkem vhodných přístavů neúnosně natahovaly spojenecké zásobovací linie z Normandie až téměř k německým hranicím a byly tak zranitelné. Američané proto vytvořili nonstop fungující zásobovací systém nákladích vozidel neustále pendlující mezi skladišti v Normandii a frontovou linií, kterému se říkalo Red Ball Express. Většina řidičů v Red Ball Expressu byli Afroameričané. Tento zásobovací systém fungoval tři měsíce od srpna do listopadu 1944, kdy byl otevřen přístav v Antverpách.\n\nByla největší výsadkovou operací v lidských dějinách, která proběhla v září 1944 u měst Arnhemu a Nijmegenu. Jejím cílem bylo obsazení řady důležitých mostů přes řeku Rýn a další v Němci okupovaném Nizozemsku za pomoci mohutného nasazení výsadkářů a techniky shozené na padácích. Záměrem operace bylo umožnění spojencům pokračovat k dobytí Německa bez těchto posledních přírodních překážek na kterých Němci vybudovali silnou obrannou linii.\n\nOperace začala slibně a některé jednotky dosáhly stanovených cílů, ale následný průlom britských obrněných jednotek byl mnohem pomalejší, než se očekávalo a nakonec byl zastaven. Vysazené jednotky byly udrženy pod neustálým tlakem, což mělo za následek jejich postupné vyřazení z bojů (ztráty či zajetí) (jako v případě\" britské 1. výsadkové divize\"). Němcům se podařilo operaci odrazit, což mělo za následek zpomalení postupu Spojenců a rozplynutí se představ o rychlém konci války.\n\nPo operaci Market Garden se boje na západní frontě uklidnily a spojenci postupně postupovali k německému opevnění v podobě Siegfriedovy linie (zvané Westwall), které chtěli prorazit a následně překročit Rýn. Na začátku září zahájili krvavou vojenskou operaci, která se vžila pod označením Bitva v Hürtgenském lese a během které Američané začali pomalu postupovat skrz těžce bráněné pozice Němců.\n\nByla poslední německá protiofenzíva, která měla za úkol donutit západní spojence jednat o míru s Německem. Němci využili špatně prostupný terén v oblasti Ardenského lesa spojeného se špatným počasí, které nedovolilo spojencům plně nasadit své bojové kapacity (převážně letectvo). Němci podnikli nenadálý útok, do kterého vrhli většinu záloh a vybavení. Vzhledem k nedostatku paliva a zlepšení počasí po několika dnech se podařilo útok zastavit a spojenci se opět chopili iniciativy a Němce zatlačili.\n\nBitva začala 16. prosince 1944 ráno, kdy Německé dělostřelectvo zahájilo palbu na spojenecké pozice. Během operací bylo nasazeno přes 600 tisíc německých a 500 tisíc spojeneckých vojáků. Ztráty dosáhly přibližně 125 tisíc mužů na obou stranách a vojenské operace skončily přibližně 25. ledna 1945, kdy spojenci dosáhli pozic, jaké měli v době protiútoku.\n\nV průběhu února Spojenci vyčistili Porýní, načež 24. března překročili na široké frontě samotný Rýn a pronikli do nitra Německa. V dubnu se rozhořela bitva v Porúří, kde bylo obklíčeno a zajato přes 300 000 německých vojáků. Mezitím Britové překonali 5. dubna řeku Veseru a o šest dnů později dosáhli Američané Labe u Magdeburgu. Berlín se nacházel pouhých 120 kilometrů na východ, nicméně Eisenhower rozhodl přenechat dobytí německého hlavního města Rudé armádě. 25. dubna se američtí vojáci setkali se Sověty v Torgau na Labi. Americká 3. armáda pokračovala na jih do Bavorska a začátkem května překročila západní hranice Československa. Současně Britové a Kanaďané dorazili k Baltu.\n"}
{"id": "130658", "url": "https://cs.wikipedia.org/wiki?curid=130658", "title": "Galaktické jádro", "text": "Galaktické jádro\n\nGalaktické jádro je označení centra rotace naší Galaxie, které leží ve směru souhvězdí Střelce, kde Mléčná dráha ve viditelném světle září nejjasněji a obsahuje nejvíce hvězd. Jádro galaxie je od Země vzdálené 24 800 světelných let. V jádru naší Galaxie se nachází obří černá díra, která vykazuje jiné zajímavé astrofyzikální fenomény.\n\nVelikost oblasti považované za jádro se v různých publikacích uvádí různě. V nejužším smyslu se za jádro považuje oblast s průměrem zhruba 5 až 10 světelných let, v širším smyslu je to kulovitá oblast s poloměrem až 500 ly. V nejširším smyslu jde o celou středovou galaktickou výduť.\n\nHustota objektů směrem ke středu galaxie vzrůstá. V poměrně malém prostoru galaktického jádra je nakupeno mnoho hvězd, hvězdokup, mezihvězdné hmoty, tmavé hmoty, rádiových, rentgenových, infračervených zdrojů a pravděpodobně obrovská černá díra.\n\nGalaxie (nazývaná také Mléčná dráha), v které se nachází Sluneční soustava, má tvar vícepramenné spirály a při pohledu z boku je ve svém středu vydutá. Protože se Sluneční soustava nachází blízko roviny spirály (disku), na naši Galaxii se díváme téměř přesně z boku. Tomu odpovídá i hustota pásu Mléčné dráhy, která je vidět na obloze. Nejhustší a zároveň nejjasnější je Mléčná dráha v souhvězdí Střelce, proto se předpokládalo, že někde tam musí být jádro galaxie. Jeho přesná poloha však nebyla dlouho známá, neboť právě v tom směru leží hustá molekulární oblaka, která všechno světlo přicházející směrem od jádra oslabuje až o 30 magnitud. Přes tato mračna k nám tak projde jen jedna biliontina emitovaného světla. \n\nVzhledem k tomu, že galaktické souřadnice se odvozují od jádra galaxie, byl až do roku 1959 jako nulový bod pro tuto soustavu souřadnic průsečík galaktického rovníku a ekliptiky. Když se zjistilo, že galaktický střed leží asi 5° pod ekliptikou, byl nulový bod přemístěný tam, na souřadnice rektascenze = 17h 42,4´, deklinace = -28° 55´. Tím se posunula celá soustava souřadnic. V galaktické šířce žádná změna nenastala, ale galaktická délka se změnila a od roku 1959 se označuje jako \"bII\" (předtím \"bI\").\n\nSouřadnicový systém je založený na rovině Galaxie, středem je poloha Slunce a nulové galaktické délky a galaktické šířky směřují přímo na galaktický střed. Na označení galaktických souřadnic jsou použité l (galaktická délka) a b (galaktická šířka).\n\nNulový bod galaktické délky je RA = 17h45m37s, Dec = -28°56'10\" a galaktický severní pól je RA = 12h51m26s, Dec = +27°07'42\" (platí pro epochu 2000).\n\nUprostřed galaktického jádra se pravděpodobně nachází obří černá díra. Tato gigantická černá díra, nacházející se přesně v těžišti galaxie, dostala označení Sagittarius A*. Její hmotnost dosahuje 2,5 (někde se uvádí až 3) milióny hmotností Slunce. Takovéto obří černé díry, jejichž existence se předpokládá i v jádrech jiných velkých galaxií, nevznikají z hvězd, ale gravitační kontrakcí plynu uprostřed rodících se galaxií. Okolo této černé díry obíhá Slunce a všechny ostatní hvězdy galaxie rychlostí asi 250 km/s. Sagittarius A* je zároveň nejjasnější rádiový zdroj v okolí středu galaxie. Je také rentgenovým a gama proměnným zdrojem. Toto záření vysílá plyn a prach, padající do černé díry. Černou díru Sagittarius A* obklopuje kupa modrých hvězd s označením \"IRS 16\". Je vzdálená od středu asi 0,1 světelného roku. Ve vzdálenosti asi 10 světelných let od středu je další rádiový zdroj s označením \"Sagittarius A West\" (\"západní\"). Je to disk horkého ionizovaného plynu, v jehož středu je hvězdokupa obsahující asi 2,5 milionů hvězd.\n\nOkolo jádra Galaxie se ve vzdálenosti zhruba 20 světelných let nachází zásobník chladnějšího plynu. Asi 30 světelných let od jádra je třetí rádiový zdroj \"Sagittarius A East\" (\"východní\"). Tato bublina horkého plynu je pozůstatkem po supernově. Ve větší vzdálenosti (asi 100 ly) leží útvar nazývaný \"Oblouk\", který tvoří úzká zkroucená vlákna plynu. Tato vlákna jsou dlouhá až 150 světelných let, ale široká jen půl světelného roku. Jejich zakřivení způsobují silná magnetická pole v blízkosti středu. Oblouk byl objevený v roce 1984. Přibližně ve stejné vzdálenosti se nachází \"Myš\" – hvězda s chvostem. Je to pravděpodobně neutronová hvězda s velkým prostorovým pohybem. O dalších 200 světelných let dále je \"Rádiový výběžek\" – zmagnetizovaný plyn ve tvaru komína. Jeho součástí je i \"Oblouk\". Ve vzdálenosti 340 ly od středu se nachází další černá díra s výběžkem, pojmenovaná \"Velký anihilátor\". 400 světelných let od jádra se rozprostírá obří molekulární mračno \"Sagittarius B\". Jeho hmotnost je 2 miliony hmotností Slunce a hustota 10 000 až 100 000 molekul vodíku na kubický centimetr. Kromě molekul vodíku v něm astronomové objevili velký počet složitých mezihvězdných molekul, například etylalkohol. V masivním mraku Sagittarius B se nachází 5 oblastí intenzivního zrodu hvězd porovnatelných s Mlhovinou v Orionu, nebo i větších. To vše obklopuje ve vzdálenosti asi 500 ly \"Molekulární prstenec\", což je prstenec molekulárních mračen. Tento prstenec se rozpíná rychlostí 150 km/s. Do pohybu se dal po explozi asi před milionem let.\n"}
{"id": "130663", "url": "https://cs.wikipedia.org/wiki?curid=130663", "title": "One World Trade Center", "text": "One World Trade Center\n\nOne World Trade Center (zkráceně 1 WTC), předtím známá jako Freedom Tower (Věž svobody), je mrakodrap postavený v bezprostřední blízkosti místa, kde stály původní budovy Světového obchodního centra (tzv. dvojčata), které byly zničeny teroristickými útoky z 11. září 2001. Stavba byla dokončena instalací antény 10. května 2013, čímž se stala čtvrtou nejvyšší budovou světa a nejvyšší na západní polokouli – její celková výška je 541,3 metru (1776 stop – odkaz na rok deklarace nezávislosti) se 104 podlažími. Celá budova byla dokončena a slavnostně otevřena 3. listopadu 2014. Navrhl ji architekt David Childs ze společnosti Skidmore, Owings & Merrill.\n\nBudova je součástí nového komplexu World Trade Center v newyorském Lower Manhattanu v bezprostřední blízkosti území Ground Zero, kde se nyní nachází památník, oficiálně nazvaný \"The National September 11 Memorial & Museum\", zkráceně \"9/11 Memorial\". Kromě budovy One World Trade Center je zde dokončeno a používáno několik dalších mrakodrapů, mezi nimi 7 World Trade Center.\n\nStavba začala 27. dubna 2006. Základem mrakodrapu jsou tři ocelové sloupy vztyčené 19. prosince 2006, z nichž jeden je popsán tisíci ručně psaných vzkazů jako připomenutí obětí atentátů z 11. září 2001.\n\nMrakodrap One World Trade Center se stal ještě před svým dokončením nejdražší stavbou světa díky mnoha bezpečnostním opatřením před teroristickými útoky. Na čtvercové základně s délkou strany 61 m byl postaven základ pro kancelářskou budovu vysoký 56 m, jehož cílem je chránit budovu před hrozbou teroristického útoku. V budově je železobetonové vybavení stěn, všech schodišť a výtahových šachet. V okolí budovy je již instalován systém kontroly veškerých projíždějících vozidel a video-analytické přístroje, které detektují opuštěné předměty a osoby z databází trestně stíhaných. V bezprostřední blízkosti budovy mají možnost pohybovat se jen vozidla se speciálním povolením. Budova je po svém dokončení v roce 2013 odolná proti nárazu letadel.\n\nBudovu většinově vlastní \"Port Authority of New York and New Jersey\" (veřejnoprávní společnost newyorského přístavu). Soukromá realitní společnost Durst Organization získala pětiprocentní podíl za více než stomilionovou investici do stavby.\n\nV září 2012 byl vyjednán nájem prostor budovy z 55 % její kapacity.\n\n\n"}
{"id": "130664", "url": "https://cs.wikipedia.org/wiki?curid=130664", "title": "Jiří Janda", "text": "Jiří Janda\n\nJiří Janda (24. dubna 1865, Praha-Malá Strana – 25. srpna 1938 tamtéž) byl středoškolský profesor, ornitolog, zakladatel Zoologické zahrady v Praze a první předseda Československé společnosti ornithologické. Jeho otcem byl spisovatel Bohumil Janda Cidlinský (1831–1875).\n\nV mládí se zajímal o zvířata a zejména o ptáky a tento jeho zájem se ještě více prohloubil, když během nemoci svého otce pobýval v Poděbradech u svého dědečka na statku. Po otcově smrti se vrátil do Prahy, začal zde navštěvovat novoměstské gymnázium, kde v roce 1894 složil maturitu.\n\nPak studoval přírodní vědy na a na Filosofické fakultě UK (tehdy ještě přírodovědecká fakulta neexistovala). Navštěvoval přednášky zoologie u významného přírodovědce Antonína Friče. Během studia, které dokončil v roce 1889, absolvoval i roční studijní pobyt (1887–1888) na univerzitě ve Štýrském Hradci.\n\nPo promoci zůstal na univerzitě u prof. Františka Vejdovského, odborníka na strunovce. Působil zde jako asistent a demonstrátor. Napsal několik prací o strunovcích a pavoucích, ale obor bezobratlých živočichů jej však nezaujal; prohlásil „\"tato oficiální zoologická věda se zabývá jen mrtvými živočichy, a nepozoruje jejich život a nedbá krás živé přírody\"“.\n\nUniverzitu opustil v roce 1893 s do roku 1904 vystřídal jako profesor několik středních škol na Moravě (působil v Uherském Hradišti, v Kroměříži, ve Valašském Meziříčí a v Brně). V té době se také věnoval intenzivně ornitologii a publikoval v tomto oboru mnoho kratších a několik rozsáhlejších prací, např. \"Užitečné ptactvo našeho domova\" (1898) nebo \"Atlas ptactva středoevropského\" (1902).\n\nPoté se vrátil do Prahy, kde opět učil jako středoškolský profesor. V roce 1907 nastoupil na akademické gymnázium a toto místo zastával až do svého odchodu do penze v roce 1926. Nadále se věnoval publikační činnosti: napsal např. díla \"Stručná ornitologie všeobecná\" (1908), \"Ptačí profily\" (1911) a \"Naše zpěvné ptactvo\" (1923). Vydal také obsáhlý čtyřdílný \"Velký ilustrovaný přírodopis všech tří říší\" (1912), v němž napsal díl savci – ptáci. Toto dílo se dočkalo i druhého vydání v roce 1930.\n\nV letech 1926–1930 vyšel v Ottově nakladatelství jím redigovaný překlad Brehmova života zvířat, v němž 4 svazky o ptácích přeložil.\n\nV roce 1926 byl jedním ze zakladatelů a prvním předsedou tehdejší Československé společnosti ornithologické. Spoluzaložil také \"Klub přátel exotického ptactva\". Sám byl uznávaným chovatelem papoušků, především amazoňanů.\n\nMyšlenka na zřízení zoo v Praze napadla Jandu již v 19 letech, kdy se vrátil z cest po evropských zoologických zahradách. Věnoval tomuto tématu značnou pozornost ve svých příspěvcích do tisku a i jinak tuto myšlenku obhajoval. V roce 1904 se diskuse o založení zoo rozproudila silněji a Jiří Janda byl o dva roky později pověřen primátorem Prahy dr. Grošem přípravou vybudování zoo v hlavním městě království (tehdy se uvažovalo o jejím umístění na vltavském ostrově Štvanici).\n\nNedostatek vhodných pozemků a válka však odsunuly realizaci na pozdější dobu. V roce 1919 zvolil \"Poradní sbor matematicko-přírodovědecký při ministerstvu školství a národní osvěty\" komisi k založení pražské zoologické zahrady. Ta v roce 1923 pověřila přípravnými pracemi Jiřího Jandu. Mezitím v roce 1922 daroval velkostatkář Alois Svoboda pozemky v Troji s podmínkou, že na nich má být vybudována také zoologická zahrada.\n\nV roce 1926 se konala ustavující schůze \"Hospodářského, nákupního a stavebního družstva Zoologická zahrada\" a Jiří Janda se stal jeho prvním předsedou (jím zůstal až do roku 1932). Organizoval výstavbu prvních pavilónů, terénní úpravy a další přípravné práce. Musel ale odrážet i útoky oponentů – např. spisovatele Ignáta Hermanna a především cestovatele Jiřího Němce, jehož koncepce zoo nebyla magistrátem vybrána.\n\nBěhem výstavby zahrady přicházela první zvířata a pro nedostatek místa umístil Jiří Janda některá z nich i do své vily v Troji. Nejznámějším z nich je mladá lvice Šárka, kterou zoo daroval majitel cirkusu Rebernigg.\n28. září 1931 byla zoologická zahrada otevřena – tehdy ještě jako „staveniště zoologické zahrady“ – a Jiří Janda se stal jejím prvním ředitelem. Pod jeho vedením probíhala výstavba dalších expozic a pavilónů. Nejvýznamnějšími byly:\n\nŘeditelem zoo zůstal Janda až do své náhlé smrti na srdeční selhání 25. srpna 1938.\n\nJiří Janda byl uznávaným zoologem. Byl předsedou Mezinárodní společnosti pro ochranu ptáků (předchůdkyně dnešní \"BirdLife International\") a členem Mezinárodního institutu pro ochranu přírody.\n\nV roce 1919 byl jmenován státním konzervátorem přírodních památek. V této funkci se pokoušel o založení společného československo-polského přírodního parku ve Vysokých Tatrách (tato jeho snaha se minula účinkem; Tatranský národní park byl na Slovensku založen až v roce 1948 a jeho polský protějšek – Tatrzański Park Narodowy – o 6 let později). Ve 30. letech 20. století byl znalcem Masarykovy akademie práce a předsedou jejího ornitologického ústavu.\n\n\n"}
{"id": "130665", "url": "https://cs.wikipedia.org/wiki?curid=130665", "title": "Olusegun Obasanjo", "text": "Olusegun Obasanjo\n\nOlusegun Obasanjo (jorubsky Oluṣẹgun Mathew Okikiọla Arẹmu Ọbasanjọ, * 5. března 1937) je politik zásadního významu na nigerijské i celoafrické politické scéně. V letech 1999–2007 zastával úřad prezidenta Nigérie. V roce 1995 mu byla udělena Cena Indiry Gánghíové.\nV roce 1958 vstoupil do armády a studoval vojenství ve Velké Británii a Indii. V únoru 1976 se po zavraždění diktátora Murtaly Mohammada stal jako generálporučík hlavou státu. V roce 1979 předal moc prezidentu Alhadžimu Šehu Šagarimu a v hodnosti generálplukovníka odešel do výslužby. Koncem 80. let 20. století připravoval v Jihoafrické republice dialog bělošské vlády s černošskou většinou. V období autoritářské vlády Saniho Abachy v Nigérii (1993–1998) se Obasanjo stavěl proti porušování lidských práv a byl uvězněn. Propuštěn byl až po Abachaově smrti. V roce 1999 byl zvolen prezidentem jako kandidát Lidové demokratické strany.\n"}
{"id": "130675", "url": "https://cs.wikipedia.org/wiki?curid=130675", "title": "Avarština", "text": "Avarština\n\nModerní avarština (, ) patří mezi severovýchodokavkazské jazyky.\n\nPoužívá se především ve východních a jižních částech Dagestánu a v regionu Zakatala v Ázerbájdžánu. Malé komunity mluvčích žijí také v Čečensku a Kalmycku, v Gruzii, v Kazachstánu, Jordánsku a v oblasti kolem Marmarského moře v Turecku. Celkem ji používá asi 790 000 mluvčích.\n\nJe jedním z šesti literárních jazyků Dagestánu. Není zde používána jen Avary, ale slouží také jako komunikační jazyk mezi různými etnickými a jazykovými skupinami.\n\nAvarština se dělí na dvě hlavní skupiny dialektů. Na severní, kterou používá avarská literatura, jež zahrnuje dialekty Khunzakh, Kazbek, Gunib, Gumbet a další a na jižní jež zahrnuje dialekty Andalal, Gidatl', Antsukh, Charoda, Tlyarata, Cumada, Cunta a další. Má patnáct mluvených dialektů, jež mnoho lingvistů považuje za samostatné jazyky:\n\n\nJsou pojmenovány podle jednotlivých kmenů které tyto dialekty používají.\n\nAž do 15. století pro zápis používala gruzínské písmo. Od 17. století pak upravené arabské písmo známé jako \"ajam\" jež je stále živé. V rámci jazykové politiky Sovětského svazu byl v roce 1928 ajam nahrazen latinkou a následně v roce 1938 cyrilicí.\n\nLiterární jazyk je založen na obecném dialektu болмацӀ (bolmaċ) dříve používaného pro komunikaci mezi mluvčími různých jiných dialektů a jazyků. bolmaċ měl v podstatné míře původ v nářečí Khunzakh a ovlivněn byl také jižními dialekty. Dnes naopak literární jazyk ovlivňuje jednotlivá nářečí a stírá jejich vzájemné rozdíly.\n\nNejznámější osobností moderní avarské literatury je dagestánský lidový básník Rasul Gamzatov (zemřel 3. ledna 2003). Ruským překladům jeho básní se dostalo rozšíření po celém Sovětském svazu.\n"}
{"id": "130679", "url": "https://cs.wikipedia.org/wiki?curid=130679", "title": "Papoušek kapský", "text": "Papoušek kapský\n\nPapoušek kapský (\"Poicephalus robustus\"), je největším zástupcem afrických dlouhokřídlých papoušků rodu \"Poicephalus\". Ve volné přírodě není hojný a jeho stavy se postupně snižují. V České republice je zatím chován spíše vzácně, i když k úspěšným odchovům zde již došlo.\n\nTento robustní papoušek dorůstá délky 33-34 cm. Zbarvení jeho těla je převážně zelené, barva hlavy závisí na poddruhu. Nepřehlédnutelným atributem je papouškův mohutný zahnutý zobák. Pohlavní dimorfismus není příliš výrazný.\n\nDomovinou papouška kapského je jih, západ a východ Afriky – Jihoafrická republika, Mosambik, Tanzanie, Rwanda, Zambie, Zimbabwe, Ghana, Nigérie aj. Tohoto papouška najdeme většinou v nadmořských výškách 1000-2100m. Obývá jehličnaté lesy, otevřené lesy a savany, za potravou zalétá i do mangrovů a na ovocné plantáže. Ke snižování populace papouška kapského přispívá ničení jeho biotopu, nelegální odchyty a v neposlední řadě i místní válečné konflikty a kmenové rozbroje.\n\n\n\n\nZástupci tohoto druhu žijí převážně v párech či menších rodinných skupinkách. Za letu udržují navzájem kontakt pomocí hlasitého volání; při přijímání potravy jsou naopak velmi tiší. Hnízdí v dutinách stromů, kde samičky snáší 2-4 bílá kulovitá vejce. Mláďata se líhnou po 26-28 dnech a hnízdo opouštějí po cca 70 dnech. I poté je však rodiče ještě nějakou dobu dokrmují. V našich podmínkách spadá doba hnízdění papoušků kapských přibližně na listopad.\n\nPapoušci kapští jsou od přírody plaší ptáci; odchycení jedinci velmi špatně snášejí transport a mnoho jich cestou hyne. Zakoupení jedinci z dovozu zůstávají dlouho bojácní.\n\nPapoušek kapský se v přirozeném prostředí živí semeny, bobulemi, ořechy, květy, listy a větvičkami stromů, příležitostně i hmyzem. Hlavní složkou potravy jsou semena jehličnanů rodu \"Podocarpus\". Nezřídka tento papoušek zalétá na ovocná a obilná pole, kde se živí datlemi, fíky, švestkami, kukuřicí, čirokem nebo burskými oříšky.\n\nV zajetí papouškům kapským podáváme směs zrnin pro větší papoušky (bílá a žíhaná slunečnice, kardi, pšenice, kukuřice, semenec, proso, pohanka), kterou pravidelně doplňujeme čerstvým ovocem, zeleninou, ořechy či bobulemi ( jeřabiny, hloh, šípek). Vhodným zdrojem živin je i naklíčené zrní (mungo, hrách, slunečnice, kukuřice, kardi). Stravu lze zpestřit i granulemi, piškoty, vařenou nesolenou rýží nebo těstovinami, trochou sýra atd. Jako zdroj vápníku slouží sépiová kost; k okusu je dobré podávat čerstvé větvičky ovocných stromů.\n\nPapouškům kapským svědčí chov v prostorné voliéře s vnější (4 × 1 × 2m) a vnitřní (2 × 1 × 2m) částí. Dovezení ptáci se brzy otuží a snášejí i teploty jen několik stupňů nad nulou. Voliéra by měla být vybavena dostatečným množstvím bidel, protože tito papoušci rádi šplhají. Nedoporučuje se chovat pohromadě více samic, neboť se mohou navzájem napadat.\n\nTento papoušek je u nás chován téměř výhradně jako voliérový pták; jeho chov v roli domácího společníka se dosud nerozšířil. V zahraničí jsou ručně dokrmení papoušci kapští oblíbeni pro svou mírnou a vřelou povahu a někteří chovatelé-mazlíkáři je přirovnávají ke kakaduům, od nichž se ovšem odlišují menší náročností na čas a péči majitele. Přestože nejsou tak řečnicky nadaní jako papoušci konžští nebo senegalští, naučí se opakovat několik slov a zvuků. Vzhledem k vzácnosti tohoto druhu se však držení jednotlivců za účelem ochočení nedoporučuje; papouškům kapským by měla být dána šance rozmnožit se v podmínkách voliérového chovu.\n\n"}
{"id": "130680", "url": "https://cs.wikipedia.org/wiki?curid=130680", "title": "Very 'eavy... Very 'umble", "text": "Very 'eavy... Very 'umble\n\nVery 'eavy… Very 'umble je debutové album britské rockové skupiny Uriah Heep. V USA bylo vydáno jako \"Uriah Heep\" s jiným obalem a se skladbou „Bird of Prey“ místo skladby „Lucy Blues.“\n\n\n4. \"Bird of Prey\" (Box, Byron, Hensley, Newton) – 4:05\n\n\n"}
{"id": "130683", "url": "https://cs.wikipedia.org/wiki?curid=130683", "title": "Hasan Nasralláh", "text": "Hasan Nasralláh\n\nŠejch Hasan Nasralláh, ‎ (* 31. srpna 1960) je současný šéf libanonské militantní islámské politické strany Hizballáh.\n\nNarodil se jako prvorozený z devíti dětí ve východním Bejrútu (předměstí Burdž Hammúd). V roce 1975, když vypukla v Libanonu občanská válka, byla jeho rodina nucena odejít do vesnice Bassoryieh (Al Bazuriyah) nedaleko města Týros, kde jeho otec pracoval jako prodavač zeleniny. Ačkoli jeho rodina nepraktikovala žádné náboženství, Nasralláh se o teologii velmi zajímal, a proto odešel studovat korán do iráckého Nadžafu, avšak po ukončení první části svých studií byl donucen iráckými úřady k návratu do Libanonu. Zde se přidal k ší'itskému hnutí Amal a začal studovat na škole vůdce Amalu šejcha Husajna Abbáse Músavího.\n\nPozději byl zvolen za politického delegáta pro údolí Bikáa, a tím se také stal členem centrálního politického úřadu. Po vypuknutí první libanonské války roku 1982 se stal spoluzakladatelem Hizballáhu, v jehož čele stál al-Músáví. I přes své aktivity v hnutí Hizballáh se rozhodl roku 1989 odjet pokračovat ve svých náboženských studiích do íránského města Qom. Nasralláh věřil, že islám je řešením pro všechny problémy společnosti. Jednou řekl: „Úcta k nám samým, jednoduše, islám není jednoduché náboženství zahrnující pouze chvály a modlitby, přesněji řečeno je to božská zpráva, poselství, určena lidstvu, která dokáže odpovědět na jakoukoli otázku, ať už se týká veřejného nebo soukromého života. Islám je náboženství určené pro společnost, která se dokáže vzbouřit a vytvořit stát.“\n\nNasralláh se dostal k vedení Hizballáhu po zavraždění dosavadního šéfa Abbáse al-Músávího v roce 1992 izraelskou armádou. Pod Nasralláhovým vedením se začal Hizballáh přeměňovat ve významnou politickou jednotku, která je od této doby zastoupena i v libanonském parlamentu. Ačkoli je Hizballáh západním světem často označován za teroristickou organizaci, v oblasti jižního Libanonu dodnes zřizuje řadu škol, nemocnic a dalších sociálních služeb. Nicméně Hizballáh dále sílil i z hlediska vojenského a začal být vážným protihráčem izraelské armády v jižním Libanonu.\n\nNasralláh vedl Hizballáh ke zlepšení a organizaci vojenských schopností. Důkazem toho je zvyšující se roční průměr zabitých izraelských vojáků, který postupně vzrůstal přibližně na dva tucty ročně. Všeobecně se má za to, že vojenská tažení Hizballáhu v devadesátých letech minulého století jsou jedním z hlavního důvodu, proč se Izrael rozhodl roku 2000 oblast jižního Libanonu opustit, čili ukončit osmnáctiletou okupaci tohoto území. V důsledku tohoto je Nasralláh obdařen důvěrou v Libanonu a ostatních arabských zemích, což také upevňuje postavení Hizballáhu jako politické strany. Nasralláh zároveň sehrál významnou roli při výměně zajatců mezi Izraelem a Hizballáhem v roce 2004 mající za následek osvobození stovek Palestinců, zajatců Hizballáhu a navrácení těl do Libanonu.\n\nNázory Hizballáhu a Nasralláha samotného jsou velmi militantní, neuznává existenci státu Izrael a vyzývá k vyhlazení sionismu.\n\n"}
{"id": "130685", "url": "https://cs.wikipedia.org/wiki?curid=130685", "title": "Propast", "text": "Propast\n\nPropast je přírodní deprese v zemském povrchu s příkrými stěnami, která vzniká několika způsoby nejčastěji v krasových oblastech. Propasti se rozdělují podle toho, jestli na jejich dno dopadá sluneční světlo (light hole), či nikoliv (aven).\n\nPropasti vznikají nejčastěji v krasových oblastech, kde dojde k prolomení zeslabené klenby stropu jeskyně či obrovských dómů. Druhým případem jsou tektonické pohyby, které zapříčíní propad tělesa či vyzdvihnutí okolních těles.\n\nV ČR je nejhlubší Hranická propast. Hloubka suché části propasti je 69,5 m. Na dně se nachází Jezírko. Pod hladinou byla propast zmapována do hloubky –170 m (Pavel Říha, 2005), ponor následoval do hloubky –181 m (Starnawski, 2000) dále ponor dne 21. 6. 2012 do hloubky –217 m (Starnawski s šestičlenným týmem českých a polských potápěčů). Bylo provedeno i zkoumání pomocí robotu Hyball a robotu HBZS Ostrava. Robot (R.O.V.) Hyball byl v hloubce –205 m (1995). Dna nebylo dosaženo, protože podle dalšího průzkumu byla zjištěna taková konfigurace terénu, která další postup robotu znemožnila.\n\nPoslední měření hloubky propasti se uskutečnilo dne 1. 10. 2012, kdy při akci speleopotápěčů z organizace ZO ČSS 7-02 Hranický kras Olomouc spustil Krzysztof Starnawski z hloubky -217 metrů sondu do hloubky -373 metrů. Sám potom krátce ještě sestoupil do hloubky -225 metrů, což je největší hloubka, dosažená na této lokalitě potápěčem. Celková potvrzená hloubka suché i mokré části je tedy minimálně 442,5 m (373 + 69,5), což ji činí nejen nejhlubší propastí ve střední Evropě, ale i jednou z nejhlubších zatopených sladkovodních propastí na světě. V tomto směru je však ještě třeba učinit řadu výpočtů. Geologové dnes odhadují, že by mohla dosahovat hloubky i přes 700 m, čemuž nasvědčují teplota a chemické složení vody v Jezírku.\nZ historického hlediska je zajímavé, že RNDr. Jiří Pogoda uvádí, že v neděli dne 13. 4. 1980 při sólovém ponoru spustil sondu speciální konstrukce (kluzák) ze Zubatice do celkové hloubky vody 260 metrů, aniž by dosáhl dna. Jeho údaje o měření jsou ale neúplné a jsou považovány za málo důvěryhodné, protože nebyly dále ověřeny. Z pohledu dnešního poznání je měření dr. Pogody v souladu s realitou, ale díky nepřehlednosti restrikce v hloubce 205 metrů by musela být obrovská náhoda, aby jeho sonda mohla klesnout níže a hlavně aby se ji podařilo vytáhnout zpět přes změť kmenů, větví a dalších terénních překážek. Úsilí badatele dr. Pogody tedy zůstává obestřeno několika otazníky.\n\nDalší známou propastí je Macocha, hluboká 138,4 m.\n\nMotivu pádu do propasti, zachycení se v její stěně a následné záchrany použil Eduard Štorch v jeho nejoblíbenější a nejslavnější knize pro mládež, Lovci mamutů. Zde popisuje, kterak do propasti spadnou tři členové tlupy prchající před lvem, kterého vyrušili při lovu; hlavní dětský hrdina Kopčem se svými kamarády je uslyší volat o pomoc a zachrání je.\n\n\n\n"}
{"id": "130686", "url": "https://cs.wikipedia.org/wiki?curid=130686", "title": "Barnum Brown", "text": "Barnum Brown\n\nBarnum Brown (12. února 1873 – 5. února 1963) byl americký paleontolog. Je znám jako jeden z největších paleontologů začátku 20. století, zejména díky nálezu první kostry tyranosaura ve státě Montana v srpnu roku 1902. Objevil také druhou kostru stejného dinosaura, dnes označenou jako \"AMNH 5027\". Všeobecně byl znám i pod přezdívkou Mr. Bones.\n\nKřestní jméno Barnum mu rodiče dali podle podnikatele P. T. Barnuma.\n\nOd roku 1890 studoval na Kansaské univerzitě. Během studia i po promoci se věnoval praktickým výzkumům. V roce 1894 začal pod vedením paleontologa Samuela W. Willistona s paleontologickými pracemi. V období let 1897 až 1942 působil jako zástupce ředitele v \"American Museum of Natural History\" v New Yorku, které založil Henry Fairfield Osborn. V srpnu roku 1902 objevil Brown první fosilní pozůstatky druhu \"Tyrannosaurus rex\" ve východní Montaně. Barnum Brown pracoval v terénu více než 60 let. Zemřel ve věku 89 let v New Yorku.\n\nTyranosaurus byl vědecky pojmenován H. F. Osbornem, pro kterého Brown zpočátku pracoval, a to v roce 1905. Také druhý nalezený exemplář tyranosaura objevil roku 1908 v Montaně Barnum Brown. Kromě toho objevoval i jurské dinosaury ze souvrství Morrison) a dinosaury na území kanadské provincie Alberta.\n\n\n"}
{"id": "130687", "url": "https://cs.wikipedia.org/wiki?curid=130687", "title": "Kuala Lumpur", "text": "Kuala Lumpur\n\nKuala Lumpur (překládáno jako: \"blátivý soutok,\" \"blátivá zátoka,\" a \"blátivé město\"; v malajštině [kwɑlɑlʊmpʊ], [kwɑləlʊmpɔ] nebo jen [kɔlɔmpɔ], nicméně běžně označováno jednoduše KL) je největším a zároveň hlavním městem Malajsie. Město leží na rozloze 244 km², odhadovaný počet jeho obyvatel je 1,9 milionu (2007). Městská aglomerace Kuala Lumpur, také nazývána údolí Klang, je ovšem obydlena 7,2 milióny obyvatel. Je to nejrychleji rostoucí region v zemi, jak z ekonomického pohledu, tak co do populace.\n\nKuala Lumpur je sídlem malajsijského parlamentu. Bývalo také sídlem legislativních i exekutivních vládních institucí, z nichž většina v roce 1999 přesídlila do Putrajaya. Oficiální sídlo malajsijského krále Istana Negara leží také v Kuala Lumpur. Podle Globalization and World Cities Study Group and Network (GaWC) je Kuala Lumpur jediným globálním velkoměstem Malajsie.\n\nMěsto Kuala Lumpur leží uvnitř federálního území Kuala Lumpur, který je jedním ze tří malajsijských federálních území. Zbývající dvě jsou Putrajaya (administrativní centrum) a Labuan (finanční centrum).\n\nOd začátku devadesátých let město hostilo mnoho významných mezinárodních sportovních, politických nebo kulturních událostí, například v roce 1998 hry Commonwealthu nebo závody F1. Ve městě také stojí nejvyšší dvojitá budova světa, Petronas Twin Towers, který byl v letech 1998 až 2004 nejvyšší stavbou světa, dokud ji nepřekonala Taipei 101.\n\nHistorie Kuala Lumpur začíná v roce 1850, kdy malajský vůdce Rádža Abdullah najal čínské dělníky pro založení nových cínových dolů. Ti přistáli na soutoku řek Sungai Gombak a Sungai Klang. Sungai Gombak se dříve nazývala Sungai Lumpur, tedy blátivá řeka. Tam založili osadu, která se původně nazývala Pengkalan Lumpur, později byla přejmenována na Kuala Lumpur. Původní osada se potýkala s mnoha problémy – epidemiemi, požáry, potopami a zasáhla ho také Selangorská občanská válka. Roku 1870 se ale vlády nad městem chopil čínský kapitán Yap Ah Loy, pod jehož vedením se malá osada začala rapidně rozrůstat a již roku 1880 bylo do strategický výhodněji položeného Kuala Lumpur přesunuto hlavní město státu Selangor. Roku 1896 bylo Kuala Lumpur vybráno jako hlavní město nově vznikající Federace malajských států.\nZa 2. světové války bylo město obsazeno japonskými jednotkami (11. ledna 1942). Japonci Kuala Lumpur okupovali až do 15. srpna 1945, kdy se hlavní velitel Sedmé japonské armády v Singapuru a Malajsii, Seiširó Itagaki, po svržení atomových bomb na Hirošimu a Nagasaki vzdal Britům. Roku 1957 získala Federace malajských států na Británii nezávislost a Kuala Lumpur zůstalo jejím hlavním městem i po vzniku státu Malajsie 16. září 1963.\n\nKuala Lumpur je domovem různých kultur. 52% obyvatel města tvoří Číňané, 39% Malajci a 6% Indové. Ve městě dále žijí poměrně početné menšiny Arabů, Indonésanů, Filipínců a a mnoho dalších. Mimo malajštiny, národního jazyku a dalších tradičních jazyků jako kantonština, mandarínština a tamilština tu má silné zastoupení i angličtina. Ta se vyučuje povinně ve školách a objevuje se v oblastech obchodu. Nejvíce zastoupeným náboženství je islám. Významný je i hinduismus, buddhismus, taoismus, konfucianismus a křesťanství.\nMěsto má dvě letiště, Kuala Lumpur International Airport (KLIA) v Sepangu je hlavním mezinárodním letištěm a Sultan Abdul Aziz Shah Airport v Subangu převážně pro vnitrostátní lety.\n\nVeřejná doprava v Kuala Lumpur (i v celé oblasti údolí Klang) je poměrně moderní, ve srovnání s jinými asijskými velkoměsty velmi spolehlivá a nezadá si s dopravou v mnoha evropských městech. Takzvaný Rapid Transit System se skládá ze tří železničních tratí, které se setkávají ve městě a následně zasahují daleko do údolí Klang. Jsou to Rapid KL RAIL, KL Monorail a KTM Komuter a jsou vedeny buď pod zemí nebo naopak na zvýšených tratích nad zemí. Hlavním dopravním uzlem je stanice KL Sentral.\n\nMěsto je chráněno na východě horami Titiwangsa a ostrovem Sumatra na západě, nicméně ve městě panuje klima tropického deštného pralesa, tedy teplo a kromě období dešťů (od října do března) slunečno. Teploty se během roku příliš nemění. Hlavním zdrojem znečištění ovzduší ve městě jsou spolu s výfukovými plyny automobilů poměrně časté lesní požáry na ostrově Sumatra.\n\n\n"}
{"id": "130692", "url": "https://cs.wikipedia.org/wiki?curid=130692", "title": "Mechanický pomeranč (film)", "text": "Mechanický pomeranč (film)\n\nMechanický pomeranč je anglický barevný film z roku 1971 napsaný, režírovaný a produkovaný Stanleyem Kubrickem. Je založený na stejnojmenném románu Anthony Burgesse. Film je dramatem s prvky science fiction o lidských sklonech k násilí.\n\nFilm se odehrává v blízké budoucnosti v Anglii. Hlavní postavou je mladík Alex, mezi jehož hlavní životní záliby patří klasická hudba (zvláště Beethoven), znásilňování žen a násilné chování vůbec. Vede malou skupinku násilníků, s nimiž se (pod vlivem stimulujících drog) vydává terorizovat náhodné oběti. Po jedné loupežné vraždě je chycen policií a odsouzen na 14 let do vězení. Po dvou letech podstoupí experimentální terapii, která u něho způsobí averzi k násilí, sexu a jako nezamýšlený vedlejší efekt i k Beethovenově Deváté symfonii. Touto metodou se vláda snaží najít řešení problému násilí.\n\nPo vyléčení Alex není schopen násilného a sexuálně motivovaného jednání, pouhá představa u něho vyvolává fyzickou nevolnost, která mu brání jednání realizovat. Stejné důsledky má pro Alexe i poslech Beethovenovy Deváté symfonie. Po propuštění z léčení je Alex odmítnut rodiči, kteří jeho pokoj pronajali muži, jenž s nimi žije a svým způsobem jim nahrazuje nezdárného syna. Alex při cestě městem potkává některé ze svých bývalých obětí a dva své bývalé druhy. Ti se však stali policisty a Alexe téměř utopí. Poté se Alex dostane do moci protivládních aktivistů, kteří ho hodlají využít k diskreditaci vlády. Jeden z nich však je zároveň Alexovou obětí, a proto ho mučí poslechem Beethovenovy Deváté. Alex se neúspěšně pokusí spáchat sebevraždu skokem z okna.\n\nPo dlouhé léčbě v nemocnici to vypadá, že Alex se vrátil do svého původního stavu před léčbou jeho násilných sklonů, neboť násilné a sexuální představy se mu již nepříčí. Ministr vnitra, který ho původně osobně vybral do terapie, se mu omluví a nabídne mu práci pro vládu, pokud Alex vládě pomůže opět získat podporu veřejnosti, která vládě zazlívala důsledky experimentální terapie, jež vyústila v Alexův pokus o sebevraždu. Alex souhlasí a film končí zobrazením jeho surrealistické představy, v níž se oddává sexu s ženou na sněhu. Je obklopen muži oblečenými ve viktoriánském stylu, kteří mu aplaudují, a v pozadí zní Beethovenova Devátá symfonie.\n\n\n"}
{"id": "130710", "url": "https://cs.wikipedia.org/wiki?curid=130710", "title": "Francouzské euromince", "text": "Francouzské euromince\n\nFrancouzské euromince vstoupily do oběhu 1. ledna 2002. Francie je zakládajícím členem Evropské unie a také členem Evropské měnové unie.\n\nMince mají společný design pro každou ze tří skupin mincí. Mince s hodnotou 1, 2 a 5 centů byly navrženy Fabienne Courtiadovou, mince 10, 20 a 50 centů Laurentem Joriem a mince 1 a 2 eura navrhl Joaquin Jimenez. Všechny designy mincí také obsahují 12 hvězd symbolizujících Evropskou unii, písmena RF – \"République Française\" (Francouzská republika) a rok vyražení mince. Mince 1, 2 a 5 centů nesou portrét Marianne, symbolu Francouzské republiky ztělesňující svobodu. Na mincích 10, 20 a 50 centů je vyobrazena rozsévačka, motiv převzatý z bývalého franku. Na mincích 1 a 2 eura je zobrazen stylizovaný strom v šestiúhelníku a francouzské motto „Liberté, égalité, fraternité“ (francouzsky Volnost, rovnost, bratrství) \n\nNásledující přehled zahrnuje 2€ pamětní mice vydané mezi roky 2004 a 2019.\n\n"}
{"id": "130743", "url": "https://cs.wikipedia.org/wiki?curid=130743", "title": "Mercury", "text": "Mercury\n\nMercury (anglicky Merkur nebo rtuť) může mít tyto významy:\n\n\nkultura\n\nmísta\n\ntechnika\n"}
{"id": "130750", "url": "https://cs.wikipedia.org/wiki?curid=130750", "title": "Čapek", "text": "Čapek\n\nČapek je české příjmení. Ženskou variantou je Čapková.\n\n\n\n\n"}
{"id": "130766", "url": "https://cs.wikipedia.org/wiki?curid=130766", "title": "Sjednocená kanadská provincie", "text": "Sjednocená kanadská provincie\n\nSjednocená kanadská provincie (Sjednocená provincie Kanada, Provincie Kanada či Kanadská provincie, angl. \"Province of Canada\" nebo \"United Province of Canada\") byla britská kolonie v Severní Americe v letech 1841-1867. Byla vytvořena na základě zákona o unii (\"Act of Union\") schváleného britským parlamentem v roce 1840 a vyhlášeného v únoru 1841, který sloučil Horní a Dolní Kanadu do jediného celku s jednotnou legislativou. Šlo částečně o reakci na povstání části francouzského obyvatelstva Dolní Kanady z roku 1837 a přestože zákon zaručoval rovné zastoupení ze strany obou bývalých kolonii, jeho myšlenkou bylo zrušit uniformitu Dolní Kanady a její francouzskou homogenitu. Výsledky této snahy však nebyly nijak přesvědčivé a v roce 1867 bylo toto uspořádání opuštěno a Provincie Kanada byla nahrazena dominiem Kanadská konfederace, složeným z obnovených provincií Horní (Ontario) a Dolní (Québec) Kanady, Nového Skotska a Nového Brunšviku.\n"}
{"id": "130792", "url": "https://cs.wikipedia.org/wiki?curid=130792", "title": "Kachovskaja", "text": "Kachovskaja\n\nKachovskaja označuje v Moskvě:\n\n"}
{"id": "130797", "url": "https://cs.wikipedia.org/wiki?curid=130797", "title": "Sokolniki", "text": "Sokolniki\n\nSokolniki ( ) může označovat:\n\n"}
{"id": "130799", "url": "https://cs.wikipedia.org/wiki?curid=130799", "title": "Komsomolskaja", "text": "Komsomolskaja\n\nKomsomolskaja může být:\n\n"}
{"id": "130802", "url": "https://cs.wikipedia.org/wiki?curid=130802", "title": "Lubjanka", "text": "Lubjanka\n\nLubjanka (rus.: \"Лубянка\") je hovorový název velitelství bývalé ruské resp. sovětské tajné služby KGB. Tuto obrovskou budovu ze žlutých cihel navrhl architekt Alexej Ščusev, který byl autorem i Leninova mauzolea a dalších významných moskevských budov. Budova je známa pro svoje překrásné parketové podlahy a světlezelené stěny.\n\nBudova se nachází na náměstí Lubjanka. Do roku 1991 bylo toto moskevské náměstí pojmenováno podle zakladatele Čeky a velitele NKVD – Felixe Edmundoviče Dzeržinského, jehož socha se nacházela na náměstí.\n\nHonosnou budovu postavila Všeruská pojišťovací společnosti \"Rossija\" (\"Страховое общество «Россия»\") v letech 1900-1902 podle projektu A. V. Ivanova v neoklasicistním slohu s barokizujícími stavebními prvky. Pojišťovací společnost tyto prostory pronajímala jako obchody a byty. Po Říjnové bolševické revoluci byla budova zabrána sovětskou vládou, která v ní zřídila velitelství tajné policie – tehdy nazývané Čeka.\n\nNázev i struktura sovětské tajné policie se měnil, avšak budova zůstávala stejná. Tak se zde vystřídalo NKVD, KGB a v současnosti zde sídlí FSB – Federální bezpečnostní služba Ruské federace. Součástí budovy byla i věznice, ve které byli zadržováni mnozí političtí vězni. O tomto vězení se zmiňuje i dílo \"Souostroví Gulag\" Alexandra Solženicyna. Kromě jiného v budově sídlí i Muzeum KGB, které je dnes přístupné široké veřejnosti.\n\nJeden ze vtipů pocházející ze sovětské éry praví, že z Lubjanky je překrásný výhled – dá se z ní dohlédnout až na Sibiř.\n\n"}
{"id": "130803", "url": "https://cs.wikipedia.org/wiki?curid=130803", "title": "Ochotnyj rjad", "text": "Ochotnyj rjad\n\nOchotnyj rjad označuje:\n\n"}
{"id": "130806", "url": "https://cs.wikipedia.org/wiki?curid=130806", "title": "Frunzenskaja", "text": "Frunzenskaja\n\nFrunzenskaja je název pro několik stanic metra, nacházejících se v zemích bývalého SSSR:\n\n"}
{"id": "130809", "url": "https://cs.wikipedia.org/wiki?curid=130809", "title": "Universitet", "text": "Universitet\n\nUniversitet je název pro několik stanic metra, nacházejících se v zemích bývalého SSSR:\n\n"}
{"id": "130813", "url": "https://cs.wikipedia.org/wiki?curid=130813", "title": "Sportivnaja", "text": "Sportivnaja\n\nSportivnaja je název pro několik stanic metra, nacházejících se v Ruské federaci:\n\n"}
{"id": "130815", "url": "https://cs.wikipedia.org/wiki?curid=130815", "title": "Libeňský plynojem", "text": "Libeňský plynojem\n\nLibeňský plynojem je originální technická stavba, která stojí na návrší nad křižovatkou Palmovka v pražské čtvrti Libeň na adrese Ke kouli 2228/2a. Dnes funguje jako podtlaková nádoba napojená na největší aerodynamický tunel v Česku. Místními lidmi je plynojem nazýván \"Koule\". Existenci plynojemu připomínají názvy hned dvou sousedících ulic: Pod plynojemem a Ke kouli.\n\nPlynojem byl postaven v roce 1932 Vítkovickým hutním těžařstvem a strojně vybaven firmou Českomoravská Kolben-Daněk pro firmu Pražská obecní plynárna. Stavbu provedl Tomáš Keclík, stavební inženýr v Praze. Důvodem výstavby tohoto zařízení byl zejména razantně rostoucí průmysl Libně, Karlína, Holešovic a Vysočan, který již nestačila zásobovat stávající plynárna v Michli.\n\nSvému účelu sloužil kulový tlakový plynojem (první v českých zemích) pouhých třináct let. V závěru druhé světové války byla během květnové revoluce již téměř vypuštěná koule poškozena několika průstřely. Projektil zasáhl plynojem z jižní strany a uvnitř explodoval. Na straně zásahu je umístěna záplata, na severní části jsou dodnes patrné nerovnosti způsobené střepinami. Po opravě se už ke svému původnímu účelu nevrátil a v roce 1949 byl předán k využití Výzkumnému a zkušebnímu leteckému ústavu.\n\nVýzkumný ústav přeměnil původní přetlakovou nádobu na podtlakovou nádrž pro aerodynamický tunel, který je dodnes zařízením s nejvyšší rychlostí proudění (3,5 Mach) na území bývalého Československa. Někdejší plynojem v této své nové funkci prošel řadou modernizací a dodnes slouží jako experimentální pracoviště k aerodynamickým zkouškám a výpočtům letadel či lopatkových strojů. Díky jeho konstrukci je zde možné simulovat fyzikální podmínky při vysokých rychlostech proudění. Vývěvou se nejprve vytvoří v kouli podtlak. Po otevření ventilu koule nasaje aerodynamickým tunelem atmosférický vzduch. V měřicím prostoru aerodynamického tunelu je umístěn model, na němž se měří účinky proudícího vzduchu.\n\nV 30. letech 20. století šlo o první zařízení tohoto druhu v českých zemích a o technickou novinku i v evropském a světovém měřítku. Plynojem má tvar koule o průměru dvaceti metrů, celková hmotnost dosahuje 270 tun. Objekt stojí na osmi dvoustěnných plechových nohách, zapuštěných do betonových základů. Je zhotoven z plechů o síle 14 mm, které jsou spojené několikařadovým nýtováním. \n\nObjem kulového tlakového plynojemu je 4188 m³, užitečný obsah 12 564 m³ při přetlaku 0,3 MPa.\n\nPoslední použitý způsob povrchové ochrany je hliníkový nástřik, který má odrážet sluneční paprsky.\n\nLibeňský plynojem, jako výrazný lidský zásah do krajiny, začal okamžitě přitahovat zájem malířů, fotografů a dalších umělců. Tento motiv se objevuje v tvorbě tvůrců ze Skupiny 42 (Miroslav Hák nebo František Gross), fotografovali zde Josef Sudek, Josef Ehm, Tibor Honty, Eugen Wiškovský nebo Dagmar Hochová. Výtvarná i literární díla o tomto motivu zaplnila v roce 2004 pražskou galerii U Zlatého prstenu i rozsáhlou publikaci kunsthistoriků Karla Srpa mladšího a Lenky Bydžovské. Zájem výtvarníků o Libeňský plynojem neoslabuje ani dnes – více než 80 let po jeho postavení.\n\nO plynojemu se ve svém díle zmiňuje i spisovatel Bohumil Hrabal (např. \"Život bez smokingu\"), který dlouhá léta žil v nedaleké ulici Na hrázi. Plynojem figuruje i v díle spisovatele Arnošta Lustiga: \"Hořká vůně mandlí\", Petra Stančíka: \"Pérák\" nebo Miloše Urbana: \"Praga Piccola\". Existuje také několik písní, jejichž námětem je libeňská koule; skupina Patrola Šlapeto složila píseň \"Libeňský plynojem\", báseň Josefa Škvoreckého \"Blues libeňského plynojemu\" zhudebnili nezávisle na sobě Vladimír Veit a Listolet.\n\nPlynojem stojí na návrší nad křižovatkou Palmovka, v těsném sousedství sportovního areálu Českomoravského svazu hokejbalu (dříve TJ Meteor Praha). V současnosti není tak výraznou stavbou v krajině, jakou byl v době svého vzniku. V období první československé republiky byl plynojem nepřehlédnutelný, protože vrchol, na kterém stojí, byl pouze zatravněný. Stavbu dnes „maskují“ okolostojící vzrostlé topoly, které zde byly vysazeny v 60. letech 20. století (podle některých pramenů se jednalo o záměrné zakrytí stavby sloužící pro vojenské účely. V této době byl též plynojem natřen tmavě zelenou barvou).\n\nOficiální vstup do objektu VZLÚ je z ulice Ke kouli (dřívéjším názvem V mezihoří). Mimo dny otevřených dveří není plynojem přístupný jinak než se svolením VZLÚ a.s. Plynojem je viditelný mj. i z železniční trati, po které jezdí vlaky z centra města na nádraží Praha-Libeň (Nové spojení). Dobrá vyhlídka na stavbu je i z estakády tramvajové trati Ohrada – Palmovka.\n\nOkolí Libeňského plynojemu již 20 let hyzdí rozestavěný objekt technického centra (TC 4), které bylo budováno za účelem dodávky energií pro pravobřežní část trasy B v rámci obranného systému metra společně se stanicí metra Palmovka. Centrum je od konce roku 1989 ve fázi hrubé stavby. Uvažuje se jak o dostavbě, tak o likvidaci objektu, obě varianty však narážejí na nedostatek financí a složité majetkoprávní vztahy (pozemek ve vlastnictví Českých drah, ke stavbě na něm se nehlásí ani Ministerstvo obrany, ani Dopravní podnik hl. m. Prahy). Kvůli stavbě krytu byl v minulosti zničen park, který se rozprostíral na velké ploše mezi křížením železničních mostů na Balabence až k hotelu Olympik.\n\nLibeňský plynojem byl 2. 11. 2006 vyhlášen kulturní památkou pod názvem \"Bývalý plynojem Pražské obecní plynárny v Praze 8–Libni\". V září 2007 byl plynojem poprvé zpřístupněn v rámci Dnů evropského kulturního dědictví (návštěva přes 800 osob).\n\n"}
{"id": "130818", "url": "https://cs.wikipedia.org/wiki?curid=130818", "title": "Majakovskaja", "text": "Majakovskaja\n\nMajakovskaja je název pro několik stanic metra, nacházejících se v Ruské federaci:\n\n"}
{"id": "130819", "url": "https://cs.wikipedia.org/wiki?curid=130819", "title": "Tverskaja", "text": "Tverskaja\n\nTverskaja ( ) označuje:\n\n"}
{"id": "130823", "url": "https://cs.wikipedia.org/wiki?curid=130823", "title": "Sergej Michajlovič Ejzenštejn", "text": "Sergej Michajlovič Ejzenštejn\n\nSergej Michajlovič Ejzenštejn (rusky Сергей Михайлович Эйзенштейн, 22. ledna 1898, Riga, Ruské impérium - 11. února 1948 Moskva, SSSR) byl sovětský filmový režisér a scenárista, filmový teoretik a pedagog. Jeho nejslavnějším snímkem je \"Křižník Potěmkin\" (SSSR, 1925), který je odborníky řazen mezi nejlepší snímky světové kinematografie.\n\nNarodil se 2.2.1898 v Rize do zámožné rodiny, otec byl městský architekt a matka pocházela z kupecké petrohradské rodiny. Studoval na reálném gymnáziu a měl také mnoho jiných zálib: hrál na klavír, maloval, jezdil na koni, fotografoval. Byl vášnivým čtenářem a učil se tři cizí jazyky-angličtinu, němčinu a francouzštinu. V osmi letech s rodiči cestoval do Paříže, kde poprvé navštívil filmové představení. Rodiče se rozvedli v r. 1909 a on zůstal v Rize s otcem, matka se přestěhovala do Petrohradu, kde ji o prázdninách navštěvoval. Gymnázium ukončil v r. 1915 a začal studovat na Vysoké škole civilního inženýrství v Petrohradě.\n\nLákal ho kulturní život Petrohradu, především však divadlo a Mejercholdovy inscenace (Maškaráda). V únoru 1917 se zapojil do oddílu milicí, který byl organizován při škole. V květnu byl odveden do armády, kde se z něho stal posluchač Školy praporčíků technických vojsk. Hodně kreslil – karikatury aktuálních událostí, skici k fiktivním divadelním představením. V r. 1918 byla škola zrušena a Ejzenštejn, který sympatizoval s říjnovou revolucí, vstoupil do Rudé armády. Jako stavební technik cestoval s vojenským vlakem po různých místech severozápadního Ruska, ve volných chvílích hodně četl a rozšiřoval své znalosti filozofie, dějin umění a hlavně divadla. Psal si podrobný deník o svých cestách, zapisoval myšlenky o umění a divadle. V letech 1912-20 pracoval jako výtvarník v divadelních souborech Rudé armády.\n\nKoncem září 1920 odjel do Moskvy studovat japonštinu na Akademii generálního štábu. Hlavním motivem pro toto rozhodnutí byl obdiv k japonskému divadlu Kabuki a snaha prostřednictvím znalosti písma a jazyka porozumět způsobu tvorby inscenací.V Moskvě se setkal se svým přítelem z dětství Maximem Štrauchem a oba se stali členy divadelního souboru Proletkultu. Ejzenštejn jako scénograf se k první samostatné tvůrčí práci dostal v inscenaci Mexičan podle Jacka Londona. Jeho cílem však bylo stát se divadelním režisérem. V r. 1921 proto začal studovat režii ve škole V.Mejercholda (GVYRM) jako jeden z jeho prvních žáků. Aby získal peníze na obživu, se spolužákem Sergejem Jutkevičem navrhoval výpravu k několika inscenacím, postupně se zapojil i do režijní práce. V r. 1922 ze školy odešel a soustředil se na práci v Proletkultu. Stal se režisérem nově vzniklého divadelního souboru Pěretru, kde v r. 1923 uvedl Ostrovského hru I chytrák se spálí a uplatnil zde své novátorské postupy a efektní nápady s cílem zapůsobit na emocionální stránku diváka, především svou \"metodu montáže atrakcí\". Atrakcí nazýval vše, co je schopné vyvolat v divákovi silný smyslový zážitek a montáž (střih) je využití různých prvků hromadně vybraných, ale použitých ke zvýraznění účinku a smyslu díla. Toto pojetí divadelní práce, vycházející z japonského divadla, popsal v článku zveřejněném v časopise LEF v r. 1923.Jako jeden z těchto prvků (atrakcí) byly v inscenaci použity krátké filmové úryvky natočené Ejzenštejnem (Glumovův deník). Představení mělo obrovský divácký úspěch a Ejzenštejn vytvořil ještě několik dalších inscenací, např. Plynové masky v reálném prostředí moskevského Plynárenského závodu.\n\nV r. 1924 se s vedením Proletkultu dohodl, že natočí celovečerní film Stávka, který měl být jednou z částí plánovaného cyklu K diktatuře o dějinách komunistické strany. Film natočený podle vlastního scénáře se výrazně odlišoval od tehdejší běžné produkce. Odstranil klasický příběh a místo známých herců učinil hlavním hrdinou filmu dav stávkujících dělníků. Na diváka chtěl zapůsobit novými výrazovými prostředky, které využíval již ve svých divadelních inscenacích – \"montáž atrakcí\". Strhující rytmus dosahoval střídáním velmi krátkých detailních záběrů s celkovými pohledy, vytvářel asociace pomocí dvojexpozic a metodou montáže (střihu) propojoval různé výjevy, aby dosáhl požadovaného psychologického účinku. Uvědomoval si, že střídáním dvou filmových obrazů (po sobě jdoucích záběrů), nevzniká jen jejich prostý součet, ale zcela nový efekt. Po sobě jdoucí obrazy se nemusí doplňovat a logicky na sebe navazovat, ale vytvářet nový „konflikt“. Ejzenštejn film sám stříhal a současně pracoval na teoretickém článku, který byl v plném znění publikován až dlouho po jeho smrti pod názvem Montáž filmových atrakcí. Protože mu vedení Proletkultu upřelo autorská práva na scénáři, dal výpověď a rozhodl se plně věnovat filmové tvorbě. V dubnu 1925 se stal zaměstnancem státního filmového studia (GOSKINO). Film Stávka získal zlatou medaili na mezinárodní výstavě dekoračního umění v Paříži r. 1925.\n\nS Ninou Agadžanovovou-Šutko pracoval na scénáři k jubilejnímu filmu o roce 1905, který měl zachytit všechny významné revoluční události tohoto období. Natáčení filmu se prodlužovalo z důvodu nepříznivého počasí a nutné výměny hlavního kameramana, kterým se stal Eduard Tisse, jeho pozdější trvalý spolupracovník. Z časových důvodů bylo rozhodnuto, že jako celovečerní film bude uvedena jen jedna část o vzpouře námořníků na křižníku Potěmkin. Film byl poprvé promítán v prosinci 1925 na slavnostním zasedání k 20. výročí revoluce, v lednu se konala v Moskvě premiéra pro veřejnost. V SSSR měl obrovský úspěch a brzy na to se stal filmovou událostí v celé Evropě. Ve filmu Ejzenštejn opět využívá nové vyjadřovací prostředky, vytváří dramatické napětí záměrným zpomalováním děje (retardace) s pravidelně se opakujícími záběry, střídáním statických záběrů s expresivními scénami, střihovou kombinací detailů, polodetailů a titulků. Výrazným se stal svým mistrovským střihem a sledem jednotlivých záběrů a scén, jeho specifické postupy se staly základem syntaxe filmového jazyka. Film dodnes patří k vrcholům světové filmové tvorby. V r. 1958 byl Křižník Potěmkin mezinárodní porotou v Bruselu zhodnocen jako nejlepší film všech dob.\n\nPřerušil natáčení filmu Generální linie o kolektivizaci zemědělství, aby mohl zpracovat scénář k jubilejnímu filmu k desátému výročí VŘSR s pracovním názvem Říjen. Nejde mu jen o přesné zachycení historických událostí. Prostřednictvím filmové montáže chce vyjádřit vývoj abstraktního pojmu revoluce. Namísto emocionální atrakce nastupuje atrakce intelektuální – \"intelektuální kino\" . Učí diváka myslet pomocí symbolů. Po náročném natáčení v Leningradě se koncem září přesunul do Moskvy, kde film několik týdnu pod časovým tlakem sám stříhal. Pracovní vypětí způsobilo, že na přechodnou dobu oslepl a 7. listopadu byly v Moskvě promítány jen některé části z nedokončeného filmu. Po uzdravení mu nebylo umožněno dotočit další scény a výsledná podoba filmu neodpovídá jeho původnímu záměru. Premiéra filmu s názvem Deset dní, které otřásly světem se konala březnu 1928. Byl to poslední z trilogie němých filmů s námětem revolučních bojů, ve kterých byly použity masové scény. Ejzenštejn se soustředil na dokončení filmu Generální linie. Na Stalinovo přání musel film přepracovat a změnit název na Staré a nové. Ohlasy na film, který byl do kin uveden v říjnu 1929, byly nejednoznačné. Kritika byla až na výjimky negativní. Intelektuální filmy byly pro masového diváky složité a nesrozumitelné. Objevilo se i nařčení z formalismu.\n\nEjzenštejn se spolupracovníky Eduardem Tissem (kameraman) a Grigorijem Alexandrovem (asistent režie) odjel jako reprezentant sovětského filmu v srpnu 1929 do západní Evropy. Po přednáškách v řadě zemí podepsal smlouvu s americkou filmovou společností Paramount. Chtěl natočit zvukový film. V květnu 1930 odjel do USA a během pobytu v Hollywoodu pracoval na scénářích ke třem filmům, které však nebyly natočeny (Skleněný dům, Sutterovo zlato, Americká tragédie). V říjnu vedení Paramountu smlouvu ukončilo. Spisovatel Upton Sinclair mu poskytl finanční příspěvek, aby natočil film o Mexiku. V průběhu celého roku 1931 pracoval na různých místech Mexika: zaznamenal zemětřesení ve městě Oaxaca a natočil velké množství materiálu k povídkovému filmu s pracovním názvem Ať žije Mexico! Měla to být pětidílná historie mexické civilizace až do revoluce r. 1 810. Pro nedostatek financí film zůstal nedokončený a Ejzenštejn se v květnu 1932 vrátil zpět do SSSR. Téměř 80 000 metrů natočeného materiálu zůstalo v USA a Ejzenštejn už k němu neměl přístup. Později vzniklo v zahraničí několik kratších filmů sestříhaných různými filmaři. V r. 1978 byl rekonstruován Grigorijem Alexandrovem film s názvem Ať žije Mexiko z materiálu, který filmovému fondu SSSR poskytlo Muzeum moderního umění v New Yorku.\n\nPo návratu do Moskvy se Ejzenštejn stal vedoucím katedry filmové režie na Vysoké škole filmové a věnoval se pedagogické práci, psal úvahy a články o teorii filmové režie. V roce 1935 získal titul zasloužilý umělec. V r. 1934 se oženil s novinářkou a filmovou kritičkou Perou Ataševovou (vl. jménem Pearl Fogelmanová). Napsal scénář satirické komedie s pracovním názvem MMM, ale natáčení bylo z rozhodnutí vedení sovětské kinematografie zastaveno. Nebyl realizován ani záměr natočit film věnovaný Moskvě v různých historických epochách. K filmování se vrátil až v březnu 1935, kdy pořídil krátkometrážní dokument o návštěvě čínského divadla v Moskvě. Zahájil práce na scénáři celovečerního hraného zvukového filmu Běžin luh, který byl inspirován tragickým příběhem chlapce zavražděného otcem-odpůrcem kolektivizace, protože ohlásil chystanou sabotáž proti místnímu kolchozu. V r. 1936, když byl film téměř hotový, byl donucen přepsat scénář a vynechat některé scény, které se nelíbily stranickému vedení. Přesto v r. 1937, těsně před dokončením, byl vydán příkaz k přerušení prací z ideologických důvodů. Ejzenštejn byl obviněn z překrucování důležitého tématu kolektivizace a film byl kritizován pro jeho formalistický a náboženský charakter. Hotový materiál byl zabaven a negativy filmu byly spáleny. Zachovalo se jen několik záběrů, z nichž byl v r. 1967 sestaven půlhodinový dokument.\n\nV červnu 1938 podle svého scénáře začal natáčet historicko-vlastenecký film Alexandr Něvský o novgorodském knížeti, který ve třináctém století ubránil Rusko před německými rytíři. Při tvorbě filmu začala jeho tvůrčí spolupráce se skladatelem Sergejem .Prokofjevem. Spojení vynikající filmové hudby s vizuálním účinkem (\"vertikální montáž\") vedlo k tomu, že tento film je často přirovnáván k opeře. Ejzenštejn stříhal film tak, aby vizuální a hudební obrazy sladil. Film měl premiéru v prosinci 1938 a zaznamenal obrovský úspěch. Ejzenštejn byl vyznamenán Leninovým řádem a byl mu udělen titul doktora uměleckých věd (bez dizertace).\n\nPo léčebném pobytu v sanatoriu začal v srpnu roku 1939 ve Střední Asii natáčet film podle vlastního scénáře s názvem Ferganský průplav s námětem historického boje lidí o vodu. Z rozhodnutí výboru pro kinematografii byly práce zastaveny a Ejzenštejn se v říjnu vrátil zpět do Moskvy. Na scéně Velkého divadla inscenoval operu R.Wagnera Valkýra a byl jmenován uměleckým ředitelem filmového studia Mosfilm.\n\nZabýval se myšlenkou na barevný film o Puškinovi, ale v lednu 1941 mu vedení kinematografie navrhlo natočit film o vládě cara Ivana IV. Hrozného. Práce na scénáři trilogie přerušil v červnu vpád německých vojsk do SSSR. Filmové studio bylo z Moskvy evakuováno do Alma-Aty, kde Ejzenštejn pokračoval v přípravách. Natáčení začalo v dubnu 1943 v nelehkých podmínkách způsobených válkou. Do hlavní role obsadil režisér vynikajícího herce Nikolaje Čerkasova, který dokázal ztvárnit složitý psychologický vývoj postavy. Hudbu složil opět S.Prokofjev. První díl měl slavnostní premiéru v Moskvě v lednu 1945 a Ejzenštejn za něj dostal Stalinovu cenu. Druhý díl byl zakázán, protože Stalinovi se nelíbil. Svým vyzněním vyvolával srovnání se stalinským režimem. (Premiéru měl v Bruselu r. 1958.) Ejzenštejn dostal těžký infarkt a byl odvezen do nemocnice. Třetí díl filmu, který měl končit scénou, kdy car, pronásledovaný výčitkami svědomí, činí pokání za spáchané činy, již nenatočil.Po návratu ze sanatoria psal Paměti a věnoval se úvahám o barevném filmu. Zemřel sám ve svém bytě na další infarkt v noci z 10. na 11. února 1948.\n\nPodle zdroje:\n\n\n\nr. 1923\n\n\nscénář: S. Ejzenštejn a G. Alexandrov (za účasti V. Pletňova a I. Kravčunovského)\n\nrežie: Sergej Ejzenštejn\n\nkamera: E. Tisse\n\nr. 1924\n\n\nscénář: N. Agadžanovová\n\nrežie: S. Ejzenštejn\n\nkamera: E. Tisse\n\nr. 1925\n\n\nscénář: S. Ejzenštejn a G. Alexandrov\n\nrežie:. S. Ejzenštejn\n\nkamera: E. Tisse\n\nr. 1927\n\n\nscénář: S. Ejzenštejn a G. Alexandrov\n\nrežie: S. Ejzenštejn\n\nkamera: E. Tisse\n\nr. 1926–1929\n\n\nscénář: P. Pavlenko a S. Ejzenštejn\n\nrežie: S. Ejzenštejn\n\nkamera: E. Tisse\n\nr. 1938\n\n\nscénář: S. Ejzenštejn\n\nrežie: S. Ejzenštejn\n\nkamera: E. Tisse (exteriéry), A. Moskvin (natáčení v ateliérech)\n\nr. 1943–1944\n\n\nscénář: S. Ejzenštejn\n\nrežie: S. Ejzenštejn\n\nkamera: E. Tisse (exteriéry), A. Moskvin (natáčení v ateliérech)\n\nr. 1944–1945\n\n\nrežie: S. Ejzenštejn\n\nkamera: E. Tisse, G. Alexandrov, S. Ejzenštejn\n\nr. 1931\n\n\nr. 1935\n\n\nEjzenštejnův materiál zpracovali: G. Alexandrov a další konzultant: R. Jureněv\n\nr. 1978\n\n\ndochované části Ejzenštejnova filmu zpracovali N. Klejman a S. Jutkevič\n\núvodní slovo k filmu: R. Jureněv\n\nr. 1967\n\n\n"}
{"id": "130825", "url": "https://cs.wikipedia.org/wiki?curid=130825", "title": "Emu hnědý", "text": "Emu hnědý\n\nEmu hnědý (\"Dromaius novaehollandiae\"), česky někdy i emu australský je druh běžce a zároveň také druhým největším nelétavým ptákem světa a největším původním ptákem Austrálie. Je také jediným žijícím druhem rodu \"Dromaius\".\n\nVáží 20–55 kg, měří 150–190 cm.\n\nEmuové jsou hojní na většině území australského kontinentu, ale v Tasmánii byli vyhubeni. Jeho hejna mohou mít i desítky členů. Také se chovají ve farmových chovech, pro maso, olej a kůži.\n\nKoncem roku 2019 byl oznámen objev vyhynulého druhu emu (\"Dromaius arleyekweke\") z pozdně miocénních sedimentů Severního teritoria Austrálie.\n\n\n\n"}
{"id": "130832", "url": "https://cs.wikipedia.org/wiki?curid=130832", "title": "Ered Nimrais", "text": "Ered Nimrais\n\nEred Nimrais (česky Bílé hory) je pohoří ve fiktivním světě J. R. R. Tolkiena, Středozemi. Jmenuje se tak podle ledovců na jeho nejvyšších vrcholcích. Bílé hory jsou velehory, protože jsou sněhem pokryty i v létě. \n\nBílé hory se táhnou od východu na západ, ale jeden výběžek vybíhá i na sever a společně s Mlžnými horami tvoří Rohanskou bránu. Jsou dlouhé 852 mil, což je 1370 km.\n\n\n\nNa úpatí Bílých hor jsou majáky postavené Gondorem. V dobách největší nouze se majáky zapalují. Byly zapáleny na konci třetího věku, když na Minas Tirith pochodovalo mordorské vojsko vedené Pánem nazgûlů. Zapálit je nechal správce Denethor, aby přivolal pomoc od rohanského krále Théodena, který výzvu uposlechl a na Pellenorská pole přijel s celou svou armádou, která se poté zapojila do bitvy na polích Pelennoru\n\nOstatní pohoří ve Středozemi:\n\n\n\n"}
{"id": "130833", "url": "https://cs.wikipedia.org/wiki?curid=130833", "title": "Čerokíové", "text": "Čerokíové\n\nJako Čerokíové či Čerokézové ( \"Cherokee\", \"ah-ni-yv-wi-ya\" v jejich vlastním jazyce) jsou označováni příslušníci indiánského kmene Severní Ameriky, kterým se podařilo vybudovat rozvinutou společnost s bohatými tradicemi, vlastním písmem a jedinečnou kulturou. Vývoj společnosti, která je charakteristická svojí vysokou úrovní ve srovnání s četnými sousedními kmeny, byl fatálně ovlivněn příchodem bílého obyvatelstva.\n\nDlouhá cesta původních amerických kmenů započala v hlubokých sibiřských lesích před 30–40 tisíci lety. Tehdejší obyvatelé asijského kontinentu se živili převážně sběrem plodů a bobulí v letním období. Svůj jídelníček obohacovali lovem mamutů a pravěkých bizonů. Typickým domovem těchto lidí byla přístřeší, zhotovená z kůží ulovené zvěře. Pravěcí lidé doslova migrovali v souladu s pohybem jejich kořisti. Nejvíce používanou loveckou zbraní v tomto období byl oštěp a kámen.\n\nTakový způsob života neumožňoval usidlování na jednom místě a vyžadoval neustálý pohyb obyvatelstva, které bylo v podstatě bez přestání na cestě za potravou. V té době ještě mohly tyto kmeny přejít suchou nohou z východní Asie na Aljašku, protože oba kontinenty byly spojeny ledovým masivem. Právě touto cestou se při lovu zvěře přesunuly četné kmeny na území Ameriky, aby se o mnoho generací později staly těmi, které dnes nazýváme Indiány.\n\nPohyb původního sibiřského obyvatelstva tímto směrem probíhal v dlouhodobém časovém rozsahu a omezil se, avšak zcela neustal, až v době, kdy se začala vytvářet Beringova úžina.\n\nKmeny, které se takto bez nejmenšího tušení ocitly v „Novém světě“, se začaly rychle rozšiřovat na jih a západ Ameriky a v rámci této expanze zažívaly období nebývalé prosperity. Ve srovnání se způsobem života v Asii nabízela nová teritoria hojnost zvěřiny a mnohem příznivější klimatické podmínky. Již nebylo pravdou, že přežijí pouze nejsilnější, kteří uspějí v každodenní honbě za potravou, a následná populační expanze ještě urychlila další osidlování. V souladu s populačním růstem se kmeny naučily zdokonalovat také předměty denní potřeby. Vyráběly kvalitnější oblečení, lepší přístřeší, která poskytovala ochranu v zimních obdobích. Klíčový význam v zásobování potravou měly ženy, které se postupně naučily sběru místních plodin a bobulí, dostupných v blízkosti tábořišť. Technika lovu se také začíná zdokonalovat a muži ve větší míře využívají přírodních pastí a součinnosti při lovení zvěře. První kmeny, které přicházely z Asie do Severní Ameriky, nalézaly rozsáhlá loviště zejména na západní části kontinentu, kde se před jejich příchodem nacházelo rozlehlé vnitrozemské jezero, nyní rozsáhlé rovinné pláně s ideálními podmínkami pro pastvu. Postupem času se ovšem i tento zdroj potravy stával nedostačujícím pro stále narůstající počet kočovných obyvatel. Takto se některé kmeny specializovaly na sběr plodů a bobulí, jiné časem zdokonalovaly např. způsob rybolovu.\n\nTak se dostali přes Velké planiny až na jih Severní Ameriky předkové Aztéků a Mayů, kteří konečně nalezli prostředí, ve kterém nebylo třeba všechen čas věnovat honbě za potravou a byli schopni rozvíjet další oblasti lidské činnosti. Důkazem jejich snažení je rozvinutá kultura.\n\nPro předky kmene Čerokíů nastal významný posun v období kolem roku 5000 př. n. l., kdy se poprvé objevuje používání luku, zhotoveného ze zvířecích šlach napnutých na prohnutém kusu dřeva. Tento vynález dnešní potomci kmene Čerokíů prezentují jako druhý nejvýznamnější krok v životě jejich raných předků, po začátku využívání ohně. Tato nová zbraň umožňovala lovení zvěře z bezpečné vzdálenosti a hlavně s podstatně vyšší spolehlivostí než dříve používaný oštěp a kámen. Dalším významným objevem byla možnost využívání sladkovodních mušlí jako potravy. Ty se nacházely v hojném množství v prostředí amerických vodních toků.\n\nO dalších cca 1 500 let později došlo k dalšímu významnému objevu, první keramice. Nejranější keramické předměty byly nahrubo vymodelovány z jílu a používány ženami při sběru plodů a vaření. Postupem času se objevuje umělecká činnost spojená s těmito předměty, takže dnes mohou archeologové s vysokou mírou jistoty určit, jaký kmen vyráběl jaké nádoby, a tudíž v jakém regionu a jakým způsobem žil.\n\nV této době kmeny pořád ještě kočovaly za potravou, avšak v průběhu roku se vracely na jednotlivá tábořiště tak, že většinou každé obývaly po určitou dobu jednou do roka. Ženy přinášely nasbírané plody a bobule do tábořišť a postupem času docházelo k tomu, že ze zbylých semínek nespotřebované potravy začínaly v bezprostředním okolí tábořišť vyrůstat hledané rostliny. Tato skutečnost byla opět ženami v průběhu mnoha generací vypozorována a lidé si začínali uvědomovat význam existence zdrojů potravy v blízkosti svých obydlí. Postupně začali semínka okolo tábořišť ponechávat cíleně a v průběhu dlouhého, pomalého procesu poznali, co je potřeba pro zvýšení pravděpodobnosti jejich vzrůstu. Poznali, že je třeba kypřit půdu a že z největších semínek vzrůstají nejkvalitnější rostliny. Tímto způsobem docházelo také zcela přirozeně k prvnímu šlechtění kukuřice, která se ze své původní podoby časem vyvinula v kultivovanou rostlinu, jak ji známe dnes. To vše znamenalo zvýšení životních jistot, protože plodiny, které bylo možno uskladnit v již dostupných nádobách, byly schopny pokrýt nutriční potřebu obyvatel po většinu roku a závislost na lovu zvěře postupně klesala. V souvislosti s tím postupně klesala potřeba stěhování z místa na místo.\n\nV této fázi, kdy potřeba zajišťování potravy byla již z podstatné části trvale pokryta, začínali lidé svoji energii upínat jinými směry. Zdokonalují se způsoby stavby příbytků, které nabízí větší bezpečnost a ochranu v zimních měsících. Zároveň se zvyšuje i potřeba nástrojů a zbraní pro ochranu před okolními kmeny.\n\nVětšina osad v jihovýchodní části Severní Ameriky byla situována v bezprostřední blízkosti větších vodních toků, zejména pak na soutoku s menšími řekami. Významnější z nich byly obehnány silnými palisádami. Jednotlivé pilíře palisád byly proplétány keři a révou, aby se tak zvýšila jejich neprostupnost, a hradba byla opatřena vstupní branou, která byla buďto zavíratelná, nebo se jednalo o snadno hájitelný volný průchod. Domy ve vesnicích byly stavěny ze svislých dřevěných pilířů, rovněž propletených pruty a révou, zeď byla dokončena nanesením silné vrstvy hlíny z obou stran. Střechy byly tvořeny z trávy a rákosu, upevněné na kopulovité konstrukci zhotovené z propletených prutů. Ohniště na vaření byla zpočátku venku, mimo obydlí, později byla zakomponována do střední části domu, s otvorem na unikání kouře ve střeše.\n\nŽeny už se nevěnovaly sběru v širokém okolí tábořišť, svůj čas trávily obděláváním pozemků. Každá žena se starala o svoji parcelu. Dcery od raného věku provázely svoje matky při této práci a učily se tak pěstovat, plít, šlechtit a sklízet kukuřici, zeleninu a další plodiny. Starší dcery dědily parcely po svých matkách, nebo zakládaly vlastní. V prvopočátku bylo ke kypření půdy zřejmě používáno zašpičatělých dřevěných kůlů, později se vyvíjejí motyky, rýče a jiné nástroje. Muži se zemědělství věnovali pouze okrajově, jejich hlavní činností zůstal lov a výroba nástrojů.\n\nU kmenů, které rozvinuly zemědělství, v této době pozorujeme obrovský rozvoj a nebývalý populační růst. Původní malé vesnice se překotně rozšiřují a vznikají první města s permanentními domy, sklady potravin, veřejnými shromaždišti a společenskými prostory. Nabízí podstatně vyšší úroveň ochrany nejen před povětrnostními vlivy, ale hlavně před sousedními nepřátelskými kmeny. Muži objevili způsob výroby kánoí, což ještě zefektivnilo rybolov. Rapidně se snižuje úmrtnost mladých lovců a válečníků, kteří již nebyli nuceni pokládat životy při hazardním lovu. Nastupují generace, které hojně dorůstají do silných válečníků a starých rádců, kteří jsou schopni předávat životní znalosti a zkušenosti dalším potomkům.\n\nTakovou životní úroveň byly schopny rozvinout kmeny na více místech Severní Ameriky, za předpokladu, že životní prostředí lidem nabízelo dostatečné zdroje pro zemědělství. Oproti tomu v méně úrodných oblastech, jako je Středozápad a Severozápad, byly kmeny nuceny zachovat kočovný systém života, díky nutnosti lovit. Často rozvinuly komplexní sociální struktury, ovšem v praktickém způsobu života se moc nelišily od původních příchozích z Asie.\n\nKmen Čerokíů byl jedním z jihovýchodních indiánských kmenů, které žily v rozvinutém, komplexním systému v době, kdy první bílí přistěhovalci vstoupili na břehy Ameriky. Čerokíové žili v domech, zhotovovali kvalitní oblečení, vyráběli keramiku a hlavně byli organizováni ve vyspělém systému kmenové konfederace.\n\nZřejmě první písemné reference o kmeni Čerokíů byly nalezeny v dopisech jednoho z průvodců španělského dobyvatele a objevitele řeky Mississippi Hernanda de Sota. Popisuje je jako domorodý kmen, žijící na území dnešní Jižní Karolíny. Není přesně známo, jakou cestou se do tohoto teritoria dostali, ale všeobecně se domníváme, že byli součástí irokézských lidí, kteří migrovali od západu, resp. severozápadu cca 3 500 let před příchodem bílého obyvatelstva. Do této doby dokázali dokonale přizpůsobit svůj život místním přírodním podmínkám.\n\nPrvní cestovatelé, kteří přišli do kontaktu s místním původním obyvatelstvem, se přirozeně nezabývali detailním studiem či rozbory jejich kultur. Většinou pouze pozorovali a zaznamenali vnější projevy jejich chování a nerozebírali jeho příčiny. Tím pádem jako jediný způsob poznání původních amerických obyvatel této doby zůstává studium nalezených předmětů či detailnější zprávy pozdějších cestovatelů.\n\nV době, kdy byly zaznamenávány první informace o kmeni Čerokíů, jednalo se o jednu z nejrozvinutějších kultur původních obyvatel Severní Ameriky\n\nSociální struktura kmene měla rodový charakter. Celkem existovalo sedm různých rodů, v rámci kterých byli všichni členové pokládáni za pokrevní bratry či sestry a byli vázáni ctí chránit ostatní členy rodu před vnějším nebezpečím. Každý rod byl v kmenové radě reprezentován svým rádcem.\n\n\nNáčelník kmene byl zvolen z jednoho z těchto kmenů a jeho úřad nebyl dědičný. V podstatě existovali náčelníci dva, a to jeden pro období míru, jiný pro období války.\n\nVýchova dětí byla v režii žen, u mladých chlapců však jen do určité doby, kdy začali být trénováni svými staršími mužskými příbuznými v dovednostech stopování, lukostřelby a sebeobrany. Existovala určitá skupina úkonů a požadovaných výkonů, kterých měli mladí hoši dosáhnout. Pakliže splnili požadované cíle, byli považováni za dospělé a jako symbol plnohodnotného válečníka obdrželi orlí pero, které nosili coby součást svého oděvu po celý zbytek svého života.\n\nExistovaly však výjimky. Některé děti se většinou na přání svých rodičů stávaly kněžími či šamany. Takové děti byly v raném věku vyčleněny ze společnosti ostatních vrstevníků a jejich staří předchůdci jim postupně předávali svoje znalosti a dovednosti.\n\nZpůsob, jakým vyrůstali noví šamani, vyžadoval celkové odevzdání již od útlého věku. Děti trávily v podstatě všechen svůj čas ve společnosti starých šamanů a musely naslouchat všem jejich debatám, stejně tak jako vyslechnout veškerá vyprávění z dávných časů, odkazovaná v šamanských kruzích z generace na generaci. Na cestě za šamanstvím musely děti podstoupit nespočet úkolů a cvičení jak fyzického, tak psychického charakteru, která vlastně nikdy neustala. Byly systematicky učeny využívání léčivých bylin a pořádání očistných rituálů. Velice důležitým úkolem bylo si kolem sebe sama neustále udržovat oblak tajemna, čili odstup od ostatních členů rodu či kmene, kteří byli vychováváni v úctě a pokoře vůči těmto jedincům. Jejich znalosti a dovednosti byly ostatním nepřístupné a zapovězené a málokdo by si dovolil tuto bariéru překračovat.\n\nŽivobytí šamana bylo sice postaveno na základě objemu provedených služeb, čili existovaly určité \"ceny\" za uzdravování, provádění rituálů apod., ale hlavním přínosem této činnosti bylo výsostní postavení ve společnosti a všeobecná úcta v souvislosti s myšlenkou, že válečníci a náčelníci přicházejí a odcházejí, kdežto šaman zůstává.\n\nNejvětšího uznání se mohlo ženě v této společnosti dostat prohlášením za \"kněžku\". K dosažení tohoto statutu bylo však třeba vykonat skutek, který byl uznán jako hrdinský a svým charakterem významně přispívající životu kmene a jeho lidu. Taková žena se těšila četným privilegiím. Zasedala v radě spolu s ostatními radními a často měla privilegium rozhodovat nad životem či smrtí vězňů a zajatců.\n\nV životě lidu Čerokí měly ženy ovšem tradičně silnou pozici. Dá se říci, že jejich slovo bylo uznáváno stejně jako slovo mužů, a to nejenom v radě. Celkově ve všech kmenových či rodových záležitostech ženy ovlivňovaly směr dění a nebyly považovány za majetek či otroky, jak tomu bylo v případě četných sousedních, podstatně méně vyvinutých kmenů. Úloha žen ve výchově dětí, výrobě oblečení, zajišťování živobytí ze zemědělské produkce a mnoha dalších důležitých oblastech byla všeobecně uznávána a ceněna. Ženy dokonce pomáhaly při stavbě domů.\n\nŽeny se také účastnily téměř všech společenských událostí a v řadě z nich hrály ústřední roli.\n\nDá se říci, že vyjma lovu zvěře bylo získávání a distribuce potravin v ženských rukách. Nemluvě o výchově dětí, ženy hrály velice významnou úlohu ve společnosti a tato úloha byla všeobecně uznávána.\n\nDnes je jisté, že právě tento přístup ke společenské úloze žen významně přispěl k rychlému rozvoji a vysoké úrovni celé komunity.\n\nVýznamnou každoroční událostí byly \"Slavnosti ohně\", které symbolizovaly konec starého a začátek nového roku. V tomto období byly uhašeny ohně ve všech domácnostech a ohniště důkladně vyčištěna. Následovala ceremonie, které se účastnili zástupci všech sedmi rodů, a na jejím konci byl zažehnut nový oheň na znamení nadcházejícího roku. Z tohoto ohně byla posléze nově zapálena všechna ohniště.\n\nU příležitosti těchto oslav byly pořádány hry, zvané v čerokíjštině „Malá válka“. Jednalo se v podstatě o hru dnes u nás známou jako lakros, která je ve svém původním indiánském prostředí charakteristická jak svojí brutalitou, tak popularitou. Hráčům je v této soutěži vlastně dovoleno vše, aby dopravili míček velikosti vlašského ořechu do skórovacího pole protivníka. Snad jediné, co není dovoleno, je zvedat míček ze země, či přemisťovat ho v rámci hracího pole rukou. K tomuto účelu slouží hrací pálky, zaopatřené na jednom konci košíčkem, který umožňuje uchycení míčku. Běžnou praxí v této hře bylo zvednutý míček umístit do pusy, aby obě ruce byly volné k obraně, či útoku. Tato hra byla často využívána i jako prostředek k řešení reálných sporů mezi skupinami, rody či dokonce kmeny polomírovou cestou. V takovém případě se jí mohly účastnit až stovky hráčů a trvala několik dnů. Lehká a těžší zranění nebyla výjimečná. V případě tradiční hry u příležitosti Slavností ohně zvítězil tým, který dosáhl jako první dvaceti bodů a tím vybojoval všechny sázky realizované před začátkem utkání.\n\nVýznamným obdobím byla také doba sázení a sklizně, obě provázené slavnostmi a ceremoniemi. Přípravy na tyto slavnosti byly často stejně mystické jako slavnosti samy.\n\nLegenda kmene Čerokíů vypráví, že na počátku žili lidé spolu se všemi ostatními živými bytostmi na nebeské skále, jež se vznášela nad zemským povrchem. V té době byla země od jednoho konce k druhému tvořena nedozírným oceánem. Nikde, mimo nebeskou skálu, nebylo pevniny. V těch dobách také všichni živí tvorové hovořili stejným jazykem až do doby, kdy toho člověk začal zneužívat a \"Nejvyšší\" ho potrestal tím, že omezil jeho jazyk jen na jeho druh. Zvířata, hmyz, ptáci a další tvorové se na nebeské skále množili a za čas nebylo pro všechny dost místa. Hrozilo, že některé druhy budou ze skály svrženy a zahynou v nekonečném oceánu. Proto byla svolána všeobecná rada, kde každý živý druh měl svého zástupce.\n\nPodle usnesení tohoto shromáždění se jako první vydal na povrch země potápník, s úkolem zjistit, zda není na zemi suché místo pro život. Po dlouhé cestě z nebeské skály na povrch hledal pevninu ve všech směrech, ale neuspěl. Potopil se tedy pod hladinu a vynesl s sebou část podmořského bahna. To začalo na hladině narůstat a šířit se, ale bylo pořád moc vlhké na to, aby tam mohly sestoupit některé druhy a žít.\n\nPo návratu na Nebeskou skálu zpravil radu o svém počínání. Pořád se však všichni na jediném suchém místě tlačili a nebezpečí svržení jim nepřestalo hrozit. Tak se na stejnou cestu vydalo káně. Podle něj byl potápník moc malý na to, aby prozkoumal celý povrch vodou zalité země, a z výšky prý káně uvidí více. Sletělo tak nad zem a vznášelo se nad jejím bahnitým a vodním povrchem. Po dlouhém čase hledání je přemohla únava a začalo padat na bahnitou zem. V místech, kde jeho křídla pronikla hluboko do bahna, později vznikla údolí, tam, kde se otiskla jeho hruď, vyrostly hory.\n\nTak se narodily Velké kouřové hory, které byly vůbec prvními horami, a proto začaly také jako první vysychat. Když byly natolik suché, aby mohly hostit život, začali se do nich přesidlovat tvorové z Nebeské hory.\n\nVelké Kouřové hory čili Great Smoky Mountains jsou tradičním domovem lidu Čerokí.\n\nPo příchodu bílého obyvatelstva se život indiánských kmenů začíná postupně komplikovat a později dramaticky měnit. První přistěhovalci, kteří osidlovali regiony severoamerického kontinentu, nebyli vůči původnímu obyvatelstvu vyloženě nepřátelští. Díky tomu, že tvořili podstatnou menšinu a v novém prostředí se teprve aklimatizovali, zakládali své ranče s respektem k místním indiánům. Postupem času se však neustávající přistěhovalecké vlny postaraly o masivní nárůst počtu bílých a tím také o neustálé zvyšování potřeby půdy. Pozdější přistěhovalci se již nedívali na původní obyvatelstvo s respektem, ale jako na „barbarské“ kmeny, na které není třeba brát ohled při svých územních expanzích. Usidlovali se tak na indiánské půdě, kterou prohlašovali za vlastní a dramaticky ji měnili. Indiáni neměli potřebu osobně vlastnit rozsáhlá množství půdy, jejich způsob života to nevyžadoval. Co však potřebovali, byla zvěř a možnost volného pohybu po krajině. Znečištěné řeky od osad a měst bílých, ploty a hranice jejich rančů, či jejich způsob života, který nerespektoval tradiční přírodní zdroje se postupem času staly vážným problémem, který si Indiáni nemohli dovolit neřešit.\n\nPůvodně se snažili oslovit zástupce jednotlivých kolonií a dohodnout se na určitých hranicích, za které se bílé obyvatelstvo nebude více rozpínat. Ovšem neustálý přísun a populační nárůst místních novousedlíků spolu s ignorantským přístupem vůči domácímu obyvatelstvu tyto dohody neustále narušovaly, či zcela znemožňovaly.\n\nZa této situace byly indiánské kmeny nuceny přistupovat k bílým stejně, jako dříve k okolním nepřátelským kmenům. Indiánské války, které byly důsledkem této situace nebývale kruté a bezcitné. Na jedné straně bylo původní obyvatelstvo, které bojovalo o možnost holého přežití, na straně druhé bílí přistěhovalci, kteří svého protivníka považovali za méněcenného a tak se k němu také chovali.\n\nOd prvního kontaktu s bílými, kdy cestovatel de Soto procházel zeměmi Čerokíů, nedošlo k dalšímu bližšímu setkání obou skupin po dalších ca. 100 let. Krajem cestovaly pouze málo početné skupiny španělských dobrodruhů, kteří však nezakládali trvalá osídlení. Stejně tak španělské snahy o těžbu v okrajových částech těchto teritorií nebyly úspěšné a nevytvořily podmínky pro trvalá usídlení.\n\nK prvnímu zaznamenanému kontaktu s britskými usedlíky došlo v souvislosti se snahou Britů dislokovat kmen Powhatin, žijící v okolí James River Falls. Poté co se Angličanům podařilo po dlouhém období bojů kmen vytlačit z jejich vesnice, obsadili ji čerokíjští bojovníci, aniž by Britové stačili zajistit pozice. S touto situací byli pochopitelně krajně nespokojeni. Přizvali si proto kolem sta bojovníků kmene Pamunky \"(V běžné praxi se Britové, či jiné národnosti novousedlíků při svých válečných taženích proti Indiánům rády spojovaly s některými ze znepřátelených indiánských kmenů, aby tak usnadnili svůj vojenský postup. Tato technika byla velice účinná.)\" Spojené síly Britů s Pamunky však utrpěly těžkou porážku a byly nuceny žádat o uzavření míru.\n\nPrvní známé trvalé anglické osídlení na území dnešní Jižní Karolíny vzniklo v roce 1670 a první zaznamenaná písemná dohoda se zástupci kmene Čerokíů se uskutečnila roku 1684. Počátek osmnáctého století provázely pravidelné šarvátky mezi oběma rasami. Guvernér Jižní Karolíny byl obviňován ze zajímání a zotročování indiánských obyvatel i v období míru. Na druhou stranu se ale poměrně často skupiny čerokíjských bojovníků přidávaly k Angličanům, aby je podpořily ve válčení s nepřátelskými kmeny. Tímto způsobem byl koncem roku 1713 z teritoria zcela vytlačen kmen Tuscarora. O dva roky později se Čerokíové odmítli připojit do spiknutí kmene Yamassee, které vyústilo v krvavý masakr bílých. Toto odmítnutí posloužilo jako záminka pro kmen Creeků, aby napadli vesnice Čerokíů. Tak začala postupná destrukce, která trvala zhruba dalších sto let a na jejím konci byla skoro kompletně zničena veškerá čerokíjská města.\n\nV období od roku 1700 do 1763 byly jednotlivé kmeny v regionu zataženy do koloniálních rozporů mezi Španěly, Angličany a Francouzi a často sloužily jako politická zástava pro zajištění zájmů té které koloniální mocnosti.\n\nExistoval velký rozdíl v přístupu přistěhovalců z těchto různých zemí vůči domácímu obyvatelstvu. Hlavně Francouzi byli mnohem družnější a sňatky napříč etnickými skupinami nebyly výjimkou. Příslušníci takto vzniklých rodin si stále uvědomovali svoji příslušnost k Francii, které byli oddáni, ale uznávali a respektovali také původní indiánské tradice a způsob života. Toto lze u Angličanů sledovat zcela výjimečně. Na Indiány shlíželi shora jako na méněcennou rasu a uznávali jejich požadavky pouze, pokud je k tomu donutily okolnosti. V průběhu několika generací se vztahy mezi oběma etniky (Angličané versus Čerokíové) dále vyhrocovaly, hlavně díky přímému kontaktu s Hraničáři, obyvateli okrajových regionů, kteří se vzájemně s původním obyvatelstvem doslova nenáviděli a nenechali si uniknout příležitost jejich pozice dále oslabovat. Na sklonku roku 1773 byli třemi různými dohodami Čerokíové zbaveni v podstatě celého svého původního rozsáhlého loveckého teritoria. Expanze bílých usedlíků je však před sebou dále postupně vytlačovala s takovou rychlostí, že většina územních dohod byla bílými porušena, ještě než stačily vstoupit v platnost.\n\nV době vypuknutí Americké Války za nezávislost byli indiáni pevně sjednoceni proti Hraničářům. Pro indiánské kmeny byla jedinou uznávanou autoritou vláda Velké Británie a byli si dobře vědomi toho, že od zástupců kolonií nemohou očekávat nic dobrého. V druhé polovině roku 1776 začali Indiáni spolu s Konzervativci postupně brutálně napadat bílé hraniční osady v Jižní Karolíně a Georgii.\n\nAmerické kolonie si uvědomovaly nebezpečí těchto trvalých útoků a nemožnost dlouhodobě udržet všechny příhraniční posty. Rozhodly se mu předejít spojením vojenských sil Jižní Karolíny, Severní Karolíny, Virginie a Georgie. Armáda pod velením Generála Griffitha Rutherforda o síle 2 400 mužů překročila Blue Ridge Mountains a udeřila přímo v srdci území Čerokíů, kteří nebyli schopni takové koncentrované síle vzdorovat. Po připojení sil plukovníka Andrew Williamse byli zdecimováni Čerokíové na území Georgie a Severní Karolíny. Mezitím se vojenské síly Virginie pod vedením plukovníka Williama Christiana spojily se zálohou Severní Karolíny a muži z posádek na postech v Tennessee. Tyto spojené síly postupovaly proti Indiánům a Konzervativcům, které konfrontovaly na řece French Broad River. Nedošlo k bitvě většího rozsahu, protože se Indiáni stáhli před tak obrovským nátlakem a bojiště opustili. Umožnili tím však Revoluční Armádě volný průchod svými sídlišti, která byla následně zničena a obyvatelům se podařilo pouze zachránit holý život útěkem. V tomto vojenském tažení si Čerokíové uvědomili marnost svých snah o vojenské řešení situace. Vydali delegaci svých zástupců s prosbou o uzavření míru.\n\nVyjednávací pozice však byla pro Čerokíe více než špatná. Důsledkem toho se museli podřídit podmínkám stanoveným koloniemi.\n\nMnozí tyto podmínky neunesli a opustili své domovy, aby časem vytvořili exilové bojovnické oddíly. Pod vedením náčelníka Dragging Canoe podnikali brutální výpady vůči bílým usedlíkům. Byli poraženi a jejich nová sídla zničena o 3 roky později.\n\nPoslední naděje na zlepšení situace padla roku 1780 s porážkou Britských královských sil koloniemi po bitvě u Kings Mountain a Čerokíové byli vydáni na milost či nemilost amerických Hraničářů.\n\nSequoyah je považován za jednoho z největších myslitelů a morálních rádců kmene Čerokíů. Sám vynalezl ucelenou koncepci písma, aniž by před tím uměl číst či psát v jakémkoli jiném jazyce. Narodil se do smíšeného manželství, matka pocházela z kmene Čerokíů a jeho otec byl slavný scout a voják Nathaniel Gist. Byl vychován jako řadový člen společnosti k základním indiánským dovednostem.\n\nV pozdější době se zúčastnil řady významných bitev, mj. po boku dalšího významného člena kmene, Janalusky. Později se uplatnil hlavně ve vyjednávání s bílými přistěhovalci a kmenové politice. Byl signatářem významných územních smluv.\n\nJeho největším přínosem je však vynález čerokíjského písma. Do jeho doby byly veškeré vědomosti v rámci kmene předávány ústním podáním a Sequoyah si uvědomoval, jakým způsobem by se zvýšila úroveň a znalosti obyvatel, kdyby bylo možné vše zaznamenávat a předávat dalším generacím v písemné formě, jak to viděl u bílých. I přesto, že byl terčem posměchu a útoků (i ze strany svojí ženy, která dokonce jednou spálila veškeré fragmenty jeho poznámek, zaznamenané na tenké kůře), vytrval ve svém snažení po dobu několika let.\n\nJeho konečná abeceda se skládala z 86 symbolů, reprezentujících všechny zvuky aplikované v řeči Čerokíů. Tvary písmen se inspirují latinkou, jejíž výslovnost však Sequoyah neznal. Po představení tohoto písma byla zjištěna jeho bezchybná funkčnost a snadná zapamatovatelnost. Někteří členové kmene byli schopni naučit se číst a psát během několika dnů a tyto znalosti dále předávali. Roku 1825 přeložil David Brown, učenec kmene, Bibli do čerokíjštiny a roku 1828 se misionáři pro východní oblast Cherokee Dr. Samuelu Worcesterovi podařilo získat tiskařský stroj. Tak se zrodily celokmenové noviny \"The Phoenix\", které vycházely jak v anglickém, tak v čerokíjském jazyce.\n\nV tomto období, kdy kmen na jedné straně rozvíjí vlastní písmo, však již narůstá na straně druhé nátlak bílých osadníků na další územní expanze. Územní dohoda z roku 1816 umožňuje, či spíše nabádá Indiány Čerokí k vystěhování do indiánských teritorií v Arkansasu. Tj. dále na západ. Najdou se skupiny, které tak učiní a Sequoyah se svým přítelem, náčelníkem Johnem Jolly je doprovází, aby se o dva roky později vrátil do Alabamy a snažil se přesvědčit další skupiny k témuž. V té době byl již schopen předat korespondenci východních Indiánů západním, čímž význam písma ještě narůstá.\n\nSnahy o přesun Indiánů Čerokí byly v této době významně ovlivněny nalezením zlata v okolí jejich původních sídlišť. Tento fakt fatálně ovlivnil budoucí osud celého kmene a stál za vznikem rozsáhlé honby za zlatem.\n\nOd roku 1828 se mohli Čerokíové nejdříve dobrovolně přesouvat ještě dále na západ, na území dnešní Oklahomy, podle dohody podepsané budoucím prezidentem Andrew Jacksonem a zástupci určitých kmenových frakcí.\n\nV nových sídlištích se postupně vytvořila nová vládní struktura a kmen začíná opět pomalu prosperovat. Zdaleka však ne všichni Čerokíové opustili své původní domovy a vydali se dobrovolně na cestu do Arkansasu, či dále do Oklahomy. Nové přistěhovalecké vlny dokonce vyvolávaly rozpory mezi dřívějšími a později příchozími. Zde se opět uplatnila Sequoyahova politická zručnost, kdy dokázal jednotlivé frakce smiřovat. Právě určité kmenové skupiny, které zůstaly ve svých původních domovech a odolávaly z posledních sil nátlaku, byly předmětem Sequoyahova zájmu. Již v pokročilém věku se spolu s osmi věrnými přáteli vydal na cestu za zbytky Čerokíů, žijících původně v Mexiku a Texasu, aby je přesvědčil k přesídlení do Arkansasu. Na cestu vedoucí přes četná nepřátelská území se vydal v létě 1842, a nikdy se z ní již nevrátil. Historie této cesty je o hladu, ztracených koních, nemoci, smrti a pohřbení v neoznačeném hrobě v cizí zemi. Jeho životní cesta je však pozoruhodně pestrá:\" Z místa svého rodiště na úpatí Velkých Kouřových Hor v Tennessee do Alabamy, dále do Arkansasu, odtud do Oklahomy, dále při svých cestách za vyjednáváním do Hlavního Města Washingtonu, zpět do Arkansasu a nakonec za zbytky členů kmene do Mexika a Texasu. Dodnes je historicky nejuznávanějším členem kmene Čerokíů.\n\nMapy území Čerokíů\n\nZa období posledních ca. 100 let předcházejících osudnému roku 1838 ztratili Čerokíové v četných územních dohodách s bílými obyvateli naprostou většinu svého původního území. Jenom malá část jich zbyla v teritoriích, která se nyní, jako poslední, stala předmětem zájmu přistěhovalců.\n\nVztahy mezi Indiány a Hraničáři byly vyhroceny snad jako nikdy dříve v historii. Navíc fakt, že Indiáni byli na straně britských vojenských sil v Americké válce za nezávislost 1775 - 1783 jim na popularitě nepřidala ani u zástupců bývalých kolonií. Proto během celého tohoto stoletého období docházelo pravidelně k porušování federálních smluv zástupci jednotlivých států. Kmenoví náčelníci, či mluvčí se snažili po celou tuto dobu s vládou Spojených států amerických vyjednat rozumná příměří, ale v případě stálého porušování těchto smluv bílými v konkrétních indiánských regionech bylo jejich snažení z dlouhodobého pohledu marné. Obzvláště v Georgii se Indiáni setkávali s obzvláště hrubým přístupem a prakticky jim v soudních přích nebyla uznávána žádná práva.\n\nAndrew Jackson, který byl v letech 1829–1837 prezidentem Spojených států a sám bývalým Hraničářem, sehrál významnou roli v zasazení poslední rány Indiánům kmene Čerokí. Paradoxem bylo, že v jedné z bitev, kdy se Čerokíové a Jackson ocitli na stejné straně, byl jeho život zachráněn čerokíjským bojovníkem Janaluskou. Později zástupci kmene, kteří se snažili zvrátit jeho rozhodnutí ke konečnému násilnému vysídlení a odsunu všech obyvatel do Oklahomy, neuspěli ani naléháním na tuto skutečnost. Jackson tento fakt nevyvrátil, dal však jasně najevo, že své postoje nezmění.\n\nPrávní rámec pro odsun byl stanoven Dohodou z Nové Echoty, podepsané 29. prosince 1835 vládou Spojených států amerických a zástupci frakce kmene Čerokíů, vedené Majorem Ridgem, jeho synem Johnem Ridgem a jeho dvěma synovci.\n\nTato frakce je známa jako „Ridge Party“, či „Treaty Party“ a v jednání s Andrew Jacksonem byla už od roku 1828. Jejich přístup spočíval v tom, že se snažili předejít násilnému vyhrocení situace a chtěli ustoupit tlaku bílých za pokud možno co nejpřijatelnějších podmínek.\n\n„Oproti nim“ se většina kmene Čerokíů pod vedením náčelníka Johna Rosse s tímto přístupem neztotožnil a vynaložil veškerou možnou snahu na „udržení svých původních území“.\n\nPředmětem dohody bylo celkové odsunutí Indiánů do pro ně vymezených teritorií v Oklahomě a vyplacení odstupného 5 milionů amerických dolarů jako náhradu škod vzniklých Indiánům ztrátou svých východních teritorií a nákladů spojených s přesunem. I když tato dohoda byla ratifikována a vykonána Spojenými státy, nebyla nikdy podepsána a schválena skutečnými zástupci kmene Čerokíů. V této době byl právoplatným zvoleným vůdcem Čerokíů náčelník John Ross. Ten odmítl přistoupit na podmínky dohody a odmítl přijmout peněžní náhradu. Shromáždil petici s 15 000 podpisy Čerokíů proti této dohodě a jasně se vyjádřil, že byla podepsána kmenovými příslušníky, kteří neměli právo jednat za celý kmen a je z oficiálního pohledu Čerokíů neplatná.\n\nJacksonův nástupce, pozdější prezident Martin Van Buren (5. prosince 1782 – 24. července 1862), který zastával úřad v letech 1837–1841 petici neuznal a pověřil generála Winfielda Scotta vykonáním dohody.\n\nPřestože v Kongresu Spojených států amerických byly iniciovány četné debaty na podporu územních práv Indiánů, nebyla tato kampaň dost silná nato, aby zamezila odsunutí, stanovenému na 26. květen 1838.\n\nNepomohlo ani to, že se na této kauze pro podporu Indiánů osobně podílely uznávané a vlivné osobnosti jako Henry Clay, Daniel Webster, či Davy Crockett. Jejich snahy ztroskotaly 10. května 1838, kdy generál Winfield Scott vydal příkaz k nucenému odsunu. Podle něj měli být všichni Čerokíové žijící ve zbytcích jejich původních východních teritorií násilně koncentrováni do sběrných táborů a deportováni na západ.\n\nCesta slz (anglicky \"The Trail of Tears\"), v čerokíjštině \"Nunna daul Isunyi — \"„cesta, na které jsme plakali“\" referuje o největší tragédii v historii kmene, při které došlo k usmrcení více než 4 000 obyvatel, ztrátě veškerého majetku a do značné míry i cti a vlastní identity.\n\nAž do 23. května 1838 se mohli Čerokíové dobrovolně vystěhovat ze svých původních domovů a vydat se na cestu do teritorií určených vládou. Ti, kteří tak neučinili byli předmětem akce, započaté 26. května 1838. Toho dne začal generál Winfield Scott s armádou o síle 7 000 mužů násilně shromažďovat Čerokíe do sběrných táborů. Akce začala v Georgii, dále postupovala v Tennessee, Severní Karolíně a Alabamě.\n\nPředmětem armádního odsunu v první vlně bylo na 17 000 lidí, spolu s ca. 2 000 černými otroky, vlastněnými bohatými členy kmene. \"(Nejen písmo, ale i další koloniální zvyklosti včetně otrokářství a plantážnictví si některé skupiny Čerokíů osvojily po vzoru bílých. Díky tomu byli Čerokíové považováni za jeden z „pěti civilizovaných kmenů“)\"\n\nPrvní ztráty na životech se projevily již ve sběrných táborech, kdy špatná psychická situace, nedostatek ošacení i jídla stály mnohé životy. Potraviny byly sice vojáky poskytovány všem deportovaným, ale nebraly ohled na jejich tradiční způsob stravování, takže způsobovaly průjmy a četná onemocnění, kterým spolu s psychickým a fyzickým vyčerpáním podléhaly zejména děti a staří. Také díky rychlému provedení odsunu nechali za sebou Indiáni veškerý svůj majetek, často i potřebné oblečení, či boty. Toto se potom projevuje hlavně v zimních měsících, kdy se množí úmrtí na zápal plic a podchlazení. Takovou smrtí zemřela i manželka náčelníka Johna Rosse.\n\nCelá cesta do Oklahomy byla dlouhá 1 900 km a většinou probíhala pěšky, místy kombinovaná s vozy s koňským spřežením, či lodí.\n\nPro nelidské podmínky a šíření epidemií ve sběrných táborech byla generálu Scottovi předána petiční prosba o pozdržení procesu odsunutí s ohledem na počasí. Té bylo vyhověno a mezitím i John Ross uznal konečnou porážku. Podařilo se mu přesvědčit vládní zástupce o převedení dalších odsunů pod dohled Rady Čerokíů. Tak se zbytek, asi 11 000 lidí vydal na cestu v ca. 13 skupinách ve vlastní režii kmene. I přesto, že se v tomto případě značně zlepšily podmínky, mnozí podlehli nemocem a celkovému vyčerpání.\n\nCelkový počet obětí není přesně známý. Americký doktor a misionář, Elisu Butler, který absolvoval cestu s jednou skupinou odhadl ztráty na 2 000 lidí v kempech a 2 000 v průběhu cesty. Toto číslo je dodnes nejvíce citovaným. Existují však také pozdější vědecké demografické studie, které se pohybují od 2 000 do 8 000 mrtvých.\n\nNovým domovem Čerokíů se stal Tahlequah v Oklahomě. Na vůdce Ridge Party a signatáře Echotské Dohody, která umožnila tento odsun, Majora Ridge, jeho syna Johna Ridge byl spáchán atentát.\n\nPozději se národ znovu vzpamatoval a dnes je nejpočetnější skupinou amerických Indiánů na území USA.\n\nRepublikánský senátor za Kansas, Sam Brownback předložil senátu v roce 2004 návrh na učinění omluvného aktu za křivdy spáchané na původních obyvatelích Ameriky. Tento zatím nebyl projednán.\n\nAsi tisícovce Indiánů se podařilo vyhnout odsunu a žili v horách, dokud nenašli způsob soužití s bílými obyvateli. Jiní, kteří žili na soukromých pozemcích nebyli předmětem odsunu. Čerokíové sice sami nesměli vlastnit půdu, ale v některých řídkých případech mohli využít přátelských vztahů s bílými, kteří jim vypomohli. Tak se skupině asi 400 lidí podařilo zůstat na území Velkých Kouřových Hor na pozemcích bílého majitele Villiama Hollanda Thomase, který byl jako dítě indiány adoptován. Tento realitní obchodník skupoval pozemky a nechával na nich Indiány svobodně žít a opět rozvíjet svoji společnost, dokud se nestal senátorem a nebyl schopen iniciovat schválení zákona o uznání amerického občanství pro Čerokíe. V době kdy se tak stalo byl ovšem značně zadlužen a v době jeho úmrtí nebyly majetkové poměry k čerokíjské půdě, která stále zněla na jeho jméno, zcela dořešeny. Proto se tyto pozemky staly předmětem zájmu jeho věřitelů a měly být prodány na pokrytí dluhů. Čerokíové vyslali delegaci do Washingtonu s žádostí vyjmutí těchto teritorií z prodeje a o jejich převedení na jejich obyvatele. Této žádosti bylo vyhověno a tak vznikla dnešní Čerokíjská rezervace, čili Qualla Boundary.\n\nČerokíové jsou povinni platit stejné daně z pozemků jako ostatní občané Severní Karolíny, existuje pouze výjimka ve smyslu omezení možnosti prodeje pozemků. Ten musí být schválen Čerokíjským koncilem a prezidentem Spojených států.\n\nOd roku 1881 vznikají školy, společnost začíná opět prosperovat.\n\nV současné době zaujímá indiánská rezervace Qualla Boundary plochu cca 55 000 akrů (ca 220 km) a dělí se do tří teritorií, z nichž nejvýznamnější je v okrsku Swain a Jackson na toku řeky Oconoluftee. Celkem zde žije cca 5 000 lidí, z nichž cca 700 je geneticky čistého čerokíjského původu.\n\nDnes provozují Východní Čerokíové jednu střední a pět základních škol. Většina dětí je navštěvuje, ale docházka do nich není povinná v případě, že dítě (či jeho rodiče) zvolí (většinou z praktických důvodů dojíždění) americkou školu.\n\nObyvatelé mají zcela volný pohyb z a do rezervace a disponují plnohodnotným volebním právem v lokálních i federálních volbách.\n\nNěkteří Čerokíové dosud nemluví anglicky, často rozumí, avšak odmítají jazyk aktivně používat. Děti mají ovšem angličtinu ve škole povinnou. Používání Sequoyahovy abecedy se rychle vytrácí, mladí s ní přichází do styku většinou pouze zprostředkovaně od třetí generace, která ji stále používá zejména pro čtení Bible, či reprodukci náboženských písní.\n\nRezervace má vlastní zdravotnická zařízení a policejní složky a věnuje se ekonomické činnosti zejména v oblasti cestovního ruchu. Největší realizované příjmy jsou hlavně z provozování rozlehlého kasina. Národní park Great Smokey Mountains je v posledních letech nejnavštěvovanějším národním parkem USA a rezervace Qualla Boundary leží na jejich úpatí. Navíc v Sousedním Tennessee, vzdáleném ca. 1 hodinu jízdy přes hory jsou zakázány všechny hazardní hry, kromě her provozovaných státem. Velké množství návštěvníků blízkých turistických center jako je Gatlinburg, či Pigeon Forge jezdí do čerokíjských kasín, ležících už v Severní Karolíně, kde jsou tyto hry povoleny.\n\nPůvodní tradice a rituální tance jsou udržovány z velké části pouze jako atrakce pro turisty a ztrácí postupně svůj význam.\n\nPoslední z šamanů jsou nyní ve velmi pokročilém věku a není nikdo z mladých, kdo by byl vyškolen k nástupu na jejich místa.\n\nTradiční Čerokíové postupně mizí a nová společnost se rychle formuje v souladu se současnými módními trendy v USA.\n\nUnited Keetoowah Band of Cherokee Indians je federálně uznaná organizace kmene Čerokíů se sídlem ve městě Tahlequah, v Oklahomě.\n\nTato společnost vznikla postupným vysídlením převážné většiny Indiánů kmene Čerokí ze svých původních sídlišť.\n\nDnes se jedná o v celku prosperující ekonomiku, s velkým podílem v provozu kasin a hazardních her.\n\n\n\n"}
{"id": "130840", "url": "https://cs.wikipedia.org/wiki?curid=130840", "title": "Pervomajskaja", "text": "Pervomajskaja\n\nPervomajskaja je název pro několik stanic metra, nacházejících se v zemích bývalého SSSR:\n\n\n"}
{"id": "130842", "url": "https://cs.wikipedia.org/wiki?curid=130842", "title": "Partizanskaja", "text": "Partizanskaja\n\nPartizanskaja je název pro:\n"}
{"id": "130846", "url": "https://cs.wikipedia.org/wiki?curid=130846", "title": "Ploščaď Revoljucii", "text": "Ploščaď Revoljucii\n\nPloščaď Revoljucii má více významů:\n\n\n"}
{"id": "130847", "url": "https://cs.wikipedia.org/wiki?curid=130847", "title": "Kijevskaja", "text": "Kijevskaja\n\nKijevskaja je název pro několik stanic metra, nacházejících se v zemích bývalého SSSR.\n\n"}
{"id": "130848", "url": "https://cs.wikipedia.org/wiki?curid=130848", "title": "Park Pobědy", "text": "Park Pobědy\n\nPark Pobědy má více významů:\n\n"}
{"id": "130849", "url": "https://cs.wikipedia.org/wiki?curid=130849", "title": "Miliónová bankovka a další příběhy", "text": "Miliónová bankovka a další příběhy\n\nMiliónová bankovka a další příběhy je sbírka povídek, kterou napsal Mark Twain v roce 1893.\n\nHlavní hrdina pracuje jako úředník v americké makléřské firmě a vždy v sobotu je zvyklý trávit odpoledne na malé plachetnici v zátoce. Jednoho dne ho však proud odnesl příliš daleko. Naštěstí ho nabrala malá loď směřující do Londýna, kde se vylodil jako žebrák – bez peněz a ve špinavém oblečení. Druhý den se procházel parkem a viděl na zemi zablácenou hrušku. Dlouho se rozmýšlel, zda ji sebrat, a když už se pro ni shýbl, otevřely se za ním dveře a bylo mu řečeno, ať jde dál.\n\nByl to dům dvou starších bohatých bratrů, kteří uzavřeli sázku. Banka Londýna kdysi vydala dvě bankovky v hodnotě milionu liber. Jen jedna však byla použita a poté zrušena, druhá ležela v trezoru banky. Jeden bratr šel do banky a bankovku koupil. Tvrdil, že člověk, který by se toulal Londýnem jen s touto bankovkou v kapse, přičemž by nemohl vysvětlit, jak k ní přišel, by nezemřel. Druhý bratr tvrdil, že ano. Sepsali tedy dopis a vyhlíželi toho správného člověka.\n\nVybraný hrdina tedy dostal obálku a venku ji otevřel - když zjistil, že je v ní nějaká bankovka, šel do nejbližší laciné jídelny a dosyta se najedl. Pak vyndal opět bez prohlížení bankovku z obálky a podal ji majiteli. Teprve, když majitel při pohledu na bankovku ztuhl, konečně si všiml, o kolik peněz se jedná - prožil šok, ale rychle se vzpamatoval a požádal majitele, ať nezdržuje a vrátí mu nazpět. Majitel mu řekl, že tak velkou bankovku nemůže rozměnit a že je ochoten nechat takovou drobnost někdy na příště. Hrdina se rozhodl, že bankovku půjde bratrům vrátit, ale sluha mu oznámil, že odjeli, a připomněl mu, aby si přečetl dopis. V něm se hrdina dozvěděl, že obnos je mu zapůjčen na 30 dní bez úroku a že po uplynutí této doby se má ohlásit v domě. A pokud si s bankovkou vystačí, dostane hrdina jakékoli postavení, o které si řekne. Hrdina tedy odešel a rozhodl se koupit si nové oblečení. Ale opět se stalo to, co v jídelně. Nebyli schopni mu bankovku rozměnit a byli ochotni posunout placení na dobu neurčitou.\n\nBěhem několika dnů se hrdina díky milionové bankovce proslavil – psaly o něm noviny, všude ho provázel dav. Dostal se dokonce na večeři u amerického velvyslance, který mu nabídl, aby u něj po dobu pobytu v Anglii bydlel. Na večeři u velvyslance se hrdina seznámil s Portií Langhamovou, do které se zamiloval a ona do něj. Rozhodl se tedy prozradit jí celé tajemství, ona se však jen smála. S pomocí svého bývalého kamaráda, kterého v Londýně potkal, dokonce s bankovou vydělal ještě 200 tisíc.\n\nPo 30 dnech šel hrdina i s Portií opět do domu, aby se konečně dozvěděl, o co vlastně v celé sázce šlo. A tak mu bratři vše pověděli. Čekalo ho však ještě jedno překvapení, Portie byla dcerou jednoho z bratrů, a tak o postavení, které si hrdina vybere, nebylo nejmenších pochyb – vybral si postavení zetě, a těch vydělaných 200 tisíc utratili s Portií na svatbu.\n"}
{"id": "130851", "url": "https://cs.wikipedia.org/wiki?curid=130851", "title": "Stilicho", "text": "Stilicho\n\nFlavius Stilicho (příležitostně psáno také Stilico) (359 – 22. srpen 408) byl vysoce postavený západořímský generál (\"magister militum\") a patricius polobarbarského původu.\n\nStilicho se narodil na území dnešního Německa. Jeho otec byl náčelník Vandalů, který sloužil pod císařem Valentem jako velitel barbarských pomocných sborů, zatímco jeho matka byla Římanka. Navzdory otcovu původu se sám Stilicho zřejmě považoval za Římana, třebaže podobně jako většina Germánů preferoval křesťanství v jeho ariánské podobě na místo oficiální katolické víry. Podle spisovatele Claudiana, jenž však vůči Stilichonovi choval nezměrný obdiv, byl Stilicho vysoký, dobrého vzhledu, s předčasně zešedivělými vlasy a se silným charizmatem.\n\nZa Theodosia I., který v Konstantinopoli vládl východní polovině římské říše a který se stal posledním císařem, jenž kontroloval celou říši, vstoupil mladý Stilicho do armády, kde díky svým schopnostem rychle postupoval v hodnostech. V roce 384 ho Theodosius vybral jako vyslance na dvůr perského krále Šápúra III. k vyjednání o smlouvě týkající se rozdělení Arménie. Po úspěšném ukončení jednání s Peršany a po návratu do Konstantinopole byl Stilicho povýšen do hodnosti generála a byl mu svěřen úkol bránit říši před útoky Vizigótů, což činil dalších bezmála dvacet let. Císař brzy rozpoznal, že Stilicho by mohl být cenným spojencem a uzavřel s ním pokrevní svazek, když Stilichona oženil se svojí neteří Serenou, jíž adoptoval. Svatba se konala někdy v době Stilichonovy mise v Persii. Syn Stilichona a Sereny, jenž se narodil krátce poté, byl pojmenován Eucherius. Po zavraždění západního císaře Valentiniana II. v roce 392, pomohl Stilicho Theodosiovi shromáždit vojsko, které zvítězilo nad uzurpátory Eugeniem a Arbogastem v bitvě u Frigidu v roce 394, jíž se rovněž zúčastnil. Jedním z jeho spolubojovníků během tohoto tažení byl vizigótský velitel Alarich I., kterému podléhali gótští federáti, účastnící se bitvy. Alarich se měl v době, kdy Stilicho velel západořímské armádě, stát jeho úhlavním nepřítelem. Stilicho sám se v bitvě velmi vyznamenal. Theodosius vyčerpaný tímto tažením v něm proto viděl muže hodného zajistit klidnou budoucnost říše a určil ho za poručníka svým synům krátce předtím, než v lednu roku 395 zemřel.\n\nPo Theodosiově smrti se jeho desetiletý syn Honorius stal císařem západní říše, zatímco Honoriův o osm let starší bratr Arcadius panoval na Východě. Ve skutečnosti však ani jeden z nich nevykonával vládu. Stilicho, jenž byl Theodosiem jmenován magistrem militum (velitelem vojska) v Itálii, se tak stal \"de facto\" vládcem na Západě na místo Honoria. V této funkci si počínal velmi energicky, ačkoli intriky různých jedinců jak na východním tak na západním dvoře jeho pozici komplikovaly. Mezi Západem a Východem vzniklo v této době napětí vyvolané sporem o Illyricum. Tato bohatá oblast, která byla významná především proto, že poskytovala římské armádě mnoho spolehlivých rekrutů, patřila původně k Západu, ovšem po bitvě u Adrianopole byla její správa svěřena Konstantinopoli. Stilicho chtěl patrně obsazením této prefektury pozvednout vojenskou sílu Západu.\n\nVizigóti, žijící poblíž Dunaje, byli vystaveni sílícímu tlaku ze strany Hunů a rovněž byli roztrpčení z těžkých ztrát, jež utrpěli v bitvě u Frigidu. V roce 395 si ustanovili za svého vůdce Alaricha, který zrušil dohody s Římany z roku 382 a společně se svými lidmi podnikl nájezd do Thrákie a dále do Řecka. Když povstalí Gótové začali ohrožovat samotnou Konstantinopol, byla situace natolik vážná, že císař Arcadius vyslal ke Stilichonovi do Milána naléhavé poselstvo, jímž ho žádal o urychlený návrat východního vojska, které se po bitvě u Frigidu zdržovalo na Západě. Stilicho se okamžitě vydal na Východ s vojskem posíleným o některé západní oddíly. Avšak na místo do Konstantinopole se vypravil na jih, do Thesálie, vstříc Alarichovi. Góty kryté palisádami se pokusil přimět k boji, nicméně v tomto okamžiku vydal Arcadius, na radu svého \"praefecta praetorio\" Rufina – starého Stilichonova nepřítele – nový rozkaz, jímž Stilichonovi nařizoval, aby východní vojáky neprodleně odeslal do hlavního města, přičemž se sám měl ihned vrátit na Západ. Toto nařízení bylo pro Stilichona zřejmě těžkým úderem, přesto poslušně učinil, co mu bylo přikázáno. Velení východní armádě svěřil Gainovi, Gótovi v římských službách. Rufinus se však ze svého vítězství nad Stilichonem dlouho neradoval, neboť byl Gainou zavražděn při návratu vojska do Konstantinopole. Moc na Východě poté přešla na císařského komořího a eunucha Eutropia. O dva roky (397) později se Stilicho znovu vydal na Východ proti Alarichovi, jehož obklíčil na Peloponésu. Třebaže mohl Alaricha bez potíží zlikvidovat, patrně mu dovolil uniknout do severního Řecka. Stilicho viděl v Alarichových Gótech potenciální spojence v budoucích akcích proti Východu a neměl proto v úmyslu je zničit. Eutropius ho však předešel a udělil Alarichovi titul velitele vojska v Illyricu (Alarich měl tak v podstatě chránit ty, jež doposud sužoval).\n\nV témže roce Stilicho úspěšně zdolal nebezpečné povstání římského místodržitele v Africe, Gildona, rozdmýchané za pomoci Eutropia. V roce 401 byl vyslán do Raetie, kde vedl rozsáhlé tažení proti svým vandalským příbuzným a ostatním germánským nájezdníkům. V témže roce se ale Alarich přesunul s požehnáním východního dvora z Illyrica do Itálie. Kvůli tomuto akutnímu nebezpečí shromáždil Stilicho všechny dostupné germánské federáty z Raetie a rovněž stáhl posádky z Galie, čímž osudově oslabil rýnskou hranici. O Velikonocích roku 402 svedl s Alarichem nerozhodnou bitvu u Pollentie. Alarich se stáhl do Toskánska, načež ho Stilicho v následujícím roce porazil v bitvě u Verony a donutil tak gótského náčelníka k ústupu do Norica.\n\nStilicho se nyní mohl znovu pustit do plánování tažení na Východ. Někdy v letech 404 až 405 se za tímto účelem dohodl s Alarichem, jemuž přislíbil vysoké roční dávky 4000 liber zlata pro jeho Góty a také hodnost velitele vojska. Současně se však dali znovu do pohybu Hunové. V důsledku toho se na hranicích Západu objevily dvě obrovské skupiny kmenů. První, vedenou gótským náčelníkem Radagaisem, Stilicho rozdrtil v bitvě u Faesulae v severní Itálii v roce 406. Mnohem hrozivějšímu útoku Vandalů, Alanů a Svébů do Galie v zimě téhož roku však zabránit nedokázal. Ve zbylém vojsku na severu vypukla ihned poté vzpoura, v jejímž čele stál britský voják Konstantin (III.), který se prohlásil za císaře. Během dalších dvou let si tento Konstantin podrobil většinu Galie. Z chystané výpravy do Illyrica ve spojení s Alarichem tudíž sešlo.\n\nI přes všechny dřívější Stilichonovy úspěchy poslední nezdary značně oslabily jeho pozici. Ke Stilichonově všeobecné neoblíbenosti přispěla i jeho zcela zjevná osobní ctižádostivost. Rovněž skutečnost, že nebyl Římanem, nýbrž Vandalem, společně s jeho ariánským vyznáním ho vážně diskreditovala v očích Římanů. Musel se také bránit celé řadě více či méně pravdivých obvinění, rozšiřovaných jeho protivníky, podle kterých měl prý naplánovat Rufinovo zavraždění, tajně se spolčit se svým starým nepřítelem Alarichem, usilovat o dosazení svého syna na císařský trůn a podnítit vpád barbarů do Galie (jediné, co lze s jistotou vyloučit). Silné rozhořčení vyvolávaly také enormní platby, jež požadoval pro Alaricha za jeho spojenectví. Kvůli svému lpění na tvrdé kázni a přísné disciplíně se netěšil zvláštní popularitě ani mezi vojáky. Ti se dokonce v roce 407 nejprve v Bologni a později v Ticinu vzbouřili. Za těchto okolností se jistému dvořanovi jménem Olympios podařilo Honoria lehce přesvědčit, že se ho jeho tchán pokouší zradit. Brzy poté následovala událost, jež disponovala všemi rysy promyšleného státního převratu, zorganizovaného Stilichonovými politickými oponenty a uskutečněného se souhlasem císaře. Stilicho se odebral do Ravenny, kde byl zatčen. Ačkoli měl dostatek příležitostí uprchnout, nijak jich nevyužil, buď proto, že byl přesvědčen o své nevině, anebo proto, že si byl vědom zoufalého vojenského postavení západní říše. Stilicho byl obžalován před soudem, shledán vinným a 22. srpna 408 popraven. Jeho syn Eucherius uprchl do Říma, čímž ale jen o několik měsíců oddálil vlastní smrt.\n\nStilichonovou popravou se uvolnila nahromaděná nenávist Římanů vůči všem barbarům. V celé říši se legionáři chopili zbraní s úmyslem pobít gótské, hunské a vandalské pomocné jednotky včetně jejich žen a dětí. O hrůznosti těchto masakrů dobře vypovídají události, které po nich nastaly. Přeživší barbarští vojáci, jejichž počet se odhaduje asi na 30 000 mužů, vystoupili proti Honoriovi a žádali Alaricha, aby se vrátil do Itálie, chránil je a pomstil smrt jejich příbuzných a velitele. Vizigótský náčelník ihned překročil Julské Alpy a zahájil tažení do srdce Itálie. V září 408 dorazili barbaři poprvé před hradby Říma. Západořímská říše postrádající schopného velitele v čele armády se ocitla v kritickém okamžiku svých dějin. Bez zdatného vojevůdce jakým byl Stilicho, který dokázal rázně velet římské armádě, byl Honorius takřka bezmocný. Římané upadli do naprosté letargie. Když Alarich o dva roky později Řím dobyl, nebyla západořímská vláda schopna mu v tom jakkoli bránit. Cizí nájezdníci tak poprvé po osmi staletích vstoupili do Říma a strašlivě ho vyplenili.\n\nStilicho představuje velice rozporuplnou postavu pozdních římských dějin. Mnohá závažná obvinění, jež mu byla předhazována, měla reálný základ. Arcadiův prefekt praetorio Rufinus byl pravděpodobně zavražděn na Stilichonův příkaz. Mnoho historiků také tvrdí, že hlavním motivem veškerého Stilichonova jednání byla snaha dosadit vlastního syna za císaře celé římské říše. Rovněž je pravda, že se mu naskytly nejméně dvě příležitosti ke zničení Alaricha, ale v obou případech ho nechal proklouznout. Třebaže dříve byl proto hodnocen spíše negativně, dnes mezi historiky převažuje vůči Stilichonovi příznivější mínění. I přes své nepřátelské postoje vůči Východu totiž vždy zachovával věrnost západnímu císaři, ostatně slabého Honoria mohl kdykoli bez nejmenších problémů odstranit. Jeho úzké vazby na císařskou rodinu měly, jak se nakonec ukázalo, menší váhu, než jeho neřímský původ, který mu znemožnil stát se císařem nebo alespoň zajistit schopného a důvěryhodného nástupce. Stilicho byl poloviční barbar, který pevně věřil v budoucnost říše a i přes svoji přísnost a občasnou neupřímnost byl výborným velitelem, jehož smrt byla pro Řím trpkou ztrátou.\n\n\n\n"}
{"id": "130852", "url": "https://cs.wikipedia.org/wiki?curid=130852", "title": "Alarich", "text": "Alarich\n\nJméno Alarich může označovat některou z těchto osob:\n\n"}
{"id": "130856", "url": "https://cs.wikipedia.org/wiki?curid=130856", "title": "Bitva náhlého plamene", "text": "Bitva náhlého plamene\n\nBitva náhlého plamene v sindarštině Dagor Bragollach patří mezi nejdůležitější události Prvního věku ve fiktivním světě Johna Ronalda Reuela Tolkiena. Šlo o střetnutí vojsk Temného pána Morgotha se svobodnými národy Středozemě – Noldor, Sindar a Edain. Elfové a lidé byli v bitvě drtivě poraženi a Nepříteli se tak podařilo prolomit Obklíčení Angbandu.\n\nPo skvělém vítězství Noldor v Dagor Aglareb v roce 60 prvního věku byl Temný pán nucen stáhnout se před nimi do Angbandu, přičemž zbrojil a chystal svůj další velký útok bezmála 400 let. Toto období ostražitého míru, přerušované jen občasnými výpady Morgothových služebníků, se stalo pro elfy a nově příchozí Edain roky prosperity a blahobytu. Velekrál Fingolfin tehdy rád prohlašoval, že jinak než lstí nebo zradou se Temný pán z jejich sevření nemůže vymanit.\n\nMorgoth zahájil svůj útok jedné studené, mlhavé noci roku 455. Z Thangorodrim a Železných hor začaly po nenadálých otřesech vytékat řeky ohně na pláň Ard-galen, které se rychle hnaly na jih k Dorthonionu a Ered Wethrin. Mnoho spících a překvapených elfích jezdců hlídkujících na pláni bylo upáleno zaživa, dříve než se stačili zachránit ústupem do kopců. Láva se sice zastavila o Dorthonionskou vysočinu a Ered Wethrin, ale zapálila lesy na jejich úpatí, což vneslo mezi obránce obrovský zmatek. V čele Morgothova vojska kráčel již dospělý drak Glaurung, následován balrogy a nekonečným zástupem skřetů. Nejtěžšímu náporu museli čelit Finarfinovi synové Aegnor a Angrod se svým lidem v Dorthonionu, kteří padli spolu s Pánem prvního domu Edain, Bregolasem. Bregolasův bratr Barahir s přeživšími pokračovali v boji a díky jejich hrdinství vyváznul pán Nargothrondu Finrod Felagund, který za odměnu složil přísahu trvalého přátelství Barahirovi a jeho lidu. Velekrál Fingolfin a jeho syn Fingon byli zatlačeni do své pevnosti a jen s velkými obtížemi odolali tlaku nepřítele. Při boji o jejich pevnost Eithel Sirion zemřel i pán třetího domu Edain, Hador Zlatovlasý, se svým druhorozeným synem Gundorem. Po otci pak převzal panování jeho prvorozený syn Galdor Vysoký. Na východě byla situace z pohledu Noldor nejkritičtější. Skřeti se za cenu obrovských ztrát zmocnili opevněného Aglonského průsmyku a vyhnali odtamtud bratry Celegorma s Curufinem, kteří prchli do Nargothrondu. Maedhros a Maglor ubránili pevnost na pahorku Himring, kde se kolem nich shromáždilo mnoho přeživších. Přes Maglorovu bránu se však do východního Beleriandu proplazil drak Glaurung, který vyhnal Caranthira a jeho lid z jejich země a zničil celou krajinu mezi rameny Gelionu. Caranthir se připojil ke svému bratru Amrodovi a společně bránili Amon Ereb. Skřetům se tak nepodařilo proniknout až do Ossiriandu. S příchodem jara roku 456 stáhnul Temný pán své hlavní síly zpět do Angbandu a jeho nápor se zmenšil. I přes to, že boje v Beleriandu již nikdy zcela neutichly, se toto považuje za konec bitvy Dagor Bragollach.\n\nFingolfin, který byl zdrcen zkázou Noldor, se rozhodl pro zoufalý krok a sám dojel až k pevnosti Temného pána, načež jej vyzval na souboj muže proti muži. V něm se mu podařilo Morgotha těžce poranit na noze, avšak nakonec jej Temný pán přemohl a zabil. Tak padl velekrál Noldor a trůn po něm převzal jeho zdrcený syn Fingon. Dva roky po bitvě obsadil Sauron Orodrethovu pevnost Minas Tirith na ostrově Tol Sirion, který poté proměnil v hrůzné místo a nazval jej Ostrov vlkodlaků. Orodreth byl nucen prchnout k Finrodovi do Nargothrondu. Morgoth slavil velký triumf, který mu kazil pouze odolávající Hithlum a fakt, že se mu nedařilo získat zprávy o skrytých městech Nargothrondu a Gondolinu. Nějaký čas po bitvě se Noldor se svými spojenci opět vzchopili a začali zatlačovat služebníky Temného pána zpátky na sever, přičemž se podařilo uzavřít Sirionský a Aglonský průsmyk, takže skřetům se nedařilo lehce pronikat do Beleriandu a království Doriath, Nargothrond a Gondolin měla ještě čas sebrat síly. Největším úspěchem Nepřítele se tak stalo zničení říší Finarfinových synů a vyhnání synů Fëanorových z jejich domovů.\n\n"}
{"id": "130873", "url": "https://cs.wikipedia.org/wiki?curid=130873", "title": "Cyril Jeruzalémský", "text": "Cyril Jeruzalémský\n\nSv. Cyril Jeruzalémský byl biskupem v Jeruzalémě a významným křesťanským teologem\n\nNarodil kolem roku 315 v Jeruzalémě jako syn křesťanských rodičů. Mládí údajně prožil v ústraní, cvičil se v ctnostech a studoval. Kolem roku 335 byl Makariem z Jeruzaléma vysvěcen na jáhna a přibližně o deset let později Maximem na kněze. Když v roce 348 biskup Maximus III. zemřel, byl Cyril zvolen na jeho místo. Povahy byl mírumilovné, což mu ovšem nebránilo, aby jasně odmítl nekompromisní názory Ariánů.\nCyril hájil Kristovo božství a chtěl ukončit spory v křesťanském učení vyvolané biskupem Ariem. Spřízněného ducha nalezl u biskupa Eusebia z Kaisareie taktéž hledajícího schůdné řešení sporu.\n\nAriáni se Cyrila neustále snažili zdiskreditovat. Roku 358 se vyostřil spor mezi ariánským biskupem Akaciem a Cyrilem ohledně jistého kanonického precedentu. Akaciovi se podařilo za pomoci ostatních palestinských biskupů Cyrila sesadit a donutit odejít do Tarsu. Akacius navíc obvinil Cyrila ze zpronevěry církevního majetku při podpoře chudých. Skutečným důvodem nepřátelství bylo, že Cyril ve svých katechezích neučil ariánské, ale nicejské vyznání víry. Smířlivý sněm v Seleukii o rok později za Cyrilovy přítomnosti sesadil pro změnu Akacia. V roce 360 se karta znovu obrátila a Cyril byl opět vyhnán z Jeruzaléma, dokud mu nebyl návrat povolen Juliánem II. Apostatou. Jenže ariánský císař Valens Cyrila v roce 367 ještě jednou vypudil a konec tohoto vyhnanství přinesla až císařova smrt. Zbylých šest let svého života biskup Cyril spravoval svůj úřad v pokoji; nadále pomáhal chudým, nemocným a opuštěním, učil a žehnal. Ještě v roce 381 na Prvním konstantinopolském sněmu dal svůj hlas pro zavedení termínu homoúsios. Na tomtéž sněmu bylo také Cyrilovo učení zkoumáno a shledáno pravověrným. Zemřel v Jeruzalémě roku 386. Papež Lev XIII. jej v roce 1882 vyhlásil za církevního učitele.\n\nCyril se ve svém učení důsledně opíral o nicejskou ortodoxii. Zastával názor, že hřích je plodem svobodné volby člověka a nikoliv přirozeným jevem. Tělo není příčinou, ale nástrojem hříchu. Nápravu lze hledat jedině v pokání. V podstatě se Cyril projevoval jako křesťanský mravokárce.\n\nJeště jako presbyter vypracoval v letech 347 či 348 slavných 23 katechických (mystagogických) lekcí, obsahujících výklad hlavních témat křesťanské víry a návod k praktickým cvičením. Dílo je psáno spíše v lidovém než vědeckém duchu a je prodchnuto pastorální něhou a starostí o katechumeny, kterým je určeno.\n\nSvatý Cyril Jeruzalémský je vnímán jako ochráncem křivě obviněných, patronem správců, lidí v chudobě, vyhnanců a teologů.\nJe zobrazován jako dobrodinec s váčkem peněz.\n\n\n"}
{"id": "130877", "url": "https://cs.wikipedia.org/wiki?curid=130877", "title": "Unitární prostor", "text": "Unitární prostor\n\nVektorový prostor \"V\" nazýváme unitární (nebo prehilbertovský) metrický prostor, jestliže každé dvojici formula_1 je (jednoznačně) přiřazeno (obecně komplexní) číslo formula_2, které nazýváme skalárním součinem prvků u a v a splňuje axiomy skalárního součinu. Norma prvku formula_3 je určena vztahem\na vzdálenost dvou prvků formula_1 je definována vztahem\n\nÚplný unitární prostor se nazývá Hilbertův.\n\nReálný unitární prostor bývá také označován jako \"prostor se skalárním součinem\".\n\nProstory se skalárním součinem, které mají konečnou dimenzi, bývají označovány jako euklidovské prostory.\n\n"}
{"id": "130878", "url": "https://cs.wikipedia.org/wiki?curid=130878", "title": "Ezra Pound", "text": "Ezra Pound\n\nEzra Weston Loomis Pound (30. října 1885 Hailey, Idaho – 1. listopadu 1972 Benátky) byl americký básník, esejista, překladatel a literární teoretik. \n\nJeho současníci (například Thomas Stearns Eliot, Hilda Doolittle, D. H. Lawrence, Ernest Hemingway, James Joyce) jej považovali za „pravděpodobně nejlepšího básníka své generace“ (např. T. S. Eliot v dedikaci Pusté země). Je považován za významného modernistu, za zakladatele imagismu a vorticismu. Zajímal se o klasickou poezii, starší románskou a okcitánskou literaturu.\nSvými překlady a revizí děl Ernesta Fenollosy podnítil zájem o čínskou poezii v západním světě. Většinu života prožil v Evropě, v Paříži a v Londýně, nejvíce pak v Itálii. V průběhu druhé světové války podporoval Mussoliniho režim a v Radio Roma propagoval fašismus. Při osvobozování Itálie byl zajat, převezen do Spojených států amerických a následně souzen. Byl umístěn do psychiatrické léčebny, kde strávil dvanáct let. Po propuštění odjel do Itálie, kde žil až do své smrti.\n\nJiž první zveřejněné básně fascinovaly obtížnou krásou jazyka, snahou o dokonalost formy. Z básnických sbírek tohoto období jsou nejvýznamnější:\nPosléze se věnoval překladům z čínštiny, zejména překladům Li Po. Básnická sbírka Cathay obsahuje překlady Li Po (japonsky Rihaku), které významnou měrou přispěly k popularizaci čínské poezie v západním světě. Tyto básně měly vliv na jeho vlastní tvorbu. V Londýně a Pařiži pak přispíval do literárních časopisů, pro které objevil T.S. Eliota a Jamese Joyce. Vzniklo hnutí imagistů, kteří se snažili o dodržování následujících zásad, které Ezra Pound definoval:\n\nVe vrcholném období svých „kratších útvarů“, básní v tradičním lyrickém stylu, byl objevitelem staronových forem (kombinoval klasickou básnickou tradici s novátorstvím). Jeho heslem bylo „Make it New“ – tedy „Udělej to nově“. Mimo tvorby výrazně expresivních básní také editoval Eliotovu \"Pustou zemi\". Nejpopulárnější jeho básní je \"Hugh Selwyn Mauberley\". Báseň má několik částí. V básni popsal osudy fiktivního básníka, jehož snaha byla i jeho ideálem: pozvednout poezii v moderní době nad ostatní umění. V tomto období začal tvořit rozsáhlý epicko-lyrický cyklus \"Cantos\" (sto sedmnáct zpěvů \"Cantos\" postupně vyšlo v českém překladu Anny Kareninové). Rozsáhlé básně navazovaly na Homéra, Sapfó, Vergilia a na Danta. Šlo o pokus shrnout veškerou evropskou kulturní zkušenost, promísit ji s názory na ekonomiku, vývoj společnosti jako celku, přidat souvislosti s čínskou poezií a historií Spojených států amerických. I vzdělaní lidé obtížně chápou tyto básně, zvláště ty z pozdějšího básníkova období. Ranější zpěvy jsou poměrně čitelné, s nejčastějšími odkazy k Homérově Odyssei, Konfuciově učení a k dějinám Benátské republiky.\n\nV průběhu druhé světové války vystupoval v rádiu (Radio Roma), kde kritizoval spojence, zejména pak Spojené státy americké. Naplno také dával vědět o svém antisemitismu. Na konci války byl americkou armádou zatčen a uvězněn v Pise. Zde napsal Pisan Cantos, které posléze dostaly množství literárních cen. Ve Spojených státech amerických byl pak shledán duševně nemocným a nuceně hospitalizován.\n\nUkázka z Pisan Cantos v překladu Jana Zábrany:\nCO JSI OPRAVDU MILOVAL, to ti zůstane,\nostatní je drek.\nCOS OPRAVDU MILOVAL, o to tě nikdo neoloupí,\nCOS OPRAVDU MILOVAL, je tvoje pravé dědictví.\nČí svět, můj nebo jejich\nnebo ničí?\nNEJPRVE přišlo to spatřené, TEPRVE POTOM hmatatelné\nElysium, přestože to bylo v sálech pekelných,\nCO JSI OPRAVDU MILOVAL, je tvoje pravé dědictví.\"\n\nV nemocnici psal, setkával se s přáteli. Jedněmi byl zavrhnut, druhými vášnivě hájen. Jeho básně-epopeje z tohoto období byly stále složitější. \n\nPo propuštění se vrátil do Itálie, kde poskytoval rozhovory, pracoval na básních a esejích i na překladech. Ztratil svoji vizi a jistotu toho, že restaurace etiky a kultury starého světa (antika, renesance) by mohla zachránit Evropu. V tomto smyslu poznamenal v jednom rozhovoru, že je „posledním Američanem prožívajícím tragédii Evropy“.\n\nK nejznámějším patří ABC četby (přeloženo Annou Kareninovou), ABC ekonomie, eseje o románské literatuře, trubadúrech, o okcitánštině, o tvorbě peněz a o hudbě. Překládal románskou literaturu, čínské básníky (Li Poa), Konfucia.\n\n\n\n \n"}
{"id": "130879", "url": "https://cs.wikipedia.org/wiki?curid=130879", "title": "James Madison", "text": "James Madison\n\nJames Madison (16. března 1751 – 28. června 1836) byl americký politik, politický filosof a čtvrtý prezident Spojených států amerických. Je jedním z hlavních autorů americké Deklarace nezávislosti (1776). V roce 1788 napsal více než třetinu z 85 článků zvaných \"Listy federalistů\", ve kterých byla obhajována ratifikace Ústavy USA. Sloužil v Kongresu Spojených států, vypracoval mnoho základních zákonů a prvních deset dodatků Ústavy. Nejzákladnější přesvědčení Madisona jako politického teoretika bylo, že nová republika potřebuje zabránit zvyšování vlivu různých zájmových skupin.\n\nJako předseda Sněmovny reprezentantů Madison úzce spolupracoval s prezidentem Georgem Washingtonem na organizování nové federální vlády. Po roztržce s ministrem financí Alexandrem Hamiltonem založil Madison spolu s Thomasem Jeffersonem stranu, kterou nazvali \"Republican Party\" (později Democratic-Republican Party) v opozici vůči Federalistům, zejména vůči národní bance a smlouvě s Velkou Británií, tzv. \"Jay Treaty\". Napsal tajně spolu s Thomasem Jeffersonem \"Kentucky and Virginia Resolutions\" na protest proti Zákonu o cizincích a pomluvách (\"Alien and Sedition Acts\").\n\nV roce 1812 vyhlásil válku Velké Británii. Madison je jediným prezidentem v dějinách Spojených států, za jehož prezidentování zemřeli dva viceprezidenti v úřadu.\n\nJames Madison se narodil v Port Conway ve Virginii 16. března, 1751. Vyrůstal jako nejstarší z dvanácti dětí, z nichž devět přežil. Jeho otec, James Madison, (1723-1801) byl tabákový plantážník, který vyrůstal na pozemku v okrese Orange County ve Virginii, který zdědil po dovršení dospělosti. Později získal ještě větší majetek a stal se největším vlastníkem půdy (5,000 akrů = cca 20,2 km²) v Orange County. Jeho matka, Nelly Conway (1731-1829), se narodila v Port Conway ve Virginii, jako dcera významného plantážníka a obchodníka s tabákem. Madisonovi rodiče se vzali v roce 1743. Oba rodiče měli značný vliv na jejich nejslavnější nejstaršího syna.\n\nMadison měl tři bratry a tři sestry, kteří se dožili dospělosti (a měl více než 30 neteří a synovců):\n\n\nOd věku od 11 do 16 let mladý \"Jemmy\" Madison studoval pod Donaldem Robertsonem, učitelem na plantáži Innes v okrese King and Queen County ve Virginii. Od Robertsona se Madison naučil matematice, geografii, tradičních a moderních jazyků. Byl velmi dovedný v latině. Madison říkal, že vděčí za svůj talent k učení \"především tomu muži (Robertsonovi)\".\n\nV 16 letech začal dvouleté studium pod Reverendem Thomasem Martinem který Madisona připravoval v Montpelieru na studium na vysoké škole. V roce 1769 se zapsal na College of New Jersey (nyní Princeton University).\n\nProstřednictvím dlouhých hodin studia, které mohly poškodit jeho křehké zdraví, Madison absolvoval univerzitu v roce 1771. Studoval latinu, starořečtinu, přírodní vědy, zeměpis, matematiku, rétoriku a filosofii. Velký důraz byl také kladen na řeč a diskusi. Po dokončení studia Madison zůstal na Princeton studovat hebrejštinu a politickou filosofii pod univerzitním prezidentem Johnem Witherspoonem před návratem do Montpelier na jaře roku 1772.\n\nJames Madison se oženil s Dolley Madisonovou, vdovou s jedním synem, 15. září 1794 v Západní Virginii, tam, kde je dnes okres Jefferson County. Dolley Payne Todd Madison se narodila 20. května 1768 v osadě New Garden Quaker v Severní Karolíně, kde její rodiče John Payne a Mary Coles Payne krátce žili. Sestra Dolley Lucy Payne si vzala Steptoe George Washingtona, synovce prezidenta Washingtona.\n\nJako člen Kongresu se Madison bezpochyby setkal s vdovou Dolley ve Filadelfii, tehdy hlavním městě státu. V květnu 1794 si s ní přes jejich společného přítele Aarona Burra sjednal schůzku. Setkání zřejmě proběhlo hladce a a v srpnu přijala jeho nabídku k sňatku.\n\nMadison neměl žádné děti, takže nemá žádné přímé potomky.\n\nJako mladý právník Madison obhajoval baptistické kazatele zatčené za kázání bez licence. Kromě toho pracoval s kazatelem Eliahem Craigem na ústavních zárukách náboženské svobody ve Virginii. Práce na těchto případech pomohla zformovat jeho nápady o náboženské svobodě. Madison sloužil v zákonodárném sboru státu Virginie (1776-79) a stal se známým chráněncem Thomase Jeffersona. Dosáhl výtečného postavení ve virginské politice pomocí při návrhu Virginského ustanovení o svobodě náboženského vyznání, které odlučuje Anglikánskou církev od státu a popírá jakoukoli pravomoc státního nátlaku v náboženské oblasti. Zabránil plánu guvernéra Virginie Patricka Henryho, který měl nutit občany k placení poplatků za svobodné shromáždění.\n\nMadisonův bratranec Reverend James Madison (1749-1812) se v roce 1777 stal prezidentem univerzity The College of William & Mary. Úzce spolupracoval s Madisonem a Jeffersonem, pomáhal provést univerzitu složitými obdobími týkající se oddělení jak od Velké Británie, tak od Anglikánské církve. Vedl také vysoké školy a státní opatření, které vyústily ve vytvoření Episkopální diecéze Virginie.\n\nJames Madison přesvědčil Virginii, aby se vzdala svých nároků na území na severozápadě země: Ohio, Indiana, Illinois, Michigan, Wisconsin a část Minnesoty Kontinentálnímu Kongresu \"chybí sloveso\" Severozápadní Teritorium v roce 1783.\n\nMadison se vrátil do virginského zákonodárného sboru na konci války. Brzy rostlo jeho znepokojení o křehkosti Článků Konfederace, zejména rozdělením státní moci a silně podporoval novou ústavu. Na Filadelfském Shromáždění v 1787 Madisonův návrh Virginského plánu a jeho revoluční třísložkový federální systém se staly základem pro dnešní ústavu. Přestože Madison byl plachý člověk, byl jedním z nejvíce přímočarých členů Kontinentálního Kongresu. Představoval si silnou federální vládu, která může zvrátit kroky jednotlivých států, které se zdají jako chybné. Později v životě obdivoval Nejvyšší soud, který se ujal plnění této úlohy.\n\nPro podporu ratifikace Ústavy se Madison spojil s Alexandrem Hamiltonem a Johnem Jayem pro napsání Listů Federalistů v letech 1787 a 1788. Mezi jinými příspěvky Madison napsal desátou část Listů Federalistů, ve které vysvětluje, jak velká země s mnoha různými zájmy by mohla podpořit republikánské hodnoty lépe, než malá země ovládaná několika speciálními zájmy. Jeho výklad byl ve své době ignorován, ale ve dvacátém století se stal ústřední součástí pluralitního výkladu americké politiky.\n\nV roce 1788 na shromáždění 168 delegátů ve Virginii (\"Virginia Ratifying Convention\") bojoval za ratifikaci Ústavy při debatách s Patrickem Henrym a dalšími, kteří usilovali o změny před ratifikací (jako například Listina práv). Madison je za svou roli při přípravě a ratifikaci často nazýván otcem ústavy. Nicméně sám to odmítal jako \"zásluhu na kterou nemám nárok... Ústava nebyla, na rozdíl od bájné bohyně moudrosti, dítětem jednoho mozku. Mělo by na ni být pohlíženo jako na práci mnoha hlav a mnoha rukou.\n\nNapsal Hamiltonovi na Newyorském ratifikačním shromáždění, uvádějící svůj názor, že \"ratifikace byla \"in toto and for ever\"\" (vcelku a navždy). Virgiňské ratifikační shromáždění považovalo podmíněnou ratifikaci horší než zamítnutí.\n\nZpočátku Madison \"neústupně tvrdil ... že samostatná Listina práv zůstává zbytečná, protože Ústava sama o sobě je listinou práv.\" Madison měl proti Listině práv tři hlavní námitky:\n\nNicméně, anti-Federalisté nabízeli svou podporu Listiny práv, výměnou za podporu Federalistů při ratifikaci Ústavy.\n\nPatrick Henry přesvědčoval virginskou legislaturu, aby nezvolila Madisona jako jednoho z jejích prvních Senátorů, ale Madison byl přímo zvolen do nové Sněmovny reprezentantů a stal se důležitým předsedou od Prvního Kongresu (1789) po Čtvrtý Kongres (1797).\n\nHlavní charakteristika Madisonova působení v Kongresu byla jeho práce na omezení síly federální vlády. Gordon S. Wood tvrdil, že Madison nikdy nechtěl národní vládu, která by měla aktivní roli. Byl zděšený objevením, že Alexander Hamilton a George Washington vytvářeli \"moderní evropský typ vlády s byrokracií, stálým vojskem a silnou nezávislou výkonnou mocí\".\n\nKdyž vešly Británie a Francie do války v roce 1793, Spojené státy stály mezi nimi. Smlouva s Francií z roku 1793 stále platila, přesto nejvíc obchodu bylo s Británií. Válka s Británií se ukazovala jako bezprostředně hrozící v roce 1794, když se Britové zmocnili stovek amerických lodí obchodujících s francouzskými koloniemi. Madison (ve spolupráci s Jeffersonem, který se dočasně vrátil do soukromého života) věřil, že Velká Británie byla slabá a Amerika byla silná a tak obchodní válka s Velkou Británií, ačkoli riskovali odvetu Britské vlády, pravděpodobně může být úspěšná a může Američanům umožnit uplatňovat plně jejich nezávislost. Velká Británie, jak prohlašoval, \"nás vázala v komerčních poutech a velmi zblízka mařila objekty naší nezávislosti.\"\n\n\n"}
{"id": "130880", "url": "https://cs.wikipedia.org/wiki?curid=130880", "title": "Kano", "text": "Kano\n\nKano je třetí největší město Nigérie a hlavní město stejnojmenného federálního státu Kano. V Kanu žije 2 376 000 obyvatel (2010).\n\nMěsto je tradičním hospodářským, kulturním a náboženským střediskem severní Nigérie, čemuž odpovídá i poměrně rozvinutá infrastruktura či věhlasná mešita. S Lagosem jej spojuje železniční trať a vnitrostátní i mezinárodní dopravě slouží i zdejší letiště. V městě sídlí Univerzita Bayero. Je to také sídlo emíra z Kana, Alhaje Ada Bayera, který je velice váženou duchovní osobou.\n"}
{"id": "130883", "url": "https://cs.wikipedia.org/wiki?curid=130883", "title": "Eukleidovský prostor", "text": "Eukleidovský prostor\n\nEukleidovský prostor je matematický výraz pro člověku nejbližší, intuitivní představu prostoru. V tomto pojetí prostoru, formalizovaném Eukleidovými axiomy, začíná školní vzdělávací proces; týká se především geometrie, ale také fyziky a algebry. Pojmu se užívá zejména v kontrastu k jiným prostorům.\n\nPůvodní představa eukleidovského prostoru je dvojrozměrná (rovina, ve které rýsujeme své geometrické obrazce) či trojrozměrná. Postupným zobecněním si ale dokážeme představit i prostory vyšších dimenzí, ve kterých platí stejné Eukleidovy axiomy.\n\nEukleidovský prostor je metrickým prostorem, tj. lze v něm zavést veličinu, kterou nazýváme metrika čili vzdálenost (každé dva body v prostoru mají mezi sebou určitou vzdálenost). Například kružnici pak definujeme jako množinu bodů, ležících v rovině, které mají od jednoho bodu (středu) stejnou vzdálenost. V eukleidovském prostoru platí tzv. eukleidovská metrika, která umožňuje, že např. kružnice se pak zobrazuje tak, jak jsme zvyklí (při jiné metrice by mohla mít kružnice např. tvar čtverce aj.).\n\nZ Eukleidových axiomů vyplývají některé základní vlastnosti, které považujeme za samozřejmé:\n\nProstor, ve kterém jsme zvyklí od starověku podnes řešit geometrické úlohy, je eukleidovský prostor. Řešíme v něm úlohy planimetrie, stereometrie, analytické geometrie, perspektivy a další.\n\nProstor, ve kterém pracuje klasická fyzika, je eukleidovský.\n\nProjektování staveb probíhá v eukleidovském prostoru.\n\nV lineární algebře se obvykle definuje jako konečněrozměrný unitární prostor nad množinou reálných čísel.\n\nEukleidovský prostor dimenze \"n\" se obvykle značí formula_1.\n\nEukleidovský prostor je unitární prostor, a proto je na něm definován skalární součin.\n\nZavedeme-li v \"n\"-rozměrném eukleidovském prostoru kartézskou soustavu souřadnic, pak vzdálenost \"d\" mezi dvěma body \"X\" a \"Y\" o souřadnicích formula_2 je určena vztahem\n\nEukleidovský prostor formula_1 bývá také označován jako \"kartézský prostor\" formula_5, kde formula_6 označuje množinu reálných čísel. Kartézský prostor je tedy kartézským součinem \"n\" množin formula_6.\n\nRozšířením eukleidovského prostoru formula_1 lze získat \"n\"-rozměrný \"komplexní prostor\" formula_9. Prostor formula_9 bývá označován také jako formula_11, kde formula_12 je množina komplexních čísel.\n\nProstory, ve kterých naopak není splněno všech pět eukleidovských axiomů, se zabývá neeukleidovská geometrie.\n"}
{"id": "130885", "url": "https://cs.wikipedia.org/wiki?curid=130885", "title": "Bambarština", "text": "Bambarština\n\nBambarština (též \"bambara\" a bamanankan) je jazyk asi šesti milionů primárních i sekundárních mluvčích v Mali. Jen minimálně se liší od jazyka Dioula jež je používaný menšími skupinami mluvčích v Burkině Faso, Pobřeží slonoviny a v Gambii. Nejrozšířenější je mezi Bambary, ale zároveň je hlavním komunikačním jazykem celého Mali.\n\nJejí psaná forma byla uvedena během francouzské kolonizace. Ačkoliv se bambarská literatura kvůli nadvládě francouzštiny považované za „jazyk vzdělanců“ vyvíjí jen velmi pomalu, existuje silná ústní tradice příběhů a písní o králích a hrdinech. Mnoho z nich je velmi starých a vypráví o časech historického království Mali.\n\nMá mnoho místních dialektů. Nejvýznamnějšími jsou:\n\n"}
{"id": "130886", "url": "https://cs.wikipedia.org/wiki?curid=130886", "title": "Nikolaj Andrejevič Rimskij-Korsakov", "text": "Nikolaj Andrejevič Rimskij-Korsakov\n\nNikolaj Andrejevič Rimskij-Korsakov (rusky Никола́й Андре́евич Ри́мский-Ко́рсаков, \"Nikolaj Andreevič Rimskij-Korsakov\"; 18. března 1844 Tichvin v Petrohradské oblasti nedaleko Novgorodu – 21. června 1908, Ljubensk), byl významný romantický ruský hudební skladatel a pedagog (vyučoval harmonii a orchestraci, jejímž byl mistrem).\n\nByl členem umělecké skupiny zvané „Pětka“ nebo též „Mocná hrstka“. Jeho díla jsou často inspirována náměty z oblasti lidové slovesnosti (zejména pohádek). Rimskij-Korsakov jako první předložil svou představu synestetického (vícesmyslového) vnímání hudby (sluch a zrak), kde určitému tónu je pevně přiřazena určitá barva (viz níže).\n\nNikolaj Andrejevič Rimskij-Korsakov se narodil 18. března roku 1844 v Tichvinu nedaleko Petrohradu do aristokratické rodiny jako syn gubernátora. Ve své autobiografii \"Kronika mého hudebního života (Летопись моей музыкальной жизни)\" napsal, že se jeho hudební nadání projevilo velice brzy: „Ve dvou letech jsem již rozeznal všechny melodie, které mně matka zpívala, a ve třech nebo ve čtyřech jsem dokázal doprovázet svého otce při hraní na klavír údery na buben.“ V šesti letech se naučil hrát na klavír a rostl jeho zájem o partitury, které našel doma, včetně Glinkovy opery, \"Život za cara\". První skladbu napsal v deseti letech („předehra“ pro klavír). Jelikož v rodině existovala námořnická tradice, a hudba nebyla v té době tak ceněna rodinou ani jím samým, šel Korsakov ve stopách svého bratra. V roce 1856 vstoupil do školy pro námořní kadety v Petrohradě, kde se jeho o dvaadvacet let starší bratr stal v roce 1862 (po Korsakovově odchodu) ředitelem.\n\nJeho studentské povinnosti mu poskytovaly dostatek času věnovat se hudbě. Chodil na hodiny klavíru a navštěvoval i opery a orchestrální koncerty; k nim patřily hlavně Beethovenovy symfonie a Glinkova hudba. V posledním roce školy, když bylo Korsakovovi osmnáct let, ho jeho učitel na klavír seznámil s třemi, v té době už známými skladateli – s Balakirevem, Kjujem a Musorgským. Balakirev viděl v Korsakovovi velkého skladatele a když mu Korsakov ukázal svůj první pokus o operu, začal na něj naléhat, aby ji dokončil. Do roku 1862 vznikly pod Glinkovým vedením dvě a půl věty.\n\nPřitažlivost hudby byla pro Korsakova po absolvování školy tak silná, že chtěl opustit námořní kariéru, ale rodina mu to nedovolila. Více než dva roky cestoval po moři a navštívil např. New York, Rio de Janeiro a Londýn. V Londýně navštěvoval v Královské opeře v Covent Garden operní představení, a dokončil pomalou větu své symfonie. Po návratu do Ruska jako (jeho vlastními slovy) „diletanský důstojník občas provozující nebo poslouchající hudbu“, obnovil přátelství s Balakirevem a v říjnu 1865 dokončil svou symfonii; její provedení sám řídil na Nový rok.\n\nPo zbytek desetiletí spojoval Korsakov své námořnické povinnosti na souši s působením hudebníka. Napsal několik nových skladeb včetně programové druhé symfonie s podtitulem \"Antar\". V červenci 1871 se mu podařilo, ač byl stále námořním poručíkem, bez formálního vzdělání v kompozici, učit na petrohradské konzervatoři; musel se sám potají učit, aby byl alespoň o krok před svými studenty.\n\nV červenci 1872 se Korsakov oženil s vynikající sopranistkou a krásnou ženou Naděždou Purgoldovou, se kterou měl celkem sedm dětí. Manželka ho celý život podporovala v hudební kariéře. Námořní kariéru opustil v květnu roku 1873, když pro něj ministr pro námořní dopravu, jeho přítel, vytvořil dobře placené místo námořního inspektora; toto místo zastával v letech 1873-1884. Korsakov se zdokonaloval a získal si i určité jméno. Komponoval především opery a symfonickou hudbu. Své znalosti a energii obětavě věnoval hudbě svých přátel.V roce 1881 zemřel Musorgský, který zanechal svou hudbu ve značném nepořádku. Korsakov ji připravil k uvedení a uveřejnění. Též upravil operu \"Kníže Igor\" Alexandra Borodina, která bývá v Korsakovově verzi uváděna dodnes.\n\nKe konci života trpěl anginou pectoris, na kterou později zemřel. Přesto vytvořil dokonalá díla jako \"Šeherezáda\" nebo opera \"Zlatý kohoutek\". Mezi jeho žáky patřili například Alexandr Glazunov nebo Igor Stravinskij, kteří si svého učitele si velmi vážili.\n\nNikolaj Andrejevič Rimskij-Korsakov zemřel v Ljubensku v červnu roku 1908, byl pohřben na Ljubenském hřbitově v Petrohradě. Zanechal velké dědictví, ze kterého žila jeho vdova Naděžda až do konce svého života.\n\n\n\n\n\nNikolaj Rimskij-Korsakov vnímal barvy v souvztažnosti k jednotlivým tónům, resp. notám následujícím způsobem:\n\n"}
{"id": "130891", "url": "https://cs.wikipedia.org/wiki?curid=130891", "title": "Salisbury (album)", "text": "Salisbury (album)\n\nSalisbury je druhé album britské rockové skupiny Uriah Heep. Album je více progresivní než jejich minulé album z předchozího roku. Album skupinu uvádí do skládání rozsáhlých a propracovaných skladeb, jako je titulní 16 - minutová skladba nahraná za pomoci 24-členného orchestru. Také obsahuje akustickou baladu \"Lady in Black\", kterou kapela díky oblíbenosti u fanoušků hraje na koncertech dodnes.\n\n\n\n\n"}
{"id": "130896", "url": "https://cs.wikipedia.org/wiki?curid=130896", "title": "Julianus", "text": "Julianus\n\nFlavius Claudius Julianus (latinsky FLAVIVS CLAVDIVS IVLIANVS, řecky Φλάβιος Κλαύδιος Ἰουλιανός, později pod křesťanským vlivem označován jako Julianus Apostata, řecky Ἰουλιανὸς ὁ Ἀποστάτης, tj. „Odpadlík“, ve starší české literatuře uváděn jako Julián; 331 v Konstantinopoli – 26. června 363 poblíž vesnice Maranga u řeky Tigris) byl od roku 355 mladší císař Constantia II. a v letech 360/361 – 363 samostatný římský císař. Jeho krátká samostatná vláda se vyznačovala intenzivním reformním úsilím s cílem zvrátit socio-politický vývoj nastolený předchozími křesťanskými císaři a obrodit antickou společnost na nikoli křesťanském, ale pohanském náboženském základě prostřednictvím jednotného státního kultu propojeného s novoplatonskou filosofií. Ve skutečnosti Julianus usiloval o realizaci mnohem širšího politického programu, který byl ovšem zastíněn takto vzniklým náboženským konfliktem. Jeho náhlá smrt v průběhu válečného tažení proti sásánovské Persii však pohřbila jakoukoliv naději na restauraci tradičních poměrů, ačkoliv Julianovi nástupci se až do doby Theodosia I. stavěli vůči stoupencům pohanského náboženství poměrně tolerantně.\n\nJulianus byl všestrannou činorodou osobností – získal vzdělání v právu i v rétorice, měl vojenské schopnosti, byl nadaným řecky píšícím literátem a novoplatónsky orientovaným myslitelem.\n\nJulianus, narozený v roce 331 v Konstantinopoli, byl synem Julia Constantia, nevlastního bratra císaře Konstantina I., a jeho druhé ženy, Basiliny. Jeho prarodiči po otci byli císař Constantius Chlorus a jeho druhá žena, Flavia Maximiana Theodora. Během zmatků po Konstantinově smrti v roce 337 se Constantius II., Julianův ariánství oddaný bratranec, nijak nesnažil zabránit masakru Julianovy rodiny (není vyloučeno, že jej sám nařídil), čímž chtěl docílit upevnění vlastního mocenského postavení. Mnoho členů konstantinovské dynastie pocházejících z druhého manželství Constantia Chlora a Theodory padlo tomuto běsnění za oběť. Jedinými mužskými příbuznými císaře Konstantina, kteří toto běsnění přežili, byli Konstantin II., Constantius II., Constans, Julianus a Julianův nevlastní bratr Gallus. První tři jmenovaní byli ustaveni \"augusty\", přičemž každému z nich byla přidělena správa třetiny říše. Constantiovi, který panoval na východě, byla rovněž svěřena výchova jeho nezletilých bratranců, Juliana a Galla.\n\nJulianus žil poté rok v Nikomédii u svého vzdáleného příbuzného ariánského biskupa Eusebia. Později byl vzděláván Gótem Mardoniem, gramatikem Nikoklem a rétorem Hekeboliem. Rovněž císař Constantius se staral o Julianovo vzdělávání. Po několika letech v Konstantinopoli se v roce 345 vrátil na příkaz císaře zpět do Nikomédie. Od roku 346 žil společně se svým bratrem Gallem na velkostatku Macellum v Kappadokii.\n\nJulianus byl sice veden k arianismu, četl ale také spisy pohanského rétora a učitele Libania, nicméně nebyl jeho žákem, neboť jeho učitel Hekebolios byl Libaniovým sokem a také Constantius nechtěl svého bratrance vystavit vlivu tohoto svárlivého pohana. Julianus si však obstaral Libaniovy přednášky, které velmi důkladně prostudoval. To se mělo stát prvním krokem k jeho pozdějšímu odpadnutí od křesťanství.\n\nJulianus brzy navázal kontakty se stoupenci filozofického směru novoplatonismu. Odebral se do Pergamu, kde přednášel filozof Aidesios. Díky stykům s jeho žákem Maximem z Efesu, kterého si velmi vážil, došlo zřejmě někdy v tomto období k jeho vnitřnímu odvrhnutí křesťanské víry. Tento proces byl zřejmě ještě posílen v roce 354 po popravě jeho bratra Galla, kterého Constantius obvinil z velezrady, a po následném Julianově uvěznění. Podle mnoha historiků se Julianus přiklonil k pohanství již v roce 351, třebaže na veřejnosti nadále vystupoval jako přesvědčený křesťan, což dokumentují z určitých Julianových výroků, stejně jako z jedné řeči Libania, který v této souvislosti přikládal zvláštní význam právě zmíněnému Maximovi. Podle některých novějších názorů se sice Julianus již před rokem 360 ztotožňoval s některými pohanskými postoji, to ovšem bylo pro pozdně antické křesťany typické. Teprve po smrti Constantia II. se prý Julianus skutečně odvrátil od křesťanství.\n\nV letech 354 až 355 byl Julianus svým nedůvěřivým bratrancem fakticky vězněn ve městě Como nedaleko Milána. Po osmi měsících byl propuštěn a přinejmenším navenek zůstával křesťanem. Ale pravděpodobně již v roce 355 se nechal zasvětit do eleusínských mystérií. Ve stejném roce zahájil v Athénách společně s pozdějšími církevními Otci Grégoriem z Nazianzu a Basileiem z Kaisareie studium novoplatonismu u filozofa Priska. Již po několika týdnech je však musel přerušit, neboť byl povolán na dvůr svého bratrance Constantia II.\n\n6. listopadu 355 byl po zdolání Silvanovy uzurpace jmenován Constantiem II. na návrh nové císařovny Eusebie \"caesarem\", tedy císařem podřízeným Constantiovi. Jako poslední přeživší člen konstantinovské dynastie vedle samotného císaře se měl starat o západní část impéria, zatímco Constantius se chystal na východ proti perským Sásánovcům. K posílení vazeb mezi oběma císaři přispěla také Julianova svatba s císařovou sestrou Helenou v témže roce.\n\n1. prosince vyrazil za doprovodu velitele vojska Ursicina do Galie. Po přezimování ve Vienne zahájil v následujícím roce své tažení proti Germánům na Rýně. Překvapivým útokem dobyl zpět pro Římany Colonii (dnešní Kolín nad Rýnem) a uzavřel mír s germánskými kmeny, které toto město ohrožovaly. Další zimu pobýval v Senonae. Pravděpodobně teprve v této době byl Constantiem jmenován vrchním velitelem galských legií.\n\nV Senonae porazil Julianus Germány, kteří chtěli město oblehnout. V létě roku 357 porazil po tvrdém boji veliké vojsko Alamanů v bitvě u Argentorate (dnešní Štrasburk). Historik Ammianus Marcellinus, který byl tehdy podřízeným velitele Ursicina, podává o tom ve svém díle velmi výstižný výklad. Po této bitvě prý chtělo vojsko provolat Juliana augustem (císařem), ten to však odmítl.\n\nV roce 358 porazil Franky na Dolním Rýně a usadil je poblíž dnešního německého města Xantenu. Díky svým úspěchům získal Julianus v očích svých vojáků značný respekt, což jim ovšem přesto nebránilo hrozit vzpourou, jakmile se zkomplikovala zásobovací situace. Tomu ale Julianus dokázal zabránit. Později v témže roce vedl mírová jednání s různými alamanskými náčelníky a poté přezimoval v Lutetii, v dnešní Paříži.\n\nAlamani zůstávali nadále neklidní, takže v roce 359 proti nim Julianus vedl několik trestných expedic. Aby zajistil hranice říše, nechal znovu vybudovat několik dříve zničených měst, která mu pak posloužila jako zásobovací základny. Přitom byl podporován částí Alamanů, jež dodržovala dohody uzavřené v předcházejícím roce. Cílenými útoky proti nepřátelským germánským náčelníkům na druhém břehu Rýna nakonec Julianus dosáhl uzavření míru s většinou zarýnských barbarů.\n\nJulianus nebyl v Galii činný jen v oblasti vojenství. Zabránil zvyšování daní galským \"praefectem praetorio\" Florentinem a sám převzal správu provincie Belgica Secunda, přičemž se projevil také jako velmi schopný administrátor.\n\nConstantius měl svého caesara v oblibě asi tolik jako trn v oku. Pod (ne zcela neodůvodněnou) záminkou tažení proti Persii požádal Juliana v roce 360, aby na východ odeslal velkou část svých vojáků a důstojníků. Vybraní vojáci se však vzbouřili a v únoru nebo březnu roku 360 provolali Juliana v Lutetii augustem. Ten nejprve opět odmítal, pak se ale nechal podle germánské tradice vyzvednout na štít a prohlásit císařem.\n\nNicméně existují důkazy o tom, že celá tato událost byla zinscenována samotným Julianem, poněvadž svým vojákům slíbil veliké donace (dary při nástupu nového císaře), krom toho se záměrně přesunul na trasu, po které měli jít převelení vojáci na východ. Také popis údajného Julianova počátečního zdráhání před přijmutím diadému odpovídá tehdejší tradici chvalořečí na panovníky.\n\nAby se ospravedlnil, rozeslal četné dopisy do Říma, Konstantinopole, Athén, Sparty a Korintu, v nichž zdůrazňoval, že byl k přijetí císařské hodnosti donucen proti své vůli. Současně kritizoval Constantiem žádané přeložení vojsk, přesto se ale pokusil dospět k dohodě s Constantiem, na což však již bylo pozdě. V této souvislosti je nutné si uvědomit, jak nakládal Constantius se všemi, u nichž měl podezření, že touží po císařském purpuru, i fakt, že nesl nelibě Julianovy úspěchy a oblibu u vojska. Převelení nejzdatnějších vojáků pod Constantiovo velení vyhodnotil Julián (a zřejmě ne neopodstatněně) jako své záměrné oslabení,které by umožnilo Constantiovi nakládat s Julianem jako s ostatními příbuznými.\n\nPoté, co uspořádal poměry na Rýně a veškerá jednání s Constantiem skončila nezdarem, se na konci léta roku 361 začal připravovat k tažení proti Constantiovi a otevřeně se svěřil do ochrany starým bohům. Také Constantius se připravoval na vojenský střet a uzavřel proto příměří s Peršany. Avšak dříve než došlo k boji, Constantius II. 3. listopadu 361 neočekávaně zemřel. Ještě předtím měl údajně Juliana určit za svého právoplatného nástupce.\n\nO smrti svého bratrance se Julianus dozvěděl v Dácii. 11. prosince 361 vstoupil nový císař do Konstantinopole, kde nechal svému předchůdci uspořádat pohřeb. Důležité pozice ve státní správě okamžitě obsadil svými stoupenci a současně snížil stavy za Constantia tolik rozbujelé státní byrokracie. Aby uklidnil vojáky, dal v narychlo zorganizovaných procesech popravit některé vysoké veřejné činitele svého předchůdce, leckdy i pro nepatrné prohřešky.\n\nJulianus zamýšlel stejně jako Augustus před téměř 400 lety dosáhnout partnerského vztahu se senátem jako prostředníkem mezi císařem a lidem. Julianův úmysl se ale setkal s nepochopením, neboť jeho současníci byli příliš navyklí na pozdně antický způsob vlády, který se již značně lišil od způsobu panování z Augustovy doby. Samotní Julianovi přátelé a obdivovatelé shledávali toto jeho jednání nevhodným a zmateným.\n\nJulianus byl jediným římským císařem, který odpadl od křesťanství zpět k pohanství. Konstantin Veliký využil svého upřednostnění křesťanství k zásahům proti do té doby všemocným pohanům a k ničení jejich chrámů. Sám však neměl v úmyslu učinit z křesťanství státní náboženství. To uskutečnil teprve Theodosius I. na konci 4. století. Konstantinovi nástupci sice pohanům odňali jejich četné výsady a privilegia, přesto byly pohanské kulty i nadále tolerovány.\n\nTento pozvolný vývoj ke křesťanskému římskému impériu se Julianus snažil zvrátit. Třebaže již několik let zřejmě tajně uctíval staré bohy, teprve na konci roku 361 se s křesťanstvím definitivně rozešel, když krátce po pohřbu svého předchůdce přikročil k otevřené demonstraci svého náboženského postoje obětováním zvířat podle starodávných zvyků.\n\nNásledně Julianus přistoupil k omezování vlivu křesťanství. Nejprve se pokusil zákonnými prostředky znemožnit křesťanům v působení na zbytek římské společnosti, přičemž nechal propustit vedoucí úředníky a vojáky vyznávající křesťanství. Dále obnovil zrušené pohanské kulty a zničené chrámy. V roce 362 zakázal křesťanským učitelům přednášet o klasické literatuře. Tím chtěl docílit, aby o dílech antických filozofů a literátů nepřednášeli lidé, kteří sami nevěří tomu, co vyučují (tento zákon zůstal v platnosti i později v době panování Julianových křesťanských nástupců). Křesťané se měli nadále spokojit pouze s Biblí, což ovšem po konečném vítězství křesťanství přispělo k úpadku znalosti antické literatury, filozofie a mravních hodnot. Toto Julianovo kontroverzní rozhodnutí patří v moderním bádaní k nejčastěji diskutovaným a bylo kritizováno i jinak císařovi nakloněným Ammianem Marcellinem.\n\nKřesťané si byli plně vědomi, čeho chce Julianus svým ediktem dosáhnout, avšak jeho snaha, aby křesťanští filozofové a rétoři konvertovali k pohanství, zůstala bez odezvy. Starořímský řečník Marius Victorinus a Julianův učitel v Athénách Prohairesios dali před konverzí přednost složení svých úřadů.\n\nTřebaže Julianus otevřeně nenařídil pronásledovat křesťany (nedal popravit žádného křesťana kvůli jeho víře, jak bylo líčeno v některých pozdějších pramenech), jeho politika vyústila v četné útoky proti křesťanům, jimž se Julianus nesnažil bránit. Nakonec se i Julianus stal zapáleným odpůrcem křesťanství. Všechny biskupy vypovězené jeho předchůdcem dal povolat z vyhnanství zpět. Toto jeho na pohled mírné opatření mělo ve skutečnosti za cíl rozdmýchat v církvi chaos, neboť uprázdněné biskupské stolce byly mezitím obsazeny dalšími biskupy. Ammianus píše o tom, jak si Julianus nechal do paláce pozvat vůdce znepřátelených sekt, jejichž argumenty dobře znal a posmíval se jim, aby si tak dopřál příjemnou zábavu při pohledu na jejich vzájemné rozepře. Někteří autoři tvrdí, že Julianus stranil ariánům (možná proto, že jeho matka Basilina byla ariánkou). Zdá se však, že se spíše jednalo o Julianův taktický tah, kterým chtěl podkopat postavení nikajského vyznání.\n\nTřetí a rozhodující krok proti křesťanství představoval Julianův filozofický útok na církev. Ve svém díle Contra Galileos („Proti Galilejským“, rozumí se křesťané) a v mnoha svých dopisech poukazuje na chyby a nebezpečí \"galilejské víry\" a křesťany vykresluje jako odpadlíky od židovství, jež naproti tomu pokládá za velmi staré a všeobecně akceptované náboženství.\n\nTento Julianův nejdůrazněji prosazovaný a nejambicióznější projekt ztroskotal již za jeho života. Julianus usiloval o vytvoření jakési pohanské státní církve, která by sdružovala nejvýznamnější pohanské kulty zastřešené novoplatónskou filozofií, její vnitřní struktura by odpovídala organizaci křesťanské církve a stala by se tak její protiváhou. Především v oblasti charitativních opatření se měla Julianova pohanská církev přiblížit křesťanství a zbavit ho tak vlivu v sociální oblasti, jež jej činila tolik populární v očích prostého lidu. Tato Julianova víceméně teoretická konstrukce však nenacházela v pohanství žádné opory. Jím v provinciích jmenovaní pohanští veleknězi, kteří byli často jen vlažnými stoupenci pohanství, se nedokázali vyrovnat významu a důležitosti křesťanských biskupů.\n\nJulianova zbožnost, v níž často nečinil rozdíl mezi filozofií a vírou, se jeví značně chaotická a heterogenní. Jeho víra byla podivnou směsicí novoplatonismu a orientálních pohanských kultů, v nichž zaujímal důležitou roli bůh Hélios. Se starými božstvy antického Řecka měl spíše méně co do činění, i když „klasickým“ bohům Diovi nebo Athéně přisuzoval významné postavení.\n\nAmmianus Marcellinus, který sám nebyl křesťanem, kritizoval císařovu pověrčivost a zálibu v obětování, která během jeho pobytu v Antiochii, kde většina křesťanských obyvatel trpěla hladem, měla přivodit své následky. Podle některých křesťanských pramenů prý dokonce císař tajně vykonával lidské oběti (aby z jejich vnitřností mohl zjišťovat budoucnost). Taktéž do války proti Peršanům, jež skončila jeho smrtí, vytáhl na základě falešného proroctví Sibylliných knih, neboť věštba mu slibovala vítězství.\n\nJulianus přivodil (byť jen dočasný) obrat v římské politice vůči židům, kterých si cenil kvůli jejich pevnému lpění na víře svých otců. Ve svých dílech je líčil jako ty, kteří setrvali na správné cestě, z níž naopak Galilejci sešli. Jejich pevnost ve víře pak dával za vzor pohanům. Jeho náklonnost k židovství vyjadřuje také fakt, že Julianus sám sebe označoval dokonce za stoupence Abraháma. To ale nelze nijak přeceňovat, neboť ačkoliv upřednostňoval židy před křesťany a vyjadřoval se o některých prvcích jejich náboženství velmi pozitivně, pouze pokračoval v politice dřívějších pohanských císařů, kteří udělovali židům různá privilegia. Julianus plánoval znovu vybudovat židovský chrám v Jeruzalémě. K tomu však z důvodu jeho náhlé smrti nedošlo.\n\nJulianus vystupoval proti korupci a také vůči neschopným rádcům svého předchůdce, i když mnohé z úředníků nebo vojáků propustil spíše kvůli jejich křesťanské víře. Dbal o efektivní státní správu, podporoval města a intenzivně se staral o soudnictví a vojsko, kterému vděčil za svůj vzestup. Tato jeho činnost byla vysoce respektována také křesťanskými historiky, kteří mu jinak v náboženských záležitostech nemohli přijít na jméno. Mnoho jeho plánů však zůstalo z důvodu časné smrti nedokončeno.\n\nObzvláště ležel Julianovi na srdci vzdělávací systém. Trvalý dopad měl především jeho výše zmíněný rétorský edikt, který byl jeho křesťanskými nástupci ponechán v platnosti, protože státu umožňoval zasahovat do způsobu vzdělávání. Zatímco o přiměřenosti tohoto ediktu a s ním spojených opatření se lze přít, Julianův přínos pro knihovnu v Konstantinopoli je nezpochybnitelný. Jeho předchůdce Constantius II. položil v roce 356 její základy. Julianus knihovně věnoval celou svou rozsáhlou soukromou sbírku knih a nechal jí vybudovat reprezentativní místnosti. Kromě toho podporoval akademii v Athénách, na které před svým jmenováním caesarem studoval a na níž učil jeho přítel Priskos.\n\nPřed zahájením svého perského tažení v roce 363 strávil Julianus několik měsíců v Antiochii na Orontu, jednom z největších měst říše, v té době již silně christianizovaném. Zde se jeho politika setkala s ostrým odmítnutím. I přes špatnou zásobovací situaci způsobenou suchem a zemětřesením se Julianus zdráhal podělit se s obyvateli města o zásoby shromážděné pro válečné tažení. Záhy vzniklo napětí mezi ním a městskou radou, jejíž členy podezíral, že chtějí využít špatné úrody k vlastnímu majetkovému prospěchu: Julianus přitom vycházel z mylné domněnky, že ve skutečnosti existuje dostatečné množství potravy, která je ale zadržována v rukou menšiny, a sám proto odmítal jakkoliv zasáhnout. To mu ovšem na popularitě mezi obyvateli města nepřidalo.\n\nJeho vystupování jako asketického, vousatého filozofa a jeho moralizující způsoby spíše snižovaly jeho vážnost, neboť jeho chování se značně rozcházelo s tehdejší představou o chování pozdně antického císaře. Jeho puritánsky působící vzezření narazilo u obyvatel města, oddávajících se radostem života, brzy na odpor. Později přerostla atmosféra vůči císaři v otevřené nepřátelství, což Juliana přimělo k sepsání jeho satiry \"Misopógón\" („Nepřítel vousaté brady“). Po požáru Apollónova chrámu nechal uzavřít všechny křesťanské kostely, aniž by měl důkaz o tom, že chrám byl zapálen křesťany.\n\nMotivy perského tažení, jedné z největších vojenských operací pozdní antiky, nejsou zcela jasné. Cílem bylo zřejmě zajištění východní hranice, třebaže nelze ani vyloučit, že se Julianus chtěl stát „druhým Alexandrem“, kterého společně s Traianem, slavným vítězem nad Parthy, a Marcem Aureliem pokládal za svůj vzor.\n\nJulianus prý chtěl sesadit velkokrále Šápúra II. a nahradit ho nějakým princem z dynastie Sásánovců, čímž by z Persie učinil stát závislý na Římu. Ačkoliv Constantius II. neuzavřel s Šápúrem nikdy mír, tažení na východ nebylo nezbytně nutné, poněvadž i po nadmíru úspěšném tažení do Sýrie v roce 360 se Peršané nakonec stáhli zpátky do Mezopotámie a situace na hranici si nevyžadovala rozhodnou akci. Peršané chtěli s Julianem vyjednávat, to však císař odmítl. Ammianus poukazuje na to, že Julianus byl příliš dychtivý vítězství nad Peršany. Možná si tak hodlal zajistit vyšší loajalitu své armády (polovina jeho vojáků se ještě před nedávnem připravovala pod Constantiem k boji právě proti němu). S vojenským vítězstvím spojená moc a sláva by nepochybně zlepšily komplikované vztahy mezi císařem a jeho generály. V pozdějším průběhu výpravy přesto docházelo opakovaně k popravám důstojníků a dokonce k decimaci některých vojenských oddílů. Císařovu bojovnost očividně sdílela pouze malá část vojáků, zvláště když strategie jeho předchůdce Constantia vyhýbat se otevřené bitvě se nakonec ukázala jako vhodnější alternativa.\n\n5. března 363 překročil Julianus doprovázený velkým vojskem hranice s Persií. Početní údaje armády se v pramenech značně liší: Zósimos udává zřejmě nejrealističtější počet 65 000 mužů. V boji uplatňoval stejnou strategii, jakou s úspěchem použil již v Galii a rychle postoupil směrem k Eufratu. Po příchodu do Mezopotámie rozdělil císař vojsko na dvě části. V čele většího uskupení zamířil na jih do Asýrie a Babylonie. Jeho generálové Procopius a Sebastianus měli zatím s podporou římského spojence a arménského krále Arsaka zajistit severní břeh řeky Tigris. 27. března překročil Julianus Eufrat. Velké podpory se mu dostalo ze strany lokálních perských vazalů, kteří se vzdali a do dalších bojů mu proti svým dřívějším pánům poskytli vlastní vojáky.\n\nNa počátku dubna dosáhla římská armáda města Dura Európos, kde Julianus navštívil hrob jednoho svého předchůdce Gordiana III. Během dalšího postupu Asýrií Julianovi vojáci dobyli mnoho perských měst a pevností a dosáhli podrobení dalších místních náčelníků. Po obsazení pevnosti Maiozamalcha se Římané přiblížili k perskému hlavnímu městu Ktésifóntu.\n\nPo dosažení kanálu mezi Eufratem a Tigridem stanuli Římané konečně před branami rezidence perských králů. Avšak dosavadní slabý odpor Peršanů začal povážlivě narůstat. I přes vítězství nad silným perským vojskem proto římští velitelé, kterým Julianus nedopřával příliš sluchu, vyzývali císaře ke složení obléhacích zařízení a k ústupu. Ten nakonec jen velmi neochotně souhlasil a vydal rozkaz ke zpátečnímu pochodu, také pod vlivem neustále se zhoršující zásobovací situace, způsobené perskou taktikou spálené země. Loďstvo doprovázející po řece římské vojsko nechal Julianus zapálit, aby nepadlo do rukou nepřítele. Obrovské vyčerpání vojáků si ale brzy vyžádalo krátký oddech. 16. června zřídili Římané tábor, který byl však stále častěji ohrožován drobnými, ale vytrvalými perskými nájezdy.\n\nTy se sice podařilo odrazit, ovšem postavení Římanů bylo nadále velice svízelné. Několik dní na to byl Julianus během jednoho perského útoku smrtelně zasažen oštěpem do břicha. Ammianus Marcellinus říká, že při pronásledování ustupujících Peršanů se Julianus vydal příliš daleko dopředu. Nelze ani zcela vyloučit, že oštěp byl hozen nějakým křesťanským vojákem v římské armádě. Julianus byl přenesen do svého stanu, kde si naposledy promluvil s důstojníky a krátce poté svému zranění podlehl. Zemřel 26. června poblíž vesnice Maranga u řeky Tigris ve věku 32 let, tedy stejně starý jako jeho velký vzor – Alexandr. Podle pověsti prý když umíral vyhodil svoji krev z rány proti nebi a zvolal: \"Zvítězil jsi, Galilejský!\".\n\nBěhem svého celkově nedostatečně naplánovaného a ukvapeného tažení proti Sásánovcům, které představovalo největší vojenskou akci, jakou kdy Římané proti Peršanům podnikli, dosáhl Julianus několika vítězství v mnoha drobných střetech a dokonce postoupil až k perskému hlavnímu městu, válku však vyhrát nedokázal. Zřejmě podcenil jak sílu svého nepřítele, tak zdejší klimatické podmínky. Julianovy ostatky byly nejprve pohřbeny v Tarsu, později byly přeneseny do Konstantinopole. Jeho velké plány nebyly uskutečněny. Úplnému vítězství křesťanství již nic nebránilo.\nJulianem vymřela konstantinovská dynastie, neboť jeho jediná dcera zemřela ještě v útlém věku. Za jeho nástupce byl kolegiem velitelů, kteří sloužili pod Julianem, vybrán Jovianus, důstojník vyznávající křesťanství, jehož otec zastával vysokou vojenskou hodnost již za císaře Constantia II. První věcí, kterou musel Jovianus udělat, bylo uzavření nevýhodného míru s perským králem Šápúrem II., čímž zaplatil účet za Julianovo východní dobrodružství. Tento mír, který mnoho Římanů považovalo za potupu, poskytl Římu čas k přeskupení sil, pro Sásánovce však znamenal více než pouhý strategický úspěch, nýbrž především významné a vysoce prestižní vítězství. Od doby Juliana postoupil tak daleko na východ při svém tažení až císař Herakleios na počátku 7. století.\n\nDějiny římské říše se nakonec vyvíjely jinak, než jak Julianus a mnoho jeho obdivovatelů doufalo: Za vlády jeho nástupce bylo sice pohanství opět tolerováno, nicméně již na konci 4. století učinil Theodosius I. z křesťanství jediné státní náboženství. Pohanství v říši nadále přetrvávalo až do 6. století, i když postupně ztrácelo na významu. Julianova představa o návrat ke stavu před Konstantinovým nástupem se ukázala být zcela iluzorní, což vyšlo jasně najevo již při neúspěchu Julianovy snahy o zřízení pohanské státní církve a také při jeho pobytu v Antiochii. To nemohly zamlčet ani oslavné řeči Ammiana a Libania nad hrobem vládce, jehož smrt byla přijata v mnoha městech říše s ulehčením.\n\nJulianův život a vláda se brzy staly předmětem děl pohanských a křesťanských spisovatelů, přičemž první jeho nakonec marný boj o zachování starého náboženství chválili, zatímco druzí chtěli na jeho příkladě ukázat neslavný osud odpadlíka od církve.\n\nPohanští autoři jej pokládali za tragického hrdinu. Eutropius píše o výjimečném muži, který výtečně spravoval říši, avšak nebylo mu dáno dostatek času. Také řečník Libanios, historik Ammianus Marcellinus, Julianův osobní lékař Oreibasios a Zósimos, stejně jako mnozí jiní stoupenci staré víry vykreslovali Julianovu vládu v nejlepších barvách, třebaže mnohým pohanům bylo zřejmé, že Julianova snaha byla celkově neúspěšná.\n\nZcela odlišně jej viděli jeho křesťanští současníci. I když někteří jako třeba Orosius mu prokazují respekt, je jejich hodnocení veskrze negativní. Prudentius ho shledal nevěrným Bohu, Theodoretos se o něm vyjadřoval jako o nenávistném, páchnoucím praseti a církevní otec Hieronymus jej označoval za vzteklého psa, jehož brzká smrt byla zaslouženým trestem za jeho příklon k pohanství. Dodatečně byl Julianus označen církví přídomkem Apostata („Odpadlík“). Tato nelichotivá přezdívka se udržela až do středověku a pokřivovala hodnocení tohoto vládce i v očích dalších generací.\n\nTeprve v době renesance byl Julianus hodnocen v pozitivnějším světle. Především humanisté jako Erasmus Rotterdamský považovali Juliana za dobrého císaře. Také osvícenci jako Montesquieu, Voltaire nebo anglický historik Edward Gibbon se zmiňovali o Julianovi jako o příkladném panovníkovi. Moderní historici hodnotí Juliana rozporuplně. Julianovou smrtí prý ani tak nedošlo ke skončení nadějného vývoje jako spíše romantického anachronismu.\n\nOtázku, zda skutečně bylo ještě možné zastavit vzestup křesťanství a navrátit se k uctívání starých bohů, nelze jednoznačně zodpovědět. Avšak přinejmenším na východě říše zapustilo křesťanství již tak silné kořeny, že to bylo zcela vyloučené. Zvlášť když samotné pohanství netvořilo žádný homogenní celek, nýbrž bylo značně roztříštěné a projevovalo jisté známky úpadku (všeobecná tendence k přechodu k monotheismu, například kult Sol Invictus).\n\nO Julianově tažení proti Sásánovcům panuje mezi historiky shoda v tom, že bylo velmi špatně naplánované a provedené. Jeho neslavný pobyt v Antiochii každopádně zostřil vzájemné napětí mezi křesťany a pohany, což bylo ještě umocněno jeho do značné míry tvrdým postupem. Příznačná je skutečnost, že jeho nástupce, který byl vybrán vojskem, byl znovu křesťan. Pozitivní na Julianovi byla bezpochyby jeho inteligence a vzdělání. Také je pokládán za skromného a pracovitého člověka, který byl schopný i sebeironie, jak to ostatně dokládá jeho spis \"Misopógón\". Jeho tolik velebená tolerance se ale nevztahovala na křesťany.\n\n\n\n"}
{"id": "130897", "url": "https://cs.wikipedia.org/wiki?curid=130897", "title": "Magnetismus", "text": "Magnetismus\n\nMagnetismus je fyzikální jev projevující se primárně silovým působením na pohybující se nositele elektrického náboje (nabité částice). Důsledkem tohoto působení jsou např. silové působení na (i nenabitá) tělesa (nejsilnější u feromagnetických látek) či změny elektrických, optických a dalších materiálových a termodynamických charakteristik látek vystavených magnetickému působení. Slovo magnetismus pochází z řeckého \"magnétis\", což znamená magnetický (podle krajiny Magnésía v Thesálii v severovýchodním Řecku, kde byla naleziště rud s přírodním magnetismem).\n\nMagnetismus je vytvářen pohybem elektrického náboje nebo změnou elektrického pole v čase. Elektromagnetismus, tedy sloučení magnetismu a elektrické síly je jednou ze čtyř základních interakcí.\n\nMagnetismus byl objeven nezávisle na elektřině jako vlastnost zmagnetizovaných materiálů nalézaných v přírodě. U některých látek byl pozorován i přenos těchto vlastností na jiné látky. U tzv. feromagnetických látek (většina druhů ocele, železo, kobalt, nikl a jejich slitiny, i některé další slitiny, které uvedené prvky neobsahují) lze již slabým vnějším magnetickým polem vyvolat takové změny uspořádání atomů, že magnetické pole zesílí a v některých případech lze vytvořit permanentní magnet, projevující se i samostatně svým magnetismem.\n\nPůvodně se z analogie s elektrickým působením předpokládalo, že magnetismus způsobuje magnetická obdoba elektrického náboje. Až později bylo odhaleno, že podstata magnetismu nespočívá v tzv. magnetických monopólech, ale v pohybujících se elektrických nábojích. Pokusy odhalily, že elektrický proud vytváří ve svém okolí svůj magnetismus. Bylo též odhaleno magnetické silové působení magnetických materiálů i elektrických proudů na okolní vodiče protékané elektrickým proudem. Posledním klíčovým objevem pak byl objev elektromagnetické indukce, tedy vzniku elektrického pole vyvolaného proměnným magnetismem.\n\nPlnou souvislost elektrických a magnetických jevů odhalila až Maxwellova teorie elektromagnetismu a zdůvodnění podala speciální teorie relativity, která v magnetismu odhalila relativistický důsledek elektrického působení.\n\nMagnetické působení je zprostředkováno magnetickým polem.\n\nK popisu se používá vektorová fyzikální veličina magnetická indukce a s ní související veličiny (magnetický indukční tok, intenzita magnetického pole).\n\nSilové působení magnetického pole se řídí tzv. Ampérovým silovým zákonem. Základním zákonem magnetismu je Ampérův zákon celkového proudu.\n\nPodle celkového magnetického momentu tělesa lze rozlišit následující základní skupiny magnetických látek.\n\n\n\n\n"}
{"id": "130899", "url": "https://cs.wikipedia.org/wiki?curid=130899", "title": "Mechanický pomeranč", "text": "Mechanický pomeranč\n\nMechanický pomeranč ( \"Clockwork Orange\") může označovat tyto pojmy:\n\n"}
{"id": "130901", "url": "https://cs.wikipedia.org/wiki?curid=130901", "title": "Uranometria", "text": "Uranometria\n\nUranometria je zkrácené označení pro hvězdný atlas německého astronoma Johanna Bayera. Poprvé byl publikován roku 1603 v německém Augsburgu pod plným názvem \"Uranometria: omnium asterismorum continens schemata, nova methodo delineata, aereis laminis expressa\". Byl to první atlas pokrývající celou oblohu. Bayer v něm zavedl značení hvězd řeckou abecedou.\n\n"}
{"id": "130908", "url": "https://cs.wikipedia.org/wiki?curid=130908", "title": "Magnetosféra", "text": "Magnetosféra\n\nMagnetosféra je označení pro oblast kolem kosmického tělesa (jako hvězda, planeta atd.) ve kterém jsou sledované magnetické síly větší než v jeho okolí. Vesmírná tělesa se dají rozdělit na dvě velké skupiny, jedna má vlastní magnetismus a druhá indukovaný magnetismus.\n\nStudiem zemské magnetosféry se zabývá např. kosmická mise THEMIS.\n"}
{"id": "130910", "url": "https://cs.wikipedia.org/wiki?curid=130910", "title": "Live Vengeance '82", "text": "Live Vengeance '82\n\nVideozáznam Live Vengeance '82 od Judas Priest byl pořízen v Mid South Coliseum, Memphis, Tennessee v USA 12. prosince 1982 na \"Screaming of Vengeance Tour\". Záznam původně vyšel na VHS v roce 1983 pod názvem \"Judas Priest live\" u vydavatelství CMV. V roce 2004 je záznam remasterován, zvuk vyčištěn a převeden do DD 5.1 a na DVD vychází jako součást Box Setu - Metalogy\nV roce 2006 se konečně dočkají i fanoušci, kteří chtějí koncert na DVD, ale nejsou ochotni investovat do raritního Box Setu. DVD totiž vychází samostatně s novým obalem u firmy Sony/BMG.\n\nKoncert zastihuje kapelu v jejím nejklasičtějším období, tedy mezi alby Screaming for Vengeance a Defenders of the Faith. Pro mnohé fanoušky je právě tento koncert jejich srdcovou záležitotí k čemuž přispívá nejen perfektní a bezchybný výkon kapely, ale zejména surovost jejího projevu. Z počátku se projevuje Halfordovo nachlazení. Co se však zpočátku může jevit jako nedostatek, stává se po několika skladbách obrovskou předností. Již druhá skladba \"Riding on the Wind\" nás přesvědčuje, že jsme svědky něčeho úchvatného a jedinečného. Během koncertu, kdy se střídá jeden hit za druhým nám Judas Priest nedají příležitost pochybovat o jejich genialitě a vše vrcholí při závěrečné \"Hell Bent For Leather\", kdy po odehrání skladby rob vytahuje svůj bič a práská do svého Harleye, kterého následně zkopává ze stojanu a pokračuje v bičování. Ostatní isntrumentalisté mezitím trápí své nástroje třením o sebe nebo odposlechy. Jedinečný zážitek který nesmí chybět ve sbírce žádného heavy-metalisty, natož fanouška Judas Priest.\n\n"}
{"id": "130911", "url": "https://cs.wikipedia.org/wiki?curid=130911", "title": "Fena (film)", "text": "Fena (film)\n\nFena je francouzský černobílý film (v originále \"La Chienne\") z roku 1931 od režiséra Jeana Renoira. Snímek poskytl první velkou roli Michelu Simonovi, jednomu z nejvýraznějších francouzských herců. Film je adaptací románu Georgese de la Fouchardiéra.\n\nPozději natočil předělanou verzi tohoto filmu Fritz Lang pod názvem \"Rudá ulice\".\n"}
{"id": "130912", "url": "https://cs.wikipedia.org/wiki?curid=130912", "title": "OEM produkce", "text": "OEM produkce\n\nOEM (zkratka anglického \"Original Equipment Manufacturer\") je obchodní termín, který označuje výrobce zařízení, jehož výrobek je prodáván a propagován jinou obchodní značkou.\n\nVýrobky, určené pro výrobce OEM, se označují jako OEM výrobky. Typickými OEM výrobky jsou základní desky počítačů, monitory, myši a jiné komponenty spotřební elektroniky.\n\nTermín OEM se používá i v jiných oborech než ve výpočetní technice, např. v automobilovém, papírenském a chemickém průmyslu. Označují se tak výrobci takových produktů, jež se montují z dodaných dílů od jiných výrobců. V těchto oborech se ale častěji používá termín subdodavatelé a subdodávky.\n\nDíly OEM využívá řada výrobců renomovaných značek (hlavně evropských a amerických), když některé komponenty nebo dokonce i celé výrobky nechá vyrobit v továrně v zemi, kde jsou nižší výrobní náklady a levná pracovní síla (nejčastěji v jihovýchodní Asii, Číně, nebo ve východní Evropě) a následně pak výrobek prodává pod svojí značkou. Nejedná se tedy o případ, kdy produkt vyrábí místní pobočka, nebo dceřiná firma, ale jiná (často partnerská) firma, která jinak běžně vyrábí tytéž nebo podobné produkty své vlastní značky.\n\nDalší výhodou výrobců OEM je, že se specializují na daný výrobek a jsou schopni jej vyrábět v podstatně lepší kvalitě a s nižšími náklady, než kdyby si daný produkt musel konečný výrobce vyrábět sám.\n\nOEM licence je způsob licencování softwaru, kdy je licence k danému programovému vybavení získána koncovým uživatelem současně se zakoupením hardwaru či jiného softwarového produktu. OEM verze softwaru může mít stejný rozsah funkcí jako plná verze, ale je poměrně časté, že funkce OEM verze jsou omezené. Servis k OEM softwaru, jako např. technická podpora, zpravidla poskytuje pouze výrobce počítače. Při OEM prodeji licencí je za vady prodávaného softwaru odpovědný výrobce počítače. Software licencovaný touto licencí bývá většinou možné používat pouze na daném hardwarovém vybavení, možnost přenositelnosti na jiný hardware lze prodejem jako druhotný software. Pod tímto druhem licence je často prodáván např. operační systém Windows od firmy Microsoft. Software poskytovaný v OEM licenci je možné používat jen na jednom počítači. Dříve při zániku nebo nevratném poškození sestavy licence de facto zanikla; kvůli problémům s navázáním na sestavu jako takovou, která je změněna např. i pouhou změnou RAM, bývá licence nově svázána se základní deskou (motherboard). V případě řešení záruční opravy výměnou zboží je zpravidla poskytnuta i nová OEM licence. Výhodou je především výrazně nižší cena oproti stejnému softwaru distribuovanému v \"krabicovém balení\", tj. s možností instalace na libovolný hardware.\nPokud chce uživatel počítač s OEM softwarem od Microsoftu používat, musí přijmout podmínky přiložené licenční smlouvy. V opačném případě je možné licenci vrátit, pokud kupující vrátí štítek COA a podepíše prohlášení, že software odinstaluje a nebude jej v budoucnu používat.\n\n"}
{"id": "130917", "url": "https://cs.wikipedia.org/wiki?curid=130917", "title": "Atlas Eclipticalis", "text": "Atlas Eclipticalis\n\nAtlas Eclipticalis je soubor 32 hvězdných map oblasti oblohy mezi deklinací od -30° do +30°, určených především k zvláštním účelům, například na fotometrii a astrometrii. Sestavil ho v roce 1958 Antonín Bečvář v měřítku 1° = 2 cm. Výběr hvězd v atlasu není omezený jasnosti, ale znalostí jejich přesné polohy a vlastního pohybu. Hvězdy jsou zobrazené v šestibarevném tisku podle šesti základních spektrálních typů.\n\nAtlas Eclipticalis doplňuje Atlas Australis a Atlas Borealis od stejného autora.\n\n"}
{"id": "130918", "url": "https://cs.wikipedia.org/wiki?curid=130918", "title": "Protonová pumpa", "text": "Protonová pumpa\n\nProtonová pumpa je integrální transmembránový protein, který zabezpečuje aktivní transport vodíkového iontu (protonu, H) přes buněčnou membránu. V buňce jsou protonové pumpy spojené s udržováním elektrochemického potenciálu na membránách, zajišťují správnou funkci lysosomů a vakuol a účastní se sekrece látek.\n\nProtonové pumpy ke své činnosti potřebují energii, kterou typicky získávají hydrolýzou adenosintrifosfátu, jsou to tedy ATPázové pumpy. Respirační komplexy dýchacího řetězce, podobně jako enzymy dějů probíhajících v primární fázi fotosyntézy, pumpují protony během postupu redukčních ekvivalentů ve směru zvyšujícího se redox-potenciálu.\n\nH ATPáza je protonová pumpa, která aktivně translokuje pouze protony (uniport).\n\nLysosomální H ATPáza (tzv. V-ATPáza) je protein membrány lysosomů, ve kterých jsou rozkládány nepotřebné enzymy a buněčné organely. Uvnitř lysosomu je udržováno stabilní pH 4,8 (tedy kyselejší než cytoplasma) - tohoto je dosaženo pomocí protonové pumpy, která transportuje protony dovnitř lysosomu (pH je vlastnost koncentrace protonů)\n\nDalším příkladem H ATPázy je protonová pumpa na apikální membráně buněk sběracích kanálků ledvin, která je zodpovědná za sekreci vodíkových iontů do lumen kanálků, okyseluje moč a pomáhá udržet acidobazickou rovnováhu organismu.\n\nF-F ATPáza, neboli ATP synthasa, je specifická pro vnitřní membránu mitochondrií. Na rozdíl od ostatních protonových pump propouští protony pasivně po směru jejich gradientu, není to tedy pumpa v pravém slova smyslu. Energii procházejících protonů využívá k syntéze ATP.\n\nATPázu podobné funkce nalezneme i na membráně thylakoidu chloroplastů (CF-CF-ATPasa) a na cytoplasmatické membráně respirujících prokaryot.\n\nTato pumpa transportuje proton výměnou za draselný ion (antiport). Důležitou funkci má tato pumpa v apikální membráně krycích buněk fundálních žláz žaludeční sliznice, které vylučují HCl. Buňky při sekreci vylučují velké množství vodíkových iontů proti velkému koncentračnímu gradientu, proces je tedy velmi energeticky náročný.\n\nLéky používané k léčbě žaludečních vředů jsou inhibitory této protonové pumpy, tlumí tedy sekreci kyseliny. Podobná H/K ATPáza se nachází i na basolaterální straně buněk exokrinní části slinivky, kde jsou vodíkové ionty vypuzovány z buněk do vmezeřeného vaziva mezi aciny.\n\nPůsobí podobně jako předchozí, transportuje vodíkové ionty výměnou za ion sodný.\n\nH / Na ATPáza ledvinných tubulů směňuje sodík v tubulární tekutině za protony, které jsou vylučovány. Podobná pumpa umožňuje rostlinám shromažďovat sodík ve vakuolách a růst tak i na slané půdě.\n\n\n\n"}
{"id": "130919", "url": "https://cs.wikipedia.org/wiki?curid=130919", "title": "Electric Eye", "text": "Electric Eye\n\nDVD s klasikou od Judas Priest vyšlo v Evropě 24. listopadu 2003, v USA 9. prosince 2003, v Kanadě 16. prosince a v Japonsku, Austrálii a na Novém Zélandu až v roce 2004. Jedná se o DVD přímo nabité materiálem. Jeho nejdůležitější součástí je zřejmě koncert, natočený v Texaském Dallasu v roce 1986 kdy zde Judas Priest vystoupili v rámci Fuel For Life Tour. Tento materiál vyšel i v audio podobě jako Priest...Live!. Jde o velmi povedené a uvolněné vystoupení se skvělou pódiovou show, kdy se v pozadí scény krčí obrovské surrealistické monstrum, které Halforda při Electric Eye zvedne v pařátu nad pódium.\n\n01. Out In The Cold\n\n02. Locked In\n\n03. Heading Out To The Highway\n\n04. Breaking The Law\n\n05. Love Bites\n\n06. Some Heads Are Gonna Roll\n\n07. Sentinel\n\n08. Private Property\n\n09. Desert Plains\n\n10. Rock You All Around The World\n\n11. Hellion/Electric Eye\n\n12. Turbo Lover\n\n13. Freewheel Burning\n\n14. Green Manalishi (with the two-pronged crown)\n\n15. Parental Guidance\n\n16. Living After Midnight\n\n17. You've Got Another Thing Comin'\n\n18. Hell Bent For Leather\n\n19. Metal Gods\n\nNa DVD se dále nachází sekce s propagačním videem. Za povšimnutí stojí klip k Breaking The Law s kulomet-kataramy, praskajícími skly brýlí a pařící ochrankou, heroický Locked In a Turbo Lover, „závodní“ Freewheel Burning nebo censorský a velice podařený A Touch Of Evil, bohužel se zkrácenou nejlepší částí téhle skladby - sólem.\n\n01. Living After Midnight\n\n02. Breaking The Law\n\n03. Don't Go\n\n04. Heading Out To The Highway\n\n05. Hot Rockin'\n\n06. You've Got Another Thing Comin'\n\n07. Freewheel Burning\n\n08. Love Bites\n\n09. Locked In\n\n10. Turbo Lover\n\n11. Johnny B Goode\n\n12. Painkiller\n\n13. A Touch of Evil\n\nNa závěr je na DVD umístěno sedm raritních vystoupení Judas Priest pro britskou televizi BBC v pořadu Old Grey Whistle Test a hlavně legendární Top Of The Pops. Tyto záznamy umožňují nahlédnout k počátkům skupiny, porovnat jejich ranou „hippie“ image á-la Led Zeppelin s pozdější Leather image metalových bohů.\n\nSKLADBA / POŘAD / DATUM VYSTOUPENÍ\n\n01. „Rocka Rolla“ - Old Grey Whistle Test (Duben 25, 1975)\n\n02. „Dreamer Deceiver“ - Old Grey Whistle Test (Duben 25, 1975)\n\n03. „Freewheel Burning“ - Old Grey Whistle Test (Leden 20, 1984)\n\n04. „Take On The World“ - Top Of The Pops (Leden 25, 1979)\n\n05. „Evening Star“ - Top Of The Pops (Květen 17, 1979)\n\n06. „Living After Midnight“ - Top Of The Pops (Březen 27, 1980)\n\n07. „United“ - Top Of the Pops (Srpen 28, 1980)\n"}
{"id": "130923", "url": "https://cs.wikipedia.org/wiki?curid=130923", "title": "Code::Blocks", "text": "Code::Blocks\n\nCode::Blocks je svobodné multiplatformní vývojové prostředí zaměřené na programovací jazyky C a C++.\n\nJe vyvíjeno v C++ s využitím toolkitu wxWidgets. První verze Code::Blocks byla zveřejněna v roce 2004, první stabilní verze vyšla 28. února 2008 pod označením 8.02. Vedle oficiálně vydávaných verzí pro Windows, Linux a Mac OS X se podařilo uživatelům zprovoznit sestavení pod FreeBSD (kde měl ale v roce 2007 program stále UI problémy).\n\nCode::Blocks podporuje využití více překladačů (GCC / MinGW, Microsoft Visual C++, Watcom, Borland C++ a další). Je možno importovat projekty z Dev-C++ a Microsoft Visual C++.\n\nTextový editor je založen na komponentě Scintilla a umožňuje:\n\nMožnosti programu lze rozšířit pomocí pluginů, mezi něž patří například wxSmith, nástroj pro vývoj uživatelského rozhraní (RAD) pro wxWidgets, automatické verzování, statistika kódu, využití ladicího nástroje Valgrind či nástroje pro formátování a vkládání kódu.\n\n\n"}
{"id": "130927", "url": "https://cs.wikipedia.org/wiki?curid=130927", "title": "Scott Travis", "text": "Scott Travis\n\nScott Travis (* 6. září 1961 Norfolk, Virginia, USA) je bubeník britské heavymetalové skupiny Judas Priest\n\nTímto se stal v roce 1989 po odchodu Dave Hollanda a uvedl se nabubnováním alba Painkiller. V roce 1993 odchází společně s Robem Halfordem pomoci mu s jeho projektem Fight. V roce 1997 je povolán zpět do řad Judas Priest aby pomohl s albem Jugulator. V Judas Priest pak již zůstává. Paralelně s Judas Priest působí od roku 1988 a nahrává alba se skupinou Racer X, jeho první větší skupinou však byli Los Angelesští Hawk, již v roce 1985 nahráli jediné album, toto Travis však nenabubnoval. Kromě hudby se svého času Scotty živil modelingem.\n"}
{"id": "130931", "url": "https://cs.wikipedia.org/wiki?curid=130931", "title": "Míchov (Věcov)", "text": "Míchov (Věcov)\n\nMíchov () je místní část obce Věcov v okrese Žďár nad Sázavou. První písemná zpráva o vsi je z roku 1363. Žije zde přibližně 132 obyvatel. Průměrný věk je 39 let (stav k 1. 1. 2005). Míchov leží v nadmořské výšce přibližně 668 m.\n\n\n"}
{"id": "130935", "url": "https://cs.wikipedia.org/wiki?curid=130935", "title": "Antonín Bečvář", "text": "Antonín Bečvář\n\nAntonín Bečvář (10. června 1901, Stará Boleslav – 10. ledna 1965, Brandýs nad Labem) byl český astronom a klimatolog. Vydal světově proslulý astronomický atlas – \"Atlas Coeli Skalnaté Pleso\". Dlouhou dobu působil na Slovensku.\n\nNarodil se ve Staré Boleslavi, navštěvoval Reálné gymnázium v Brandýse nad Labem (dnes Gymnázium J.S.Machara), kde byla na jeho počest založena Přírodovědná společnost Dr. Antonína Bečváře. Poté vystudoval na Přírodovědecké fakultě Univerzity Karlovy v Praze, kde získal doktorát přírodních věd. Svá studia ukončil disertační prací z oboru meteorologie v roce 1934. Antonín Bečvář měl od dětství velmi podlomené zdraví, a proto na svoji vědeckou dráhu mohl nastoupit až ve více jak 30 letech, kdy se jeho zdravotní stav stabilizoval. \nV roce 1937 přijal místo státního klimatologa ve Vysokých Tatrách. Na Slovensku působil od roku 1937 jako klimatolog Státních lázní v Štrbském Plese. Po Mnichovské dohodě v roce 1938 musela být Československá astrofyzikální observatoř ve Staré Ďale (dnes Hurbanovo) na Slovensku zrušena. Tehdy Bečvář velmi úspěšně zapůsobil na slovenskou vládu a prosadil, aby výkonný reflektor o průměru 600 mm byl převezen na nové místo na Skalnaté pleso, kde v letech 1941–1943 inicioval výstavbu nové observatoře na Skalnatém plese a byl jejím prvním ředitelem (1943–1950). Ta se stala jedinou vysokohorskou observatoří v pozdějším Československu a je jednou z nejvýše položených hvězdáren v Evropě. Hvězdárna na Skalnatém plese se za dobu své existence stala uznávaným vědeckým ústavem. Založil tu tradici výzkumu Slunce a meziplanetární hmoty. \n\nUž od vzniku Přírodovědecké fakulty Slovenské univerzity v Bratislavě přednášel astronomii. Roku 1944 se stal přednostou nově zřízeného astronomického ústavu PFSU a vedl ho až do roku 1952, když se stal ústav součástí Katedry astronomie, geofyziky a meteorologie, kterou vedl prof. Mikuláš Konček. \n\nV roce 1951 byl padesátiletý světově uznávaný vědec z observatoře na Skalnatém plese propuštěn. Vrátil se zpět do Brandýsa nad Labem, opravil si hvězdárnu a započal práci na dalších hvězdných atlasech. Po celou dobu svého pobytu v Tatrách se zabýval fotografováním a studiem mraků. Jeho usilovná a systematická práce vyústila v roce 1953 ve vydání neobyčejného díla – \"Atlasu horských mraků\". Bečvář byl člověk se širokým spektrem zájmů. Kromě astronomie se věnoval meteorologii, rád fotografoval, hrál velmi dobře na klavír a housle a v neposlední řadě byl náruživým turistou a oddaným obdivovatelem hor. V roce 1948 vydal barevnou publikaci \"Vysoké Tatry\". Napsal i literární novelu \"Jediné léto\", která vyšla v roce 1940. \n\n10. ledna 1965 dr. Antonín Bečvář v Brandýse nad Labem zemřel. Tehdy prof. Zdeněk Kopal, uznávaný astronom českého původu, v nekrologu pro magazín \"Nature\" napsal: \"„Smrtí dr. Antonína Bečváře ztratili českoslovenští astronomové jednoho ze svých nejvýznamnějších kolegů a svět nejdůležitějšího přispěvatele astronomické kartografii všech dob.“\"\n\nKe 100. výročí narození připravila v roce 2001 Historická sekce České astronomické společnosti několik akcí připomínající tuto významnou osobu české astronomie. Především se uskutečnily tři výstavy (Stará Lesná – Slovensko, Brandýs nad Labem, Národní technické muzeum). Dále proběhly přednášky v prostorách Štefánikovy hvězdárny v Praze, semináře ve Staré Lesné, odhalení dvou pamětních desek (na Skalnatém plese a v Brandýse nad Labem) a oslavy v reprezentačních prostorách Zámku Brandýs n. L. \n\nVyšla také monografie \"Antonín Bečvář – astronom, který miloval mraky\", kterou napsal Štěpán Ivan Kovář, bývalá předseda České astronomické společnosti.\n\nA. Bečvář vykonal dlouhodobé systematické pozorování sluneční fotosféry, komet a meteoritů. Objevil komety 1942 IV a 1947 III, vedl pozorování meteorického roje Ursid. Je autorem mnoha prací z meteorické astronomie a hydrologie, filmů o vývoji oblaků, obrázkových publikací \"Vysoké Tatry\" (1948) a \"Atlas horských mraků\" (1953), tím je také Bečvář je považován za průkopníka československé meteorologické fotografie. Nejvýznamnějším dílem jsou čtyři velké astronomické atlasy vycházející z originální koncepce: \"Atlas Coeli Skalnaté Pleso\" (1948) s katalogem (1951), \"Atlas Eclipticalis\" (1958), \"Atlas Borealis\" (1962) a \"Atlas Australis\" (1964). Byla to nejmodernější díla svého druhu, která vyšla i v zahraničí. Stala se základní pomůckou hvězdáren na celém světě a používají se dodnes.\n\nMezinárodní astronomická unie na jeho památku nazvala v roce 1970 jeden z kráterů na odvrácené straně Měsíce – Bečvář.\n\n\n"}
{"id": "130942", "url": "https://cs.wikipedia.org/wiki?curid=130942", "title": "Ursidy", "text": "Ursidy\n\nUrsidy jsou nevýrazný meteorický roj, který má maximum 22. prosince, jejich aktivita začíná většinou 17. prosince a trvá týden do 25. nebo 26. prosince. Radiant je v souhvězdí Malého medvěda poblíž hvězdy Beta Ursae Minoris (Kochab), mateřská kometa je 8P/Tuttle.\n"}
{"id": "130944", "url": "https://cs.wikipedia.org/wiki?curid=130944", "title": "Atlas Borealis", "text": "Atlas Borealis\n\nAtlas Borealis je soubor 24 hvězdných map oblasti severní oblohy od deklinace +30°. Sestavil ho Antonín Bečvář stejným způsobem jako Atlas Eclipticalis, který doplňuje. V původním vydání obsahuje 24 listů.\n\n"}
{"id": "130947", "url": "https://cs.wikipedia.org/wiki?curid=130947", "title": "Koller", "text": "Koller\n\nPříjmení Koller (snad z něm. Koller, jankovitý kůň)\n\n"}
{"id": "130948", "url": "https://cs.wikipedia.org/wiki?curid=130948", "title": "Vodní nádrž Skalka", "text": "Vodní nádrž Skalka\n\nVodní nádrž Skalka či Vodní dílo Skalka je přehradní nádrž na řece Ohři, která leží západně od Chebu na území Karlovarského kraje v České republice. Má rozlohu 338,5 ha. Maximální hloubka je dvanáct metrů a objem 19,555 milionů metrů krychlových.\n\nPřehradní hráz je vybudována jako přímá, sypaná, kamenitá s návodním betonovým těsnicím pláštěm.\n\nNádrž byla vybudována v letech 1962–1964 za účelem zásobování vodou průmyslových podniků a elektráren níže po proudu a jako ochrana proti povodním. Vedlejšími účely jsou výroba elektrické energie v MVE Skalka a v MVE Skalka – mikrozdroj. Na březích nádrže leží Skalka, Podhoří, Cetnov, Bříza a Pomezí nad Ohří.\n\nPřes nádrž u hranic vede most silnice I/6. Nádrž rovněž plní funkci protipovodňové ochrany města Cheb. Nádrž slouží i k rekreaci (koupání, sportovní rybaření). Pro vyšší obsah rtuti je zakázána konzumace ryb.\n\nVelkým problémem je prakticky každoroční přemnožení sinic, které po většinu letní sezony znemožňuje koupání. Výskyt sinic od roku 2012 omezí výstavba nové kanalizace v Pomezí nad Ohří. Velké množství fosforečnanů, které rozmnožování jednobuněčných řas podporují, obsahují usazeniny na dně nádrže, při zvýšení hladiny Ohře na německé straně se vymývají sloučeniny fosforu z meandrů řeky.\n\n"}
{"id": "130953", "url": "https://cs.wikipedia.org/wiki?curid=130953", "title": "Molodjožnaja", "text": "Molodjožnaja\n\nMolodjožnaja ( ) má více významů:\n\n\nPůvodní názvy, dnes nepoužívané:\n\n\n"}
{"id": "130959", "url": "https://cs.wikipedia.org/wiki?curid=130959", "title": "Meždunarodnaja", "text": "Meždunarodnaja\n\nMěždunarodnaja je název pro několik stanic metra, nacházejících se v Ruské federaci:\n\n"}
{"id": "130961", "url": "https://cs.wikipedia.org/wiki?curid=130961", "title": "Age of Empires III", "text": "Age of Empires III\n\nAge of Empires III (AoE III) je počítačová hra v žánru realtimové strategie. Byla vyvinuta společností Ensemble Studios a vydána společností Microsoft Game Studios (dceřiná společnost Microsoftu) 18. října 2005. Děj se odehrává v období 16. – 19. století při kolonizaci Ameriky. Hra nově umožňuje stavbu železnice nebo uzavření spojenectví s indiánskými kmeny. K dispozici je osm evropských národů, a to Nizozemci, Francouzi, Britové, Němci, Osmané, Španělé, Portugalci a Rusové.\n\nVe hře Age of Empires III je možné hrát za osm rozdílných národů, z nichž každý má ve hře své vlastní přednosti i slabiny. V kampaních má hráč navíc možnost zahrát si také za Řád sv. Jana (\"The Knights of St. John\"), žoldnéře Johna Blacka (\"John Black's Mercenaries\") nebo za Spojené státy americké (\"United States of America\"). V kampaních se objevují i národy pirátů, bratrstvo Ossus (\"Circle of Ossus\") nebo indiánské kmeny.\n\nKampaň hry je rozdělena do tří částí (Krev, Led a Ocel - \"Blood\", \"Ice\", \"Steel\"), z nichž každá čítá osm misí. Všechny tři části spojuje osud rodiny Blacků, která se účastní kolonizace amerického kontinentu. Hrdinou první části je Morgan Black, maltézský rytíř, který se v Novém světě v honbě za Fontánou mládí střetne s Osmany, piráty, Španěly a Ossusovým kultem. Ve druhé části se Morganův vnuk hraničář John Black v období sedmileté války opět střetává s bratrstvem Ossus, na jehož stranu se postaví Rusové a Britové. Závěrečná pasáž hry patří podnikatelce a stavitelce železnice Johnově vnučně Amelii Black, která celý příběh vypráví. Amelii se po závěrečné bitvě podaří usmrtit posledního vůdce Ossuského kultu francouzského lovce, Pierra Beaumonta. V závěrečné ukázce se pak Amelie setkává se starcem, Morganem Blackem, který se kdysi napil z Fontány mládí.\n\n17. října 2006 byl ke hře vydán datadisk Age of Empires III: The WarChiefs, který přinesl tři hratelné indiánské kmeny a to Irokéze, Aztéky a Siouxe. Byly přidány také nové jednotky a funkce, a především nové dva akty do příběhové kampaně.\n\n\"Age of Empires III: The Asian Dynasties\" (TAD) je druhým datadiskem k realtimové strategické hře Age of Empires III vývojářů firmy Ensemble Studios. Na rozdíl od datadisku The WarChiefs zde nepřibyly nové americké národy, ale jak už název vypovídá, byly zde přidány civilizace Asiatů konkrétně Čína, Japonsko a Indie. V datadisku se objevily nové způsoby hraní (např. systém King of the Hill známý z AOC) a nové asijské mapy. Asijské civilizace mají také možnost uzavření „spojenectví“ s Evropany prostřednictvím tzv. konzulátu, ve kterém je možné pronajímání evropských vojáků. Přibyli zde také noví žoldáci a domorodé kmeny. Samozřejmostí je i v tomto datadisku možnost hraní přes Ensemble Studios Online - ESO. Ke hraní je potřeba původní hra Age of Empires III.\n\n\n\n"}
{"id": "130963", "url": "https://cs.wikipedia.org/wiki?curid=130963", "title": "Démofoón", "text": "Démofoón\n\nDémofoón (latinsky \"Demophoon\") je v řecké mytologii synem eleusínského krále Kelea a jeho manželky Metaneiry.\n\nZdá se, že do mýtů vstoupil jedině zásluhou Démétér, bohyně plodnosti země a úrody. Když totiž bloudila světem a hledala svou dceru Persefonu, kterou unesl bůh podsvětí Hádés, poskytli jí útulek a pohostinnost Démofoóntovi rodiče. Démétér se rozhodla je odměnit. \n\nStala se u nich vychovatelkou a tajně jejich syna potírala ambrózií a zakalovala ho nad ohněm (podobně to dělala bohyně Thetis svému synovi Achilleovi), aby dosáhl nesmrtelnosti. Jednou ji při tom přistihla Metaneira a bohyni toto počínání zakázala. Démétér vyslovila politování, ale věnovala Démofoóntovi alespoň věčnou slávu. \n\nNení výslovně uvedeno, jakým způsobem toho dosáhla. Možná ale tak jako jeho bratrovi Triptolemovi, kterého jako prvního člověka naučila pěstovat obilí. Je tedy možné, že šlo o slávu na poli orném. \n\n"}
{"id": "130965", "url": "https://cs.wikipedia.org/wiki?curid=130965", "title": "Beggars Banquet", "text": "Beggars Banquet\n\nBeggars Banquet je album britských The Rolling Stones z roku 1968. Obsahuje slavnou píseň „Sympathy for the Devil“. Jako producent poprvé s The Rolling Stones spolupracoval Jimmy Miller a jejich spolupráce pokračovala až po album \"Goats Head Soup\".\n\nRolling Stones zanechali psychedelického experimentování a na tomto albu se vrátili ke svým bluesovým kořenům. Byl to okamžitý úspěch a tato deska byla označena za mezník v jejich hudební tvorbě. Většina skladeb je silně akustická, s bluesovým laděním. Platí to zejména o písních \"Salt of the Earth\" a \"No Expectations\". Nezapomněli ani na poctivý rock & roll v podobě písně \"Street Fighting Man\". Ta je přesto něčím víc – odráží politické nepokoje v roce 1968 – a stala se jednou z jejich nejnovátorštějších písní. To samé platí i o \"Sympathy for the Devil\" s ohnivými kytarovými riffy, Jaggerovým vyzývavým zpěvem, africkými rytmy a vysloveně satanistickým textem. Ve skladbě \"Stray Cat Blues\" začali Jagger a spol. prozkoumávat oblasti dekadence a sexuální povrchnosti, které se stanou terčem jejich sebeparodie v polovině 70. let. Po textové stránce patří většina materiálu na tomto albu mezi ty nejlepší, na blues založené rockové nahrávky všech dob.\n\nBarry Feinstein vytvořil pro desku obal s fotografií počmárané záchodové zdi. Společnost Decca Records tento návrh odmítla jako vulgární a nakonec album vyšlo v čistě bílém obalu, na kterém byly název skupiny a desky vyvedeny černým psacím písmem, evokujícím pozvánku na banket. Teprve při reedici v roce 2002 byla použita původní podoba obalu.\n\nAutory jsou Mick Jagger a Keith Richards, pokud není uvedeno jinak.\n\n"}
{"id": "130971", "url": "https://cs.wikipedia.org/wiki?curid=130971", "title": "Triptolemos", "text": "Triptolemos\n\nTriptolemos (latinsky \"Triptolemus\") je v řecké mytologii synem eleusínského krále Kelea a jeho manželky Metaneiry (nebo – podle Apolodóra – syn Gaie a Ókeana). Měl mladšího bratra Démofoónta.\n\nMatka Triptolemova přijala ve svém paláci Démétér, bohyni plodnosti země a úrody, hledajcí v podobě obyčejné ženy svou dceru Persefonu (někdy zvanou Kora), kterou unesl Hádés do podsvětí. Z vděčnosti dala Démétér Triptolemovi zvláštní dar – pšeničná zrna a jako prvního člověka ho naučila obdělávat půdu. Na její příkaz se stal učitelem zemědělství všech národů. Naučil lidi orat a sít, oblétával všechny země na kouzelném voze, taženém okřídlenými draky.\n\nDémétér ho při této činnosti také ochraňovala. Když chtěl skýtský král Lynkos Triptolema zabít a slávu vynálezce zemědělství si přisvojit, proměnila ho v rysa.\n\nPo smrti se podle některých pramenů Triptolemos stal váženým soudcem v podsvětí.\n\nVýjevy z tohoto mýtu byly častými náměty pro antické i moderní umělce. Mezi nejznámější patří\n\n"}
{"id": "130974", "url": "https://cs.wikipedia.org/wiki?curid=130974", "title": "Keleos", "text": "Keleos\n\nKeleos ( , ) je v řecké mytologii eleusínský král, jeho synové jsou Triptolemos a Démofoón.\n\nKrál Keleos se svou manželkou Metaneirou poskytli přístřeší a pohostinnost bohyni Démétér, když v hlubokém žalu bloudila světem a hledala svou dceru Persefonu, kterou unesl bůh podsvětí Hádés. \n\nDémétér, bohyně plodnosti země a úrody, z vděčnosti dala jejich synům zvláštní dar: \n\nKrál Keleos vybudoval bohyni Démétér velkolepý chrám, který se stal střediskem budoucích \"eleusínských mystérií\", velkých každoročních slavností na přelomu září a října. \n\n"}
{"id": "130978", "url": "https://cs.wikipedia.org/wiki?curid=130978", "title": "Lynkos", "text": "Lynkos\n\nLynkos (latinsky \"Lyncus\") je v řecké mytologii skythský král, proměněný bohyní Démétrou v rysa. \n\nKrál Keleos se svou manželkou Metaneirou poskytli přístřeší a pohostinnost bohyni Démétér, když v hlubokém žalu bloudila světem a hledala svou dceru Persefonu, kterou unesl bůh podsvětí Hádés. \n\nDémétér, bohyně plodnosti země a úrody, z vděčnosti dala jejich synům zvláštní dar: \n\nTriptolemos se na svých cestách za vzděláváním rolníků dostal se svým kouzelným vozem taženým okřídlenými draky až do daleké Skýthie, až na severním pobřeží Černého moře. Předal své zkušenosti tamějšímu králi Lynkovi. Jenže tomu nestačily jenom nové vědomosti a znalosti, chtěl mít i Triptolemovu slávu a být známý jako první učitel zemědělství. \n\nV okamžiku, kdy se vplížil do jeho temné ložnice s úmyslem Triptolema zabít, bohyně Démétér ho proměnila v rysa. Obdělávaným polím se musí navždy vyhýbat.\n\n"}
{"id": "130979", "url": "https://cs.wikipedia.org/wiki?curid=130979", "title": "Antonín Kubálek", "text": "Antonín Kubálek\n\nAntonín Kubálek (5. listopadu 1935 Libkovice – 19. ledna 2011 Praha) byl jeden z nejvýznamnějších českých klavíristů dvacátého století.\n\nK hudbě se dostal díky nehodě, která mu způsobila vážné zranění zraku, které jej poznamenalo na celý život. Na klavír tak začal hrát v pražském klášteře až v jedenácti letech pod vedením slepého učitele Otakara Heindela. Díky svému výjimečnému talentu se dokázal během pouhých tří let připravit ke zkouškám na pražskou konzervatoř a později pokračoval i na HAMU. \n\nPo studiích u Oldřicha Kredby a u známých žáků Viléma Kurze Františka Maxiána a Zdeňka Jílka v roce 1968 emigroval do Kanady, kde se dokázal záhy zařadit mezi nejrespektovanější klavíristy. Vystupoval jako sólista s Toronto Symphony Orchestra a natáčel pro kanadský rozhlas i televizi.\n\nVysloužil si i obdiv slavného Glenna Goulda, který jej dokonce požádal o natočení druhé sonáty Ericha Wolfganga Korngolda) pro CD v Gouldově produkci. Kubálek byl jediným umělcem, kterého slavný Kanaďan takto poctil.\n\nJeho nahrávky, nejprve LP desky (různé společnosti) a později CD exkluzivně natáčené pro americkou společnost Dorian Recordings získaly řadu ocenění (Fanfare Magazine, American Record Guide…) a dvě z nich byly nominovány na prestižní Juno Awards. Mezi nimi také jedna z mnohých desek české hudby, kterou Kubálek soustavně propagoval. I díky tomu se stal od roku 2002 nositelem ceny České hudební rady. Proslul také jako interpret soudobé hudby, jak české, tak kanadské (více než 70 premiér).\n\nPůsobil jako pedagog na Glenn Gould School of Music (Royal Conservatory of Toronto) a byl členem pedagogického sboru hudebních fakult York University a University of Toronto. Byl předsedou torontské nadace Fred Gaviller Memorial Fund, která sponzorovala debuty začínajících koncertních umělců a předsedal také odborné komisi kanadské hudební společnosti The Kapralova Society. V roce 2001 se podílel na prvním rozhlasovém dokumentu CBC Radio 2 o Vítězslavě Kaprálové, pro který natočil její klavírní variace. Ale nezapomněl ani na svou vlast. V roce 2003 založil ve Zlatých Horách klavírní festival, nesoucí jeho jméno (Mezinárodní klavírní kurzy Antonína Kubálka), jehož se účastní mladí interpreti z celého světa. Mezi jeho nejvýznamnější žáky z té doby patří Richard Pohl.\n\n\n"}
{"id": "130980", "url": "https://cs.wikipedia.org/wiki?curid=130980", "title": "Kubálek", "text": "Kubálek\n\nPříjmení Kubálek nosí více významných osobností:\n\n"}
{"id": "130984", "url": "https://cs.wikipedia.org/wiki?curid=130984", "title": "Íasión", "text": "Íasión\n\nÍasión je v řecké mytologii syn nejvyššího boha Dia, ochranný bůh úrodného nitra země. \n\nKraloval podle některých mýtů v Thessálii nebo v Arkádii. Svým postavením patřil k nižším bohům. Zamilovala se však do něho bohyně Démétér a má s ním syna Plúta, který se stal bohem bohatství. \n\nKdyž se o lásce k Démétře dozvěděl nejvyšší bůh Zeus, hrozně se rozhněval, protože se sám dříve o ni usilovně ucházel. Svého soka Íasióna potrestal bleskem, možná ho i uvěznil v podsvětí.\n\n"}
{"id": "130985", "url": "https://cs.wikipedia.org/wiki?curid=130985", "title": "Mozilla Sunbird", "text": "Mozilla Sunbird\n\nMozilla Sunbird byla svobodná multiplatformní kalendářová aplikace založená na rozhraní XUL, která se vyvíjela jako projekt Mozilla.org. Aplikace byla oznámena v roce červenci 2003 jako samostatná aplikace vycházející z již nyní zrušeného rozšíření Mozilla Calendar. Ten nahradilo rozšíření Lightning, a až do ukončení vývoje samostatné aplikace Mozilla Sunbird byl Lightning vyvíjen paralelně a většina kódu byla mezi nimi sdílena. V tuto chvíli zůstal Lightning jediným projektem svého druhu v rámci Mozilly.\n\n\n"}
{"id": "130987", "url": "https://cs.wikipedia.org/wiki?curid=130987", "title": "Atlas Australis", "text": "Atlas Australis\n\nAtlas Australis je soubor 24 hvězdných map oblastí jižní oblohy od deklinace -30°. Sestavil ho Antonín Bečvář stejným způsobem jako Atlas Eclipticalis, a který doplňuje.\n\n"}
{"id": "130988", "url": "https://cs.wikipedia.org/wiki?curid=130988", "title": "Sunbird", "text": "Sunbird\n\nSunbird má více významů:\n\n"}
{"id": "130989", "url": "https://cs.wikipedia.org/wiki?curid=130989", "title": "Plútos", "text": "Plútos\n\nPlútos je v řecké mytologii bohem bohatsvtí, syn bohyně Démétry a Íasióna, ochranného boha úrodného nitra země. Jiné verze však také uvádějí, že jeho otec byl král thessalský nebo arkadský.\n\nKdyž se o Plútově narození dozvěděl nejvyšší bůh Zeus, bratr Démétry, který se však o ni předtím také ucházel, potrestal Íasióna bleskem a možná ho i uvěznil v podsvětí.\n\nPlútos (jeho jméno znamená doslova „Bohatství“) byl poté v péči bohyně šťastné náhody Tyché a bohyně míru Eiréné. V jejich společnosti také nejčastěji a nejdéle pobývá. Některé mýty uvádějí, že prý může být slepý. Byl nejčastěji zobrazován jako malý chlapec, v jejich náruči.\n\n\n"}
{"id": "130991", "url": "https://cs.wikipedia.org/wiki?curid=130991", "title": "Frank Costello", "text": "Frank Costello\n\nFrancesco Castiglia, známý jako Frank Costello (26. ledna 1891 Lauropoli, Itálie – 18. února 1973 New York) byl jeden z nejvlivnějších představitelů italsko-amerického organizovaného zločinu v 1. polovině 20. století. Kvůli svým kontaktům s politiky, soudci a policií byl tento mafiánský boss nazýván The Prime Minister (Premiér).\n\nV roce 1891 se narodil v Kalábrii jako Francesco Castiglia. Ve čtyřech letech se spolu se svou rodinou přestěhoval do Spojených států, do New Yorku. Tam se stal členem pouličního gangu a začal si říkat Frank Costello. Mezi jeho aktivity patřily krádeže a vloupání.\n\nV New Yorku se také seznámil s Lucky Lucianem. Začali spolu provozovat výherní automaty, hazardní hry a za prohibice se věnovali obchodu s alkoholem. Costello se brzy stal člověkem, který dovedl podplatit kohokoliv.\n\nPo skončení prohibice v roce 1933 se Costello soustředil zejména na provoz heren.\n\nKdyž byl v roce 1936 poslán Lucky Luciano do vězení, byl Costello pověřen funkcí výkonného šéfa. Vito Genovese se stal jeho podšéfem. Za Costellova vedení se organizaci dařilo, a to nejen v New Yorku, ale i v ostatních městech, kde měl Costello své lidi (např. Meyer Lansky byl na Floridě a Bugsy Siegel se staral o záležitosti v Los Angeles). Costello řídil také kasina v Las Vegas a na Kubě. Costellův zástupce, Vito Genovese, však mezitím musel odjet do Itálie kvůli soudnímu stíhání. Vrátil se v roce 1946, když byli svědkové v jeho procesu umlčení.\n\nVe stejném roce byl naopak Lucky Luciano deportován do Itálie. Genovese se tedy chtěl dostat na vedoucí pozici místo Franka Costella. Bránil mu v tom však mimo jiné Costellův přítel, Albert Anastasia, který byl známý jako člověk, který vraždy nezadává, ale vykonává.\n\nV letech 1950 a 1951 docházelo v Americe k rozsáhlým výslechům osob, které byly v podezření ze spojení s organizovaným zločinem. Tuto akci vedl senátor Estes Kefauver. Frank Costello byl rovněž vyslýchán a jeho projev přenášela televize. Nebylo mu však vidět do tváře, pouze na ruce. Přestože toho mnoho neřekl, jeho hlas měl inspirovat Marlona Branda v roli Vita Corleona ve filmu Kmotr.\n\nMezi lety 1952 a 1956 stál Costello několikrát před soudem, vězení se však vždy úspěšně vyhnul nebo tam strávil jen pár měsíců.\n\nV dubnu roku 1957 se Franka Costella pokusil zastřelit Vincente Gigante, stalo se tak na příkaz Vita Genovese. Costello však přežil. Ve stejném roce byl však zabit Albert Anastasia.\n\nCostello se rozhodl, že odejde do ústraní a předá vedení organizace Genovesovi. Ten se tedy stal novým bossem.\n\nPozději byl Genovese za pomoci Meyera Lanskyho a Lucky Luciana vlákan do drogového obchodu, který skončil obžalobou a vězením. Genovese strávil za mřížemi 10 let, než tam roku 1969 zemřel.\n\nFrank Costello zůstával dál důležitým článkem mafie, i když už neměl řídící funkci.\n\nZemřel přirozenou smrtí na srdeční infarkt 18. února 1973 v newyorské nemocnici.\n\n"}
{"id": "130994", "url": "https://cs.wikipedia.org/wiki?curid=130994", "title": "Silničná", "text": "Silničná\n\nSilničná je vesnice v okrese Hodonín, místní část obce Žarošice.\n\nVznik tohoto místa někteří historikové datují již do 4. století, kdy zde údajně nechala po svém křtu vystavět kapli královna Markomanů, Fritigil. Snad právě na těchto místech byl mnohem později vystavěn kostel Narození Panny Marie na Viničné hoře. Po roce 1322, kdy se stal majetkem kláštera cisterciaček na Starém Brně, byla kostelu věnována královnou Eliškou Rejčkou gotická socha Panenky Marie s Ježíškem. Tato socha později nazývaná Starou Matkou Boží Žarošickou, byla přenesena do kostela v Žarošicích. Tam se na památku tohoto skutku koná každoroční pouť zvaná Zlatá sobota. \n\nNa křižovatce obce Silničná stojí kříž, který je připomínkou toho, že zde 6. prosince 1805 po bitvě u Slavkova zemřel na svá zranění pobočník ruského cara hrabě Tiesenhausen. Ten byl na tomto místě po svém skonu pochován.\n\nV současné době je obec Silničná zemědělskou oblastí, částečně chalupářskou. Kolem obce se nachází velké množství ohrad, svědčící zejména o chovu koní, ale i skotu.\n\nU hlavní silnice, která byla kdysi významnou formanskou trasou v minulosti stával hostinec, kde formané na svých cestách hledali nocleh a odpočinek po únavné cestě. Dle dochovaných záznamů zde nalezlo přístřeší a ustájení pro koně najednou až 60 formanů. Naproti přes silnici v současné době stojí hostinec s letní zahrádkou.\n"}
{"id": "130996", "url": "https://cs.wikipedia.org/wiki?curid=130996", "title": "Geomag", "text": "Geomag\n\nGeomag je stavebnice fungující na magnetickém principu, v roce 1998 ji vytvořil Claudio Vincentelli. Geomag se skládá z tyček obalených plastem o délce 27 mm a o šířce 7,4 mm, z ocelových kuliček o průměru 12,7 mm a z umělohmotných panelů. Magnetickým spojováním těchto prvků je možné sestavit rozličné geometrické útvary a struktury.\n\nPanely jsou barevné geometrické tvary (trojúhelníky, čtverce, kosočtverce a pětiúhelníky), které se mohou vkládat do volných míst mezi tyčky a kuličky pro zpevnění tvarů.\n\nStavebnice se prodává v baleních o různých velikostech, od 14 do 1450 kousků. Příklady vyráběných sad jsou:\n\n"}
{"id": "131001", "url": "https://cs.wikipedia.org/wiki?curid=131001", "title": "Flock", "text": "Flock\n\nFlock byl svobodný multiplatformní webový prohlížeč vyvíjený stejnojmennou společností. Byl založen na prohlížeči Mozilla Firefox a pro vykreslování webových stránek používal renderovací jádro Gecko. Tvůrci Flocku tento prohlížeč nazývali „společenský“ a to díky velké interakci s webovými službami jako Facebook, Flickr, Gmail či Technorati. Prohlížeč též obsahoval nástroje na podporu blogování či práci se zdroji typu RSS. První veřejná ukázková verze tohoto prohlížeče vyšla 22. června 2006. Flock byl jedním z prohlížečů, který se objevil v ballot screenu od Microsoftu. Prostřednictvím ballot screenu byla dostupná i česká verze.\n\nMultiplatformním byl Flock nazýván z důvodu dostupnosti pro Mac, Windows i Linux. Flock se za dobu svého krátkého působení dostal na žebříček nejpoužívanějších prohlížečů založených na Gecku.\n\nVývojáři Flocku se rozhodli od verze 3 přejít na jádro WebKit a k prohlížeči Chromium od Googlu.\n\n26. dubna 2011 byla zrušena oficiální podpora a prohlížeč již nebyl aktualizován.\n\n\n"}
{"id": "131004", "url": "https://cs.wikipedia.org/wiki?curid=131004", "title": "Through the Past, Darkly (Big Hits Vol. 2)", "text": "Through the Past, Darkly (Big Hits Vol. 2)\n\nThrough the Past, Darkly (Big Hits Vol. 2) je druhé „best of“ album kapely The Rolling Stones. Vyšlo v roce 1969, krátce po úmrtí Briana Jonese, který předtím kapelu opustil.\n\nI pro druhé pokračování výběru největších hitů Rolling Stones platí, že se britská a americká verze tohoto alba po obsahové stránce od sebe liší. Tentokrát to bylo dáno skutečností, že se písně Paint It, Black a Have You Seen Your Mother Baby, Standing in the Shadow? objevily již na první desce Big Hits určené pro Velkou Británii, zatímco v USA vyšly až na tomto druhém výběru. Na britské verzi proto byly nahrazeny skladbami \"We Love You\", psychedelicky laděným singlem, který za oceánem vyšel na albu až o tři roky později, a \"Sitting on a Fence\", která byla produktem krátkého flirtu skupiny s folk-rockem. Aby byla naplněna kvóta dvanácti písní na desce, byla sem zařazena také velmi zdařilá předělávka hitu Arthura Alexandera \"You Better Move On\", kterou Rolling Stones nahráli před pěti lety. Obecně lze říci, že britská verze tohoto alba je povedenější. Mapuje produkci skupiny od raných 60. let, kdy byl ještě v hudbě Rolling Stones velmi patrný vliv R&B, až po závěr této dekády, kdy převažoval drsný, zemitý rock.\n\nAutory jsou Mick Jagger a Keith Richards, pokud není uvedeno jinak.\n\n\n\n"}
{"id": "131009", "url": "https://cs.wikipedia.org/wiki?curid=131009", "title": "Paul Simon", "text": "Paul Simon\n\nPaul Frederic Simon (* 13. října 1941, Newark, New Jersey, USA) je americký skladatel a písničkář, známější z folkrockové dvojice Simon & Garfunkel. V roce 2006 byl magazínem Time označen za jednoho ze „sta lidí, kteří utvářejí náš svět“.\n\nNarodil se v židovské rodině mající kořeny na Slovensku a dětství prožil ve čtvrti Queens v New Yorku. Svou hudební kariéru počal ve třinácti letech, když začal zpívat se svým kamarádem ze stejné čtvrti, Arthurem Irou Garfunkelem (Art Garfunkel) zpočátku na školních oslavách. Měli mnoho vzorů, zejména doo-wopové kapely a nejvíce Everly Brothers, které imitovali na svých prvních nahrávkách. Jako duo s názvem „Tom & Jerry“ se v roce 1957 poprvé zapsali do americké hitparády, když jejich single „Hey, Schoolgirl“ natočený u Big Records dosáhl čtyřicátého devátého místa. Bylo jim šestnáct let. Autorem písně byl Paul Simon, který již tehdy projevil vzácný talent pro psaní zvučného a zpěvného verše, stejně jako nosné melodické linky (tehdy ještě silně ovlivněného raným rokenrolem padesátých let).\n\nSimon se zároveň věnoval studiu anglické literatury na Queens College, zatímco matematicky nadaný Garfunkel studoval architekturu na Columbia University, Manhattan. Jejich cesty se tehdy rozešly, nicméně Simon se dále věnoval zdokonalování svých hudebních a textařských schopností a mezi léty 1957 a 1963 napsal a natočil mnoho písní v rokenrolovém duchu. Vystupoval pod různými pseudonymy (Tico, Paul Kane, Jerry Landis, True Taylor), i s Garfunkelem jako Tom a Jerry (úspěchu dosáhly například písně „Our Song“, „That's My Story“, „Surrender, Please Surrender“).\n\nS kapelou „Tico and the Triumphs“ vydal skladbu „Motorcycle“, která se umístila v Top 100 \"Billboard\" v roce 1962. Stejného úspěchu dosáhl i s písní „The Lone Teen Ranger“ (vydal jako Jerry Landis).\n\nV roce 1963 došlo v jeho kariéře k zásadnímu zlomu. Setkání s Folkovým hnutím jej přimělo přehodnotit svůj přístup k hudební tvorbě a probudilo v něm básníka, který se měl zanedlouho stát jedním z mluvčích své generace. Tehdy vytvořil několik mistrovských folkových skladeb, jako „Carlos Dominguez“, „He Was My Brother“, nebo „Sparrow“ (1963). V polovině šedesátých let také napsal spolu s Brucem Woodley „Red Rubber Ball“, který natočila americká skupina The Cyrkle a dosáhla s ním druhého místa v americké hitparádě.\n\nNa počátku roku 1964 Simon přednesl Garfunkelovi několik nových děl ve folkovém stylu, mezi nimi i „Sounds of Silence“ a poté oba společně vydali desku, poprvé pod svými skutečnými jmény jako duo Simon & Garfunkel Album vydalo Columbia Records a dostalo název podle jedné z písní \"Wednesday Morning, 3 A.M.\" Album obsahovalo písně Simona, dalších autorů a spirituály. Zpočátku propadlo, ale později se prosadilo díky zásahu producenta Toma Wilsona, který upravil aranžmá písně „Sound of Silence“ (stále žádanější mladými posluchači rozhlasu, kteří se identifikovali s jejím existencionálním obsahem). Folkrocková verze písně (s přidanými elektrickými kytarami a bicími bez jejich vědomí) dosáhla nejvyšší pozice v americké hitparády, stala se vánočním hitem roku 1965 a duo Simon a Garfunkel rázem vynesla mezi nejuznávanější hudebníky doby. Simon kvůli tomu opustil Anglii, kam se uchýlil po neúspěchu jejich \"Wednesday Morning, 3 A.M.\" Sólové album \"The Paul Simon Song Book\" které tam vydal v roce 1965, patřilo dlouho mezi sběratelské rarity a na CD vyšlo až v roce 2004. Simon a Garfunkel se od roku 1966 těšili stále větší popularitě a desky jako \"Parsley, Sage, Rosemary and Thyme\" (1966), \"Bookends\" (1968), či \"Bridge over Troubled Water\" (1970) se staly bestsellery a získaly si i uznání kritiky. Některé z jejich písní se objevily ve filmu Absolvent (\"The Graduate\") s debutujícím Dustinem Hoffmanem a Anne Bancroft). Proslula zejména píseň „Mrs. Robinson“, za níž Paul Simon získal první ze svých šestnácti GRAMMY.\n\nAle vrcholem bylo nepochybně album „Bridge Over Troubled Water“ z roku 1970, zejména díky titulní skladbě, označované jako jedna z nejlepších písní všech dob. Album získalo šest cen Grammy a stalo se bestsellerem. O to větším překvapením pak byl rozchod dua, zapříčiněný jednak Artovou hereckou kariérou (během natáčení alba se věnoval spíše castingu pro film Hlava 22), tak i Paulovou touhou po umělecké nezávislosti. Svou roli mohl hrát i fakt, že Art se jako interpret Bridge Over Troubled Water paradoxně těšil větší popularitě, než její autor.\n\nAle i poté, co se v roce 1970 rozdělili, se občas znovu sešli – a to nejen na jevišti, ale i ve studiu. Natočili například Top 10 hit „My Little Town“ (1975, vyšel na jejich sólových albech) a v roce 1981 společně vystoupili na legendárním koncertě v Central Parku, po němž následovalo společné turné a příprava nové desky, s pracovním názvem \"Think Too Much\", která nakonec vyšla pod názvem \"Hearts and Bones\" jako Paulovo sólové album, poté, co autor, prožívající osobní i uměleckou krizi rozhodl vymazat všechny Artovy vokály. Jedna z demo písní, „Citizen of The Planet“, byla vydána až v roce 2004 (bonusový materiál k nahrávce z turné Old Friends) s přidaným Garfunkelovým hlasem. V roce 1990 bylo duo uvedeno do Rock and Roll Hall of Fame.\n\nV roce 2003 se duo znovu spojilo, poté, co získalo Grammy Lifetime Achievement Award. V sezonách 2003 – 2004 následovalo úspěšné „Old Friends“ turné, ukončené volným koncertem před římským Colosseem. Tento hudební svátek navštívilo podle odhadů 600 000 lidí.\n\nBěhem své sólové dráhy Paul pokračoval ve vytváření textů, které jedinečným způsobem komentovaly svět soudobé společnosti, lidského nitra, ztráty přirozené komunikace, písní milostných i sžíravě ironických. Hudební složku svých písní systematicky prohluboval a obohacoval. Nejprve vydal desku s názvem \"Paul Simon\" - 1972, obsahující písně folkové, folkrockové, ale například i reggae hit \"Mother and Child Reunion,\" o rok později ohromil barevným zvukem alba \"There Goes Rhymin' Simon\" (1973), obsahující rockenrollové, soulové i gospelové skladby, mistrovskou baladu „Something So Right“, vlasteneckou „American Tune“ nebo hitovku „Kodachrome“.\n\nV roce 1975 připravil spolu s předními jazzovými hudebníky (Steve Gadd, Michael Brecker, Richard Tee…) a producentem Philem Ramonem jedno ze svých vrcholných děl, desku \"Still Crazy After All These Years\", oslňující bohatými harmoniemi, autorovým vyzrálým vokálem, barevnou instrumentací a texty, které se okamžitě staly notoricky známými archetypy „50 Ways to Leave Your Lover“., titulní píseň „Still Crazy After All These Years“, „I Do It For Your Love“, „Gone At Last“ či „Silent Eyes“. Deska mu vynesla Grammy za Album roku. V roce 1977 si zahrál roli v oskarovém snímku „Annie Hall“ Woodyho Allena a v roce 1980 připravil scénář k filmu s autobiografickými prvky „One Trick Pony“. Soundtrack z tohoto filmu vyšel jako další album, obsahující mimo jiné hit „Late in the Evening“. Album „Hearts and Bones“ (1983) se stalo komerčním neúspěchem, přestože obsahovalo mimořádně silné texty a krásné písně, jako titulní track, „René and Georgette Magritte“, „Train in The Distance“ či „The Late Great Johnny Ace,“ poctu Johnu Lennonovi.\n\nV roce 1985 Simon účinkoval v singlu We Are the World pro podporu Afriky a o rok později se symbolicky vypravil do Johannesburgu, aby zde připravil svoji patrně nejslavnější desku vůbec, legendární \"Graceland\", oceněnou Grammy v hlavní kategorii album roku (Simon tak získal tuto cenu potřetí, což zatím nikdo nepřekonal). Tato deska se stala milníkem v historii žánru world music a ukázala cestu mnoha následovatelům. Nejen díky africkým (přesněji jihoafrickým) rytmům, ale i díky nosným melodiím, originální hudební stavbě a suverénně vypracovaném textu, stejně jako interpretům (Ladysmith Black Mambazo, Ray Phiri, Linda Ronstadt) se stalo deskou, jakou už nemohl „zpívající básník“ překonat. Mezinárodní ohlas měla i dvě „Graceland“ turné (1987 as 1989) s hvězdami jako Hugh Masekela či Miriam Makeba. Koncert v Zimbabwe (1987) byl také jedním z prvních významných protestů proti jihoafrickému apartheidu. Pomohl také k tomu, aby byl Simon očištěn z nařčení, že s režimem sympatizuje, když spoluprací s místními hudebníky porušil bojkot OSN.\n\nV roce 1990 vydal skladatel další přesvědčivou a úspěšnou world-music desku \"The Rhythm of the Saints\", kombinující latinskoamerické (zejména brazilské) rytmy, kreolské i africké motivy. V textu se Simon odvážil do „mystických“ poloh a spolu s barvitým zvukem perkusí tak vytvořil své patrně nejoriginálnější album. Tehdy autor dosáhl vrcholu své slávy a to mu vyneslo pozvánku k dalšímu vystoupení v Central Parku, deset let poté, co na stejném místě stanul s Garfunkelem 15. října 1991 (koncert vyšel na desce i videokazetě). Vystoupení pod širým nebem navštívilo odhadem 750 000 diváků. Spolu s mohutnou kapelou, složenou z afrických, jihoamerických i amerických hudebníků pak uspořádal celosvětové „Born At The Right Time Tour“ a uskutečnil i speciální „unplugged“ koncert pro MTV.\n\nPo desetileté pauze, vyplněné přípravou muzikálu a koncertováním (např. turné s Bobem Dylanem v roce 1999) Paul vydal intimně laděné album \"You're the One\" (2000) znamenající jistý návrat směrem k folkrocku. Nedosáhlo sice komerční úspěšnosti předchozích desek, nicméně obdrželo příznivé kritiky i další (již pátou) nominaci na Grammy pro Album roku. Z koncertu v pařížské Olympii ze stejného roku byl pořízen videozáznam pro VHS i DVD. V roce 2002 Simon získal nominaci na Oskara za skladbičku „Father and Daughter“ pro kreslený film „Wild Thornberrys Movie“.\n\nBásníkovo poslední album zvané \"Surprise\", bylo produkováno známým expertem na „elektroakustickou“ a „ambient“ hudbu Brianem Eno a vyšlo 9. května roku 2006. Kritiky bylo označené za „velký návrat“ na scénu a Simonovo nejlepší album od doby Gracelandu.\n\nSimon získal za své „písničkářství“ mnoho prestižních ocenění - mimo jiné 16 Grammy, Musicares Award, Kennedy Center Award, členem „Rock and Roll Hall of Fame“ je dokonce „dvakrát“ - podruhé sem byl uveden v roce 2000 za své sólové dílo. V roce 2007 se stal prvním držitelem Gershwinovy ceny za celoživotní přínos rozvoji populární písně, udělené americkou National Library of Congress.\n\nBěhem devadesátých let pracoval na muzikálu, určeném pro Broadway a inspirovaný skutečnými událostmi. Ke spolupráci si přizval básníka Dereka Walcotta, držitele Nobelovy ceny za literaturu. \"The Capeman\" byl jeden z jeho největších neúspěchů, ani ne tak kvůli hudbě, jako pro samotné téma, popisující příběh napraveného brutálního vraha. Muzikál byl stažen po třech měsících provozu. V současnosti se mluví o jeho možném návratu, ovšem ne na newyorské půdě.\n\nSimon se objevil jako herec například v roli hudebního producenta Tony Laceyho v \"Annie Hall\", v hlavní roli rockera Jonaha Levina (se stejnými iniciály jako Paulovo někdejší pseudonymum Jerry Landis) filmu dle vlastního scénáře in 1980's \"One-Trick Pony\". Paul Simon vystoupil také v \"The Muppet Show\" a mnoha dílech \"Saturday Night Live\". Jeho blízkými přáteli jsou známí komikové Steve Martin a Chevy Chase, kteří se objevili i v jeho videoklipech k hitům „You Can Call Me Al“, nebo „Proof“. Spolu s Chevy Chasem také napsal scénář k parodické show „Paul Simon Special“ (1977), oceněné Emmy. V roce 1992 o něm byl natočen dokument pod názvem „Born at The Right Time“.\n\nSimon byl třikrát ženat. Nejprve s o něco starší Peggy Harperovou (od roku 1969). Inspirovala například písně „Train in the Distance“, „Something So Right“, „Congratulations“, „Run That Body Down“ či třetí sloku písně „Bridge Over Troubled Water“. Mají jednoho syna, Harpera Jamese Simona (1972). V roce 1975 se rozvedli. Druhé manželství se známou americkou herečkou Carrie Fisherovou (alba \"Hearts and Bones\" a \"Graceland\" byla silně inspirovaná tímto vztahem) trvalo pouze jedenáct měsíců (1983-84), Carrie potratila dítě a tak manželství skončilo brzkým rozvodem (oficiálně kvůli jejím tehdejším problémům s drogami a osobními neshodami). Simonova současná manželka je o 25 let mladší písničkářka Edie Brickellová (vzali se v roce 1992). Jejich harmonický vztah našel odezvu v některých písních jako „Thelma“. „The Coast“, „She Moves On“, „That's Where I Belong“ a „You're The One“. Mají tři děti - Adriana Edwarda (1992), Loulou Belle (1995) a Gabriel Elijah (1998). Dva z jeho synů, Harper a Adrian, pokračují v otcových stopách a věnují se hudbě.\n\nV červnu 1990 vystoupil také v Praze na Staroměstském náměstí v rámci koncertu SOS Rasismu, kam ho uvedl prezident Václav Havel. Ve stejném roce působil taktéž jako oficiální pozorovatel OSN při prvních svobodných volbách v Československu.\n\n\n\n"}
{"id": "131010", "url": "https://cs.wikipedia.org/wiki?curid=131010", "title": "Songbird", "text": "Songbird\n\nSongbird byl multimediální přehrávač, jehož vývoj je už ukončen. Jedná se o open source alternativu k proprietárním přehrávačům jako je třeba iTunes.\n\nSongbird je založen na běhovém prostředí Mozilly XULRunner. Díky tomu byl s minimálním množstvím změn spustitelný pod Windows, Linuxem či Mac OS X. Přehrávač používal VLC plugin pro přehrávání médií a databázovou knihovnu SQLite pro ukládání informací o multimédiích.\n\nJeho první verze (0.1) byla vydána pod kódovým označením „Hilda“ 8. února 2006. Poslední verze 2.2.0 vyšla 2. dubna 2013 pro Windows, Linux i Mac OS X. Na začátku téhož roku bylo oznámeno, že se ukončuje vývoj tohoto přehrávače.\n\n"}
{"id": "131013", "url": "https://cs.wikipedia.org/wiki?curid=131013", "title": "Sviblovo", "text": "Sviblovo\n\nSviblovo má několik významů:\n\n"}
{"id": "131014", "url": "https://cs.wikipedia.org/wiki?curid=131014", "title": "Botaničeskij sad", "text": "Botaničeskij sad\n\nBotaničeskij sad je název pro několik stanic metra, nacházejících se v Ruské federaci a na Ukrajině:\n\n\nPodobný název má:\n"}
{"id": "131015", "url": "https://cs.wikipedia.org/wiki?curid=131015", "title": "Aleksejevskaja", "text": "Aleksejevskaja\n\nAleksejevskaja je název pro několik stanic metra, nacházejících se v Ruské federaci a na Ukrajině:\n\n"}
{"id": "131017", "url": "https://cs.wikipedia.org/wiki?curid=131017", "title": "Atlas Coeli Skalnaté Pleso 1950.0", "text": "Atlas Coeli Skalnaté Pleso 1950.0\n\nAtlas Coeli Skalnaté Pleso 1950.0 je soubor 16 hvězdných map, na kterých je v měřítku 1° = 0,75 cm zobrazená celá hvězdná obloha v souřadnicové síti.\n\nObsahuje všechny hvězdy do hvězdné velikosti 7,75, tedy celkem 35 000 hvězd a jiných objektů. Specifické jsou v něm vizuální a spektroskopické dvojhvězdy, vícenásobné soustavy, novy, supernovy a nejjasnější radiové zdroje, kulovité hvězdokupy, galaktické a extra-galaktické mlhoviny do 13. hvězdné velikosti, obrysy difuzních a tmavých mlhovin, obrysy Mléčné dráhy, ekliptika, galaktický rovník a hranice souhvězdí.\n\nJeho autorem je Antonín Bečvář, který sestavil i tři další atlasy na určení speciálních cílů (např. k hledání komet), a to Atlas Eclipticalis, Atlas Borealis a Atlas Australis.\n\nAtlas vznikl v letech 1947-1948 na observatoři Skalnaté pleso na základě 12 hvězdných katalogů (zejména Bossova a HD) a asi 10 fotografických atlasů. Poprvé jej vydala Československá astronomická společnost v roce 1948. Atlas byl zakrátko doplněn katalogem \"Atlas Coeli II\", obsahující údaje o 12 000 vybraných objektech (obyčejné hvězdy do 6,25, ostatní objekty kompletně jakož i na mapách). V roce 1956 vyšla v Nakladatelství ČSAV zdokonalená verze atlasu v šestibarevném tisku. Právo zahraničních vydání odkoupila Sky Publishing Corporation v Harvardu a vydala atlas v několika verzích. \n\n"}
{"id": "131028", "url": "https://cs.wikipedia.org/wiki?curid=131028", "title": "Elmer Drew Merrill", "text": "Elmer Drew Merrill\n\nElmer Drew Merril (15. října 1876, East Auburn, Maine, USA – 25. února 1956, Forest Hills, Massachusetts, USA) byl americký botanik.\n\nNarodil se v Maine na severu USA. Promoval na University of Maine v roce 1904 z přírodních věd. Celý život se věnoval botanice, tedy rostlinám, ale zajímal se též o houby. Byl profesorem Harvardovy univerzity a ředitelem Arnoldova Arboreta. Mezi lety 1929 a 1935 působil jako ředitel Newyorské botanické zahrady. Zajímal se hlavně o rostliny Asie.\n\n\n\n\n"}
{"id": "131030", "url": "https://cs.wikipedia.org/wiki?curid=131030", "title": "Lightning", "text": "Lightning\n\nLightning je rozšíření pro e-mailový klient Mozilla Thunderbird a balík aplikací SeaMonkey. Přidává do nich kalendářové funkce. Jedná se o nástupce rozšíření Mozilla Calendar, které poskytovalo podobnou funkcionalitu, ale jehož vývoj byl ukončen. Cílem Lightningu je nabídnout vyšší integraci se samotným klientem.\n\nLightning byl oznámen 22. prosince 2004 a v současné době je ve vývoji. Až do ukončení vývoje samostatné aplikace Mozilla Sunbird byl vyvíjen paralelně s ní a většina kódu byla mezi nimi sdílena. V tuto chvíli je Lightning jediným projektem svého druhu v rámci Mozilly.\n\n\n"}
{"id": "131035", "url": "https://cs.wikipedia.org/wiki?curid=131035", "title": "M1 Abrams", "text": "M1 Abrams\n\nHlavní bojový tank M1 Abrams je nástupce předchozího amerického tanku M60 Patton. Výrobcem tohoto tanku je firma General Dynamics, konkrétně její divize Land Systems. V konstrukci tanku je kladen důraz na ochranu posádky, vysokou přesnost (one shot, one kill) a vysokou pohyblivost. Americká armáda používá 3 verze tohoto tanku: M1 (původní verze), M1A1 (vylepšena byla především palebná síla a ochrana posádky, dnes nejpoužívanější verze) a M1A2 (bylo zdokonaleno elektronické vybavení). Tank je pojmenován po generálu Creightonu Abramsovi (americký generál ve vietnamské válce).\n\nPo neúspěšném americko-německém projektu MBT-70, uveřejnilo americké ministerstvo obrany v lednu 1973 požadavky na nový hlavní bojový tank, který měl nahradit zastarávající tank M60 Patton. Ministerstvo obrany požadavky v červnu 1973 předalo firmám Chrysler a General Motors. Prototypy tanků byly pojmenovány symbolicky XM1 (jednička jako nástup nové generace).\n\nPři konstrukci byly brány ohledy na nejnovější technologické poznatky a zkušenosti z předchozích bitev. Automatické nabíjení bylo odmítnuto jako nespolehlivé. Další člen posádky posiloval bojeschopnost tanku. Při vyřazení jiného člena posádky mohl v případě potřeby zastat jeho funkci. Absence automatického nabíjení také poskytla možnost oddělit munici od posádky posuvnou stěnou. Roku 1976 obě firmy ukončily práci na prototypech. I přes porušení požadavku na vznětový motor byl vybrán prototyp od firmy Chrysler vybavený plynovou turbínou.\n\nPo zkouškách bylo objednáno 11 předvýrobních strojů, u kterých byly postupně vylepšovány různé nedokonalosti a problémy (zejména problémy s plynovou turbínou). Ministerstvo obrany po zkouškách objednalo 54 sériových strojů, počet byl poté zvýšen na 110. 1. sériový tank byl vyroben 28. února 1980 ve výrobním závodě v Limě ve státě Ohio. Podle amerických tradic byl tank pojmenován po generálu Creightonu Abramsovi (tankovém veliteli za druhé světové války a velícímu generálu MACV ve vietnamské válce).\n\nVýroba se poté rozrostla i do výrobních závodů Arsenal Tank Plant v Detroitu. V březnu 1982 byl Chrysler z ekonomických důvodů donucen prodat výrobní linku a výrobní práva firmě General Dynamics (dnešní výrobce). Změna majitele se pozitivně projevila na množství vyrobených tanků – před prodejem z výrobních linek sjíždělo 30 tanků měsíčně, po prodeji to bylo již 60, poté 70.\n\nVerze M1 byla podle americké armády jen provizorním řešením, velmi brzy poté byla verze M1 vylepšena na verzi M1A1. Mezistupněm byla verze M1E1 - Enhanced. Byla určena pro otestování novinek, které měly být použity ve verzi M1A1.\n\nVerze M1A1 měla potřebný 120 mm kanón (kanón je původem z Německa, kde je vyráběn pod označením Rheinmetall L44; v USA je pak vyráběn v licenci jako M256). Mimo jiné byla vylepšena i pancéřová ochrana tanku, hlavně pak přidáním ochuzeného uranu do kritických částí pancíře, dále pak byla tato verze doplněna o nové elektronické vybavení a OPZHN (ochranu posádky proti zbraním hromadného ničení). Zlepšeny byly i jízdní vlastnosti. Hlavně byla verze M1A1 vybavena novým pérováním, vylepšenou převodovkou a lepšími tlumiči. Nejnápadnější změnou je ejektor na hlavni kanónu, pomocí kterého lze snadno rozlišit verzi M1A1 od verze M1. Nejvíce tanků Abrams americké armády je právě tato verze, ale v poslední době probíhá modernizace této verze na nejnovější verzi M1A2 (popř. M1A2 SEP).\n\nVerze M1A2 je vylepšena o velice sofistikované elektronické vybavení, které zaručuje vysokou přesnost kanónu (pro využití iniciativy), zmenšení spotřeby plynové turbíny (řízení spalování), zlepšení komunikace s ostatními tanky na bitevním poli či nové možnosti sledování cílů a použitelnosti za jakéhokoliv počasí (CITV - infrakamera). Z původního vybavení nezůstalo téměř nic. Veškeré analogové vybavení bylo nahrazeno digitálním. Digitální vybavení je navzájem spojeno, takže není problém předat souřadnice cíle, který označil velitel, střelci, aby mohl ihned střílet. Podvozek verze M1A2 je opatřen novými pásy s životností až 4425 km.\n\nCena tanku Abrams se pohybuje od 2 350 000 až ke 4 300 000 dolarů, poslední verze, M1A2 SEP, je ještě dražší. Výroba tanků Abrams se poslední dobou spíše utlumuje (pravděpodobně kvůli zavedení projektu FCS, Future Combat Systems, do výzbroje), americká armáda však věnuje velké úsilí modernizaci stávajících tanků na verzi M1A2 nebo M1A2 SEP. Americká armáda má také v plánu část svých tanků M1A2 vybavit modernizačním balíčkem TUSK (Tank Urban Survival Kit), který zvyšuje šance na přežití tanků při bojích ve městech. Tank M1 také lze vybavit pluhem k odstraňování min.\n\nAmerická armáda také vlastní vozidla vycházející z podvozku tanku M1, konkrétně M104 Wolverine (mostní vozidlo) a vyprošťovací vozidlo Grizzly.\n\nAmerická armáda používá kolem 8 725 tanků Abrams, z toho 4 393 je verze M1A1. Tanky M1 jsou také používány v jiných armádách, hlavně v armádách zemí blízkého východu:\n\n\nTanky Abrams také zkoušely armády Švédska a Řecka.\n\nTanky Abrams byly nasazeny poprvé ve větší bojové akci teprve v roce 1991, při operaci Pouštní bouře (Válka v Zálivu), bylo zde nasazeno 1 848 tanků typu M1A1. Zde opodstatnily pláty ochuzeného uranu ve svém pancíři. Během operace Pouštní bouře nebyl zničen jediný tank (zřejmě to však bylo způsobeno nedostatkem průbojných střel z ochuzeného uranu irácké armády; irácká armáda proto byla donucena používat munici HEAT, která ničí vozidla kumulativním paprskem o vysoké teplotě, ale je jen málo účinná proti vrstveným pancířům), pouze bylo 18 tanků vyřazeno ze služby kvůli technickým problémům. Tanky Abrams také využily svého technologického náskoku oproti nejmodernějšímu tanku irácké armády T-72. Prováděly své akce mimo jiné i v noci, kdy používaly přístroje pro noční vidění a ničily irácké T-72, které nemohly žádným adekvátním způsobem reagovat.\n\nDalšího většího bojového nasazení se dočkaly tanky Abrams v roce 2003 při operaci Irácká svoboda. Zde bylo nasazeno pouze cca 500 tanků, které byly použity při taktice bleskové války. Při samotné operaci byly ztráty tanků minimální, ale při následném zajišťování a hlídání Iráku jich bylo ztraceno relativně hodně. Při této operaci se také vyvrátil mýtus o „nezranitelnosti“ tanků Abrams. Irácká armáda doplnila své zásoby kinetické (průbojné) munice, a proto při operaci mohla lépe likvidovat americké tanky (i když probít čelní pancíř bylo stále více o štěstí než o účinnosti munice.); také se velké množství bojů odehrávalo v městských oblastech, kde tanky ohrožovaly především raketometné týmy (využívající především RPG-7) a často útočily zezadu nebo ze strany, kde pancíř Abramse není příliš silný.\n\nDnes stále ještě tanky Abrams operují v Iráku a hlídají hlavně Bagdádské ulice. Tanky jsou stále ničeny, ale spíše než RPG týmy výbušnými přístroji IED (Improvised Explosion Device; improvizované zařízení využívající dostupné výbušniny; jeden tank Abrams byl dokonce zničen IED, které bylo vyrobené z třech kusů 155 mm munice).\n\nMimo jiné byly tanky Abrams taky nasazeny v Bosně.\n\nZákladem tanku je podvozek s 2×7 pojezdovými koly, jedním napínacím kolem vpředu a jedním hnacím kolem vzadu. Na podvozku je umístěna plně otočná věž přibližně tvaru pětiúhelníku, která je po stranách mírně zkosená. Vpředu na korbě se nacházejí 2 světlomety, vzadu pak 2 koncová světla. Průlez řidiče s průzory je umístěn těsně pod věží, dále jsou pak umístěny 2 průlezy na věži tanku, jeden pro velitele, druhý pro nabíječe. Věž je vpředu zakončena kanónem a vzadu se nacházejí pro Abrams typické komunikační antény a komínek klimatizačního systému. Po stranách věže jsou umístěny výmetnice kouřových granátů.\n\nTank Abrams je vybaven dvoukompresorovou plynovou turbínou Avco Lycoming AGT1500C, s výkonem 1 119 kW (1 500 hp). Zrychlení z 0 na 32 km/h trvá pouhé 7,2 s. Turbína zaručuje vysokou pohyblivost a také se vyznačuje velmi tichým chodem (proto přezdívka „Šeptající smrt“). Výhodou turbíny je její snadná vyměnitelnost v polních podmínkách a možností výběru paliva (turbína může spalovat benzín, naftu, ale klidně i petrolej apod.). Nevýhodou je pak obrovská spotřeba – na 1 galon (3,79 l) neujede ani 0,6 míle (1 km). Palivové nádrže tanku Abrams jsou proto vskutku obrovské (pojmou 1908 l paliva). Tank je také opatřen automatickou hydrokinetickou převodovkou (DDA X1100-3B), která nabízí 4 rychlosti vpřed, 2 vzad, neutrál a otáčení na místě.\n\nMaximální rychlost tanku se pohybuje v rozmezí 67–72 km/h podle verze, dojezd tanku na komunikaci je cca 460 km (záleží na verzi). Tank Abrams je schopen jet po 60% stoupání a zvládat boční náklon 30–40% podle verze. Překročivost (maximální šířka zákopu nebo jiné podobné překážky), kterou je schopen Abrams přejet je 274 cm, max. výška kolmé stěny je poté 107 cm a brodivost 122 cm bez přípravy, s přípravou až 238 cm. Hluboké brodění Abrams neumožňuje.\n\nTank M1 Abrams může být letecky přepravován 2 typy letadel: C-5 Galaxy a C-17 Globemaster III. V letadlech může být přepravován jeden bitevně připravený tank Abrams, nebo u letadla C-5 dva tanky Abrams, které se však ještě musí připravit do bojové akce.\n\nTanky Abrams se ale ve většině případech přepravují pomocí námořní techniky. Velké lodě dopraví tanky do blízkosti pobřeží, kde se tanky přesunou na obojživelná vznášedla LCAC (Landing Craft Air Cushion), které tanky přemístí až k pobřeží. Pokud je však i tato varianta nebezpečná, vybaví se tanky systémem pro hluboké brodění a vznášedla LCAC je dopraví do blízkosti pobřeží, kde tanky vysadí, a zbytek vzdálenosti již tanky dojedou ve vodě.\n\nPancíř v tanku Abrams je mírně poupravený Chobhamův pancíř. Vrstvený pancíř se nesnadno tvaruje, proto jsou téměř všechny plochy pancíře rovné. Brzy na to byl tento pancíř ještě posílen bloky ochuzeného uranu, které dodatečně chránily kritická místa, zvláště pak přední část věže. Tímto vylepšení však došlo i k navýšení hmotnosti o několik tun, pro samotný tank to znamenalo snížení pohyblivosti (zvláště pak snížení max. rychlosti). Tento pancíř bývá také označován jako DU pancíř (depleted uranium – ochuzený uran). Tloušťka vrstvy ochuzeného uranu je přibližně 100 mm.\n\nPancíř verze M1A2 (DU pancíř 2. generace) je tvořen z obou stran vrstvou oceli (na každé straně cca 100 mm), která ohraničuje hlavní část pancíře. Hlavní prostřední část je tvořena vrstvou ochuzeného uranu, která je „obalena“ z obou stran plastem zesíleným uhlíkovými vlákny (u verze M1A1 to bývaly 2 vrstvy keramiky; plast je používán hlavně pro absorbovaní rázových vln při výbuchu plastické munice typu HESH). Přední část pancíře tanku je koncipována pro přežití přímého zásahu kinetickou municí až do ráže 125 mm (nejpoužívanější ráže nejpočetnějšího nepřítele tanku Abrams, tanku T-72). Přední část tanku je také značně zkosena (hlavně pak přední část korby) pro zvýšení efektivity pancíře. Tank je také po stranách vybaven kryty pásů, které je ještě možno zesílit reaktivním pancéřováním.\n\nU verze TUSK je tank vybaven dodatečnou ochranou zadní části korby (kovová mříž). Nejnovější verze tanku Abrams, M1A2 SEP, používá pravděpodobně DU pancíř 3. generace.\n\nTank byl původně vybaven drážkovaným kanónem M68 ráže 105 mm (britský Royal Ordnance L7), brzy však byl nahrazen německým kanónem s hladkým vývrtem hlavně Rheinmetall L44 ráže 120 mm (také je používán u tanku Leopard 2, v poslední verzi tanku Leopard 2A6 je jeho delší verze, Rheinmetall L55). Tank s sebou veze až 55 kusů munice (verze M1), novější verze pak pouze 40.\n\nMunice je umístěna v pancéřovaných skříních v zadní části věže (skříně jsou odstíněné a při zásahu odvedou hlavní explozi munice směrem nahoru). Dostřel se pohybuje kolem 3 až 4 km, ale se speciálním druhem munice může být zvýšen až na 8 km (střelba za obzor; tank pouze dostane informace o poloze cíle, počítač vyhodnotí potřebný náměr a odměr a vystřelí). Odměr činí 360°, náměr −9 až +20°. Kanón je také stabilizován, a to jak vodorovně tak svisle a umožňuje tedy i přesnou střelbu za jízdy. Kanón L44 je schopen používat různou munici, hlavní jsou však tyto 4 (první 2 bývají nejpoužívanější):\n\n\nSekundární výzbroj tvoří jeden spřažený kulomet M240 ráže 7,62×51 mm (.308 Winchester), zbraň nabíječe je pak opět kulomet M240. Zbraní velitele je kulomet M2HB ráže 12,7×99 mm (.50 BMG), který je umístěn na průlezu (jeho odměr je 360°, náměr −10° až +65°).\n\nMimo to také sekundární výzbroj tvoří 4 armádní pistole a jedna poloautomatická karabina M16, pro případ, kdyby byl tank vyřazen a posádka ho musela opustit. Sekundární „výzbrojí“ jsou také výmetnice kouřových granátů (2 výmetnice po 6 granátech; dalších 24 granátů je v zásobě tanku), které brání zaměření tanku (brání zaměření tanku pouze před laserovými zaměřovači, kouř z těchto granátů nedokáže však zabránit zaměření radarem nebo tepelným zaměřovačem)\n\nPoslední verze Abramse, M1A2, používá vysoce pokročilé elektronické vybavení, které má mimo jiné i senzory sklonu a síly větru, laserové dálkoměry, termovizní prostředky apod. Toto vybavení slouží k maximálnímu využití momentu překvapení a je koncipováno pro taktiku (jedna střela, jedno zničení).\n\nToto rozhodnutí se americké armádě vskutku vyplatilo, když tanky Abrams bojovaly při operacích Pouštní bouře a Irácká svoboda proti iráckým tankům typu T-72. Tanky Abrams útočily na velké vzdálenosti a kompletně využily výhodu překvapení. Při operaci Pouštní bouře přišli Iráčané o 3 000 tanků během 4 dnů.\n\nUvedené informace platí pro verzi M1A2.\n\n\n"}
{"id": "131036", "url": "https://cs.wikipedia.org/wiki?curid=131036", "title": "Dominátor", "text": "Dominátor\n\nDominátor může být:\n\n"}
{"id": "131037", "url": "https://cs.wikipedia.org/wiki?curid=131037", "title": "Kompresní poměr", "text": "Kompresní poměr\n\nKompresní poměr u spalovacích motorů udává poměr mezi objemem směsi nasáté a objemem směsi stlačené. U zážehových motorů se kompresní poměr pohybuje od 8:1 do 14:1. U vznětových motorů se kompresní poměr pohybuje od 14:1 do 23:1. Při tak vysoké kompresi se nasátý vzduch vlivem stlačení extrémně zahřeje, díky čemuž se vstříknuté palivo okamžitě samovolně vznítí.\n\nε = formula_1\n\n\nPíst se ve válci pohybuje přímočaře vratně, přičemž mezní pozice jeho pohybu nejvíce vzdálená od klikového hřídele se nazývá horní úvrať a mezní pozice nejblíže k hřídeli dolní úvrať. Prostor mezi úvratěmi se nazývá zdvihový objem. Zdvihový objem závisí na průměru vrtání válce a zdvihu pístu. Prostor, který zůstane ve válci, když je píst v horní úvrati, se nazývá kompresní prostor.\n\nU těchto typů strojů je kompresní poměr definován obecněji jako poměr největšího a nejmenšího objemu pracovního prostoru během otáčky. Jinými slovy je to poměr objemu směsi nasáté k objemu směsi stlačené.\n\nε = formula_2\n\n\nČím je kompresní poměr větší, tím dochází k většímu stlačení směsi (u vznětových motorů vzduchu) před zapálením. Kompresní poměr je konstrukční parametr, který:\nZvýšením kompresního poměru přicházejí i nevýhody:\n\nZ důvodů zabránění detonačního spalování není kompresní poměr zážehových motorů větší než 10:1. Motory se snímačem detonačního spalování, elektronickou řídící jednotkou nebo dalšími vylepšeními mohou mít zvýšený kompresní poměr až do 14:1 (2013 Mazda6). U přeplňovaných zážehových motorů je kompresní poměr kolem 8.5:1.\n\nVznětové motory mají kompresní poměr vyšší než 16:1, obvykle na úrovni 20:1 nebo i vyšší, protože u nich naopak ke vznícení paliva v kompresí ohřátém vzduchu dojít musí. Nasává se vzduch, palivo se vstřikuje až do kompresí ohřátého vzduchu.\n\n"}
{"id": "131040", "url": "https://cs.wikipedia.org/wiki?curid=131040", "title": "YUV", "text": "YUV\n\nYUV je barevný model používaný v televizním vysílání v normě PAL a HDTV.\nModel k popisu barvy používá tříprvkový vektor [Y,U,V], kde Y je jasová složka a U a V jsou barevné složky. U je také někdy označováno jako B-Y a V odpovídá R-Y. Barevné složky se používají v rozsahu od −0.5 do +0.5, jasová složka má rozsah od 0 do 1. Výhodou YUV je oddělení jasové složky, kterou člověk přesněji vnímá. Pak je možné vyhradit pro chromatickou složku menší šířku přenosového pásma.\n\nBarevný model YUV vznikl, když bylo potřeba vytvořit způsob přenosu barevného signálu, který by byl kompatibilní s černobílým vysíláním. K stávající jasové složce byla přidána složka barevná.\n\nPro převod modelu RGB do YUV se používá vzorec:\n\nPro převod z YUV do modelu RGB se používá vzorec:\n"}
{"id": "131042", "url": "https://cs.wikipedia.org/wiki?curid=131042", "title": "MozillaZine", "text": "MozillaZine\n\nMozillaZine je populární neoficiální webový server o projektu Mozilla a je vstupní branou do Mozilla komunity (obdobně jako Mozdev či XULPlanet). Hlavní činností serveru je informovat o novinkách, které se okolo projektu a přidružených projektů dějí. Server provozuje populární webové fórum, které slouží pro podporu koncových uživatelů a znalostní bázi, kde uživatelé naleznou odpovědi na své otázky. Server též hostuje řadu blogů vývojářů Mozilly.\n\nServer založil Chris Nelson 1. září 1998, tedy jen pár měsíců po tom, kdy vznikl projekt Mozilla.org a server rychle získal na popularitě. Zprvu hlavně mezi samotnými vývojáři Mozilly, ale brzy i mezi koncovými uživateli. 14. listopadu 1998 se server sloučil se serverem MozBin, který provozoval Jason Kersey a ten se stal spolutvůrcem. Chris Nelson se reálně podílel na provozu až do začátku roku 2001. V květnu 2002 se třetím spolutvůrcem stal Alex Bishop.\n\nServer MozillaZine je dost často vnímán jako oficiální server Mozilla Foundation, ale není tomu tak. Provoz serveru je na Mozilla Foundation nezávislý. Obsah je překládán do řady jazyků, takže si obsah lze přečíst třeba francouzštině či němčině. \n\n"}
{"id": "131043", "url": "https://cs.wikipedia.org/wiki?curid=131043", "title": "Katalog Hipparcos", "text": "Katalog Hipparcos\n\nKatalog Hipparcos je katalog hvězd sestavený z měření astrometrické družice Hipparcos. Tento satelit dodával data s vysokou kvalitou v letech 1989—1993. Katalog byl zveřejněn v roce 1997. Obsahuje 120 000 hvězd s jejich polohami určenými s přesností na 1 tisícinu obloukové vteřiny. Vedle katalogu Hipparcos byl z měření této sondy sestaven také katalog Tycho.\n\nKatalog byl pojmenován podle antického astronoma Hipparcha, autora prvního známého katalogu hvězd.\n\n"}
{"id": "131045", "url": "https://cs.wikipedia.org/wiki?curid=131045", "title": "GRU", "text": "GRU\n\nGRU (z ruského akronymu \" \"znamenajícího ', \"Glavnoje razvedivatěl'noje upravlenije,\" : \"Hlavní rozvědková správa\") je ruská, dříve sovětská vojenská zpravodajská služba. Její celý nynější název je \"Hlavní správa rozvědky Generálního štábu Ozbrojených sil Ruské Federace\" (: '). Hovorově byla označována (v návaznosti na carskou armádu) jako \"Rozvědka\".\n\nPod názvem Registraturní správa byla založena 5. listopadu 1918 na příkaz Revolučního vojenského sovětu (Revvojensovětu) jakožto 4. správa generálního štábu Rudé armády (vojenská zpravodajská služba). Svůj nynější název získala až po několika přejmenováních a reorganizaci. Po založení GRU vydal Lenin příkaz tehdejší jediné rozvědné službě Čeka (předchůdce KGB) nezasahovat do operací GRU. Přesto již v roce 1919 Čeka GRU infiltrovala svými informátory. Tím byl dán základ divokého soupeření mezi oběma rozvědnými službami. Jejich rivalita byla dokonce mnohem větší než rivalita mezi FBI a CIA v USA v pozdějších letech.\n\nOd června 1947 byla správa zahraniční rozvědky GRU spolu s částmi MGB (předchůdce KGB) začleněna do nově vzniklé společné zpravodajské organizace Výbor informací (KI, \"Komitět Informaciji\"). Důvodem byla jednak snaha eliminovat roztříštěnost sovětského zpravodajského systému, ale také Stalinova snaha omezit narůstající Berijovu moc. KI byla vysoce centralizovaná organizace spadající pod Ministerstvo zahraničí. V polovině roku 1948 ministr obrany začal přesouvat personál zahraniční rozvědky zpět pod kontrolu GRU. KI byl definitivně zrušen koncem roku 1951.\n\nV období SSSR nebyla existence GRU nikdy oficiálně oznámena. Široce známou (tzn. mimo úzký okruh zpravodajských služeb) se GRU stala až v průběhu perestrojky. Stalo se tak především díky knihám Viktora Suvorova (vl. jménem Vl. Rezuna), sovětského zpravodaje a důstojníka GRU, který v roce 1978 přeběhl na Západ do Velké Británie. Ve svých spisech popisoval především své zkušenosti se sovětskou armádou a zpravodajskými službami. Podle Suvorova nemohl dokonce ani generální tajemník KSSS vstoupit do ředitelství GRU, aniž by prošel bezpečnostní kontrolou.\n\nDodnes je GRU jednou z důležitých výzvědných služeb Ruské federace, neboť nebyla rozdělena jako KGB. Ta byla reorganizována poté, co napomáhala v roce 1991 nezdařenému pokusu o puč proti tehdejšímu sovětskému vůdci Michailu Gorbačovovi.\n\nV čele GRU stojí náčelník. Organizačně GRU od počátku spadala pod generální štáb Rudé, resp. Sovětské armády, ve druhé polovině 30. let přímo podléhala lidovému komisaři (tj. ministru) obrany, v letech 1942–1945 byla rozdělena na Hlavní správu rozvědky lidového komisariátu obrany a Správu vojskové rozvědky generálního štábu. V letech 1947–1948 byla součástí Výboru informací.\n\nKontrarozvědku, čili zpravodajskou obranu Rudé armády dle zavedeného modelu vykonávala vojenská kontrarozvědka, součást Hlavní správy KGB.\n\nGRU se dělilo na šest oddělení:\n\nOperativní správy:\n\nOstatní správy, oddělení a svazy:\n\nGRU byla známa svou částečnou nezávislostí a to i na hlavních mocenských centrech SSSR jako byly KSSS či KGB. Podrobnější existenci GRU jako pojmu, jeho strukturu a fungování pak západním zpravodajským službám odhalil po r. 1960 dvojítý agent Oleg Peňkovskij. Po jeho odhalení orgány kontrarozvědky KGB a následné popravě, kontrola KGB nad GRU značně zesílila.\n\nV prvních letech po zahájení existence kladla GRU největší důraz na špionáž proti Německu. Podílela se i na tamním neúspěšném komunistickém pokusu o převrat v roce 1923. Během 2. sv. války měla své agenty a spolupracovníky zejména v Evropě (např. zpravodajská skupina Rudá kapela) a Asii.\n\nSe začátkem Studené války GRU zaměřila svou činnost na USA a země západní Evropy. V tomto prostoru budovala své vlastní agenturní sítě, nezávisle na agenturních sítích KGB.\n\nGRU operovala po celém světě, včetně provozu stanice pro rádiový odposlech SIGINT v Lourdes na Kubě (souřadnice: 22.995 s. š., 82.464 z. d.), dále v zemích bývalého sovětského bloku, především v Lotyšsku a Litvě. Pod vedení GRU též spadá středisko kosmické rozvědky ve Vatutinkách, které se nacházejí 50 km JZ od Moskvy. Centrála GRU sídlí na Chodinském poli v Moskvě.\n\nOd prosince 2011 je náčelníkem GRU Igor Sergun. Před ním stál v čele služby Alexandr Šljachturov, jeho přechdůce Valentin Vladimírovič Korabelnikov byl roku 2009 odvolán po dvanácti letech ve funkci kvůli nesouhlasu s reorganizací ruských ozbrojených sil vyhlášenou prezidentem Medveděvem.\n\nPodle Federace amerických vědců (FAS): \"„…ačkoliv je GRU někdy srovnávána s Obrannou výzvědnou službou Spojených států (Defense Intelligence Agency), její [GRU] aktivity jsou shodné s aktivitami téměř všech amerických vojenské výzvědných služeb. GRU získává zpravodajské informace prostřednictvím HUMINT (vojenských atašé a agentů v zahraničí). Také spravuje významnou síť (SIGINT) a řídí také síť zpravodajských satelitů (IMINT).“\"\n\nPodle dalšího přeběhlíka na Západ, důstojníka GRU Stanislava Luneva jsou Spojené státy pokryty ruskou zpravodajskou službou, jejímž prostřednictvím GRU sbírá informace o amerických vůdcích. Tyto informace by v případě války byly využity ruskými speciálními jednotkami k cílené likvidaci těchto vůdců. Lunev dále tvrdí, že GRU se podílí i na výcviku teroristů a to v celosvětovém měřítku. Pro GRU údajně pracoval i Šamil Basajev.\n\nRoku 2002 napsal Bill Powell \"Velezradu\", popis zkušeností bývalého plukovníka GRU Vjačeslava Baranova. Baranov byl naverbován CIA, ale následně byl zrazen ruským agentem umístěným buď v FBI nebo v CIA a strávil pět let ve vězení. Totožnost tohoto agenta je dodnes nejasná, přestože se spekuluje o Robertu Hanssenovi.\n\n\n\n\n\n"}
{"id": "131048", "url": "https://cs.wikipedia.org/wiki?curid=131048", "title": "MozBin", "text": "MozBin\n\nMozBin byl webový server, který existoval od začátku roku 1998 do 14. listopadu 1998. Nabízel kompilované buildy rodícího se webového prohlížeče, z kterého později vznikl balík Mozilla Suite. Činnost serveru se stala zbytečnou v době, kdy Mozilla.org začala publikovat vlastní noční buildy. Server se poté sloučil s dnes populárním serverem MozillaZine.\n\n"}
{"id": "131051", "url": "https://cs.wikipedia.org/wiki?curid=131051", "title": "Kräsuli", "text": "Kräsuli\n\nKräsuli (švédsky \"Gräsö\") je jeden z estonských ostrovů v Baltském moři.\n\nKräsuli se nachází na severozápadním okraji Tallinnského zálivu, mezi výběžkem Viimského poloostrova (\"Viimsi poolsaar\") a ostrovem Aegna. Zeměpisné souřadnice středu ostrova jsou 59° 34' 20\" severní šířky a 24° 47' 10\" východní délky.\n\nOstrov má rozlohu 17 ha a nad mořskou hladinu se zvedá do výše 5 m.\n\nOstrov se ve starších pramenech objevuje jako \"Grääs Öen\", \"Gräsö\", \"Gräsör\", \"Gräsgrund\", což jsou jména švédská, přeložitelná jako „travnatý ostrov“. Převzetím těchto označení do estonštiny vzniklo jméno \"Kräsuli\", případně též \"Kresuli\" či \"Kresulimaa\". Estonští námořníci používali rovněž přeloženého pojmenování \"Rohusaar\" („travnatý ostrov“), z dokumentů je známa též varianta \"Hiina saar\".\n\nOstrov Kräsuli (na mapce vlevo 1) se nachází mezi mysem \"Rohuneem\" (3), nejsevernějším výběžkem Viimského poloostrova (\"Viimsi poolsaar\", 2), a ostrovem Aegna (4). Od Aegny je ostrov Kräsuli oddělen \"Velkým průlivem\" (\"Suursalm\", 6) a od Rohuneemu \"Malým průlivem\" (\"Väikesalm\", 7). Z východu ke Kräsuli přiléhá ostrůvek Kumbli (5). Části Tallinnského zálivu mezi Viimským poloostrovem a ostrovy Aegna a Kräsuli se říká \"Městský záliv\" (\"Linnalaht\", 8).\n\nPobřeží ostrova Kräsuli tvoří pět charakteristických výběžků, mířících do všech stran. Nejvýraznější je severní \"Pihlakakari\" (\"Jeřábový útes\", na mapce vlevo 1), další nesou jména \"Pendiksekari ots\" neboli \"Üksnäs\" (2), \"Madikse nukk\" neboli \"Madiksekari ots\" (3), \"Sadamakari\" (\"Přístavní útes\", 4) a \"Nõmmekari ots\" (5).\n\nOstrov se vynořil v raném limneálním stadiu vývoje Baltského moře přibližně před 3000 lety a v rámci doposud probíhajícího tektonického zdvihu východobaltské oblasti se postupně rozšířil až do současné velikosti.\n\nHorninové jádro ostrova je tvořeno převážně jílovcovými a prachovcovými usazeninami, překrytými vrstvou morénového štěrku a písku.\n\nKräsuli je přibližně z poloviny pokryto lesním porostem, v němž převažuje borovice lesní. Významně je zastoupen též jalovec obecný. Bylinné patro i fauna ostrova jsou podobné sousední Aegně, ale vlivem velikosti ostrova celkově chudší.\n\nNa Kräsuli se dříve nacházela rybářská vesnice Pendikse, na niž už ovšem upomínají jen místní jména. V současnosti se na ostrově nachází několik chat, trvalí obyvatelé zde hlášeni nejsou.\n\nSprávně náleží Kräsuli do kraje Harjumaa, k obci Viimsi.\n\n\n"}
{"id": "131054", "url": "https://cs.wikipedia.org/wiki?curid=131054", "title": "Netscape Navigator", "text": "Netscape Navigator\n\nNetscape Navigator, známý též jako Netscape, byl proprietární webový prohlížeč, který byl populární v průběhu 90. let. Jednalo se o vlajkový produkt společnosti Netscape Communications Corporation a o dominantní webový prohlížeč na trhu do té doby, než jej společnost Microsoft vytlačila integrací svého prohlížeče Internet Explorer do svého operačního systému Windows. Druhým důvodem byla malá inovace, se kterou prohlížeč koncem 90. let přicházel. \n\nNavigator byl nahrazen balíkem Netscape Communicator.\n\n"}
{"id": "131060", "url": "https://cs.wikipedia.org/wiki?curid=131060", "title": "Nový Dvůr", "text": "Nový Dvůr\n\nJméno Nový Dvůr nese více míst.\n\nObec:\n\nČásti obcí a měst:\n\nSdružení obcí:\n\nZámky:\n\nKlášter:\n\nDalší památky:\n\n"}
{"id": "131062", "url": "https://cs.wikipedia.org/wiki?curid=131062", "title": "Branišov", "text": "Branišov\n\nJméno Branišov nese více sídel:\n\n…a částí obcí:\n"}
{"id": "131066", "url": "https://cs.wikipedia.org/wiki?curid=131066", "title": "Buk (rozcestník)", "text": "Buk (rozcestník)\n\nBuk má více významů:\n\n\n\n\n\n\n\n"}
{"id": "131068", "url": "https://cs.wikipedia.org/wiki?curid=131068", "title": "Doubrava", "text": "Doubrava\n\nPojem Doubrava může znamenat:\n\n\n\n\n\n\n\n\n"}
{"id": "131070", "url": "https://cs.wikipedia.org/wiki?curid=131070", "title": "Žabovřesky", "text": "Žabovřesky\n\nJméno Žabovřesky nese více obcí:\n\n\n…a částí obcí:\n"}
{"id": "131074", "url": "https://cs.wikipedia.org/wiki?curid=131074", "title": "Jiří Novosad", "text": "Jiří Novosad\n\nJiří Novosad (18. dubna 1949 Ústí nad Labem – 29. září 2006 Lovosice) byl český akademický malíř.\n\nAkademický malíř Jiří Novosad absolvoval v letech 1972–1978 Akademii výtvarných umění v Praze u prof. Jana Smetany.\n\n"}
{"id": "131077", "url": "https://cs.wikipedia.org/wiki?curid=131077", "title": "Ernst Gräfenberg", "text": "Ernst Gräfenberg\n\nErnst Gräfenberg (26. září 1881, Adelebsen – 28. října 1957, New York) byl německý gynekolog a vědec. \n\nNarodil se v Adelebsenu poblíž Göttingenu. Studoval medicínu na univerzitách v Göttingenu a Mnichově a doktorát obdržel 10. března 1905. Následně začal pracovat jako oftalmolog na univerzitě ve Würzburgu, ale poté se přesunul do gynekologicko-porodního oddělení univerzity v Kielu, kde zveřejnil spisy o metastázách při rakovině („Gräfenbergerova teorie“) a fyziologii implantace vajíčka.\n\nV roce 1910 začal pracovat jako gynekolog v Berlíně a započal práci na vědeckých studiích na univerzitě v Berlíně o fyziologii lidského rozmnožování. Během první světové války působil jako lékařský důstojník a stále publikoval spisy, většinu z nich o ženské fyziologii.\n\nV důsledku vzestupu nacismu v Německu byl Gräfenberg, jakožto židovský lékař, donucen vzdát se roku 1933 postu vedoucího gynekologicko-porodního oddělení v Berlíně. Díky tomu, že věřil v záchranu, i nadále zůstal v Německu. V roce 1937 byl uvězněn za údajné pašování cenné známky z Německa. Díky intervenci přátel z Mezinárodní společnosti sexuologie mu bylo v roce 1940 umožněno opustit Německo a emigrovat do Kalifornie ve Spojených státech amerických. Zemřel 28. října 1957 v New Yorku.\n\nSlávu získal díky studiím ženských pohlavní orgánů a ženské fyziologie. Publikoval spisy včetně „Role močové trubice v ženském orgasmu“ z roku 1950, ve kterém popsal ženskou ejakulaci a erotickou zónu, kde je močová trubice nejblíže vaginální stěně. V roce 1981 po něm pojmenovali sexuologové John D. Perry a Beverly Whipple tuto oblast jako Gräfenbergův bod. Známá je ovšem pod názvem \"bod G.\"\n\n"}
{"id": "131078", "url": "https://cs.wikipedia.org/wiki?curid=131078", "title": "Džus", "text": "Džus\n\nDžus (z angl. \"juice\" [džu:s], šťáva) je šťáva připravená lisováním ovoce nebo zeleniny. Existují džusy jednodruhové nebo smíšené z několika druhů ovoce. Oblíbený je například pomerančový džus, který je vyráběn z plodů pomerančovníku. Džusy se dodávají i ve formě koncentrátu a ředí se pak do původní hustoty vodou. Koncentrát může být vyroben na místě sběru a převezen do jiného zpracovatelského závodu poblíž místa prodeje a doplněn vodou tam (v podstatě to znamená vyloučení vody, která je v ovoci nebo zelenině obsažena, z procesu přepravy na místo určení, a tedy i určité snížení nákladů). Většinou ale dojde i k většímu či menšímu zhoršení chuti. Džusy z čerstvého ovoce nebo zeleniny, které neprošly dehydratací, jsou většinou chutnější a dražší. Většinou se prodávají 100%, které by měly dosahovat stejného poměru obsažených látek jako původní šťáva, k dostání jsou ale i levnější řidší varianty (ty se nazývají nektary). Aby se zvýšila trvanlivost džusů při běžném prodeji, jsou pasterizovány, podobně jako mléko. Protože na ovocný obsah má vliv sluneční světlo, balí se džusy do světlo nepropouštějících krabic. Při delším působení běžné teploty a světla může u některých džusů (např. jablečných) docházet k fermentaci.\n\nDžusy obsahují především množství vitamínů rozpustných ve vodě, jako je například vitamín C; druh a množství obsaženého vitamínu či obsažených vitamínů závisí na ovoci nebo zelenině, z kterých se skládají.\n\nSložení typického pomerančového džusu na 100 ml:\n\n\n\n"}
{"id": "131079", "url": "https://cs.wikipedia.org/wiki?curid=131079", "title": "Mork", "text": "Mork\n\nMork je souborový formát, který byl používán e-mailovými klienty a webovými prohlížeči Netscape. Nyní jej používají produkty Mozilla Corporation. Formát byl vytvořen Davidem McCurkerem, jehož cílem bylo vytvořit minimální databázi, která by byla spolehlivá, flexibilní, efektivní a ukládající data do prostého textu.\n\nKonfliktní požadavky jsou příčinou poněkud bizarní podoby formátu Mork. Ačkoliv byl formát koncipován jako efektivní, zabere Unicode znak 3–6 bajtů. Taktéž snaha o prostý text učinila formát nesrozumitelný pro lidi a těžký pro napsání parseru. To nejlépe dokumentují slova Jamieho Zawinskiho, bývalého inženýra Netscape, který okomentoval formát Mork jako „… nejvíce mozku ničící formát s jakým jsem se za 19 let praxe setkal.“ \n\nFormát Mork je používán v Mozilla Firefoxu, Mozilla Thunderbirdu a SeaMonkey. Ve Firefoxu slouží k ukládání historie prohlížeče včetně historie formulářových dat. V Thunderbirdu slouží k ukládání kontaktů a indexovým souborům k mbox složkám.\n\nMork je v aplikacích Mozilla postupně vytlačován úložištěm MozStorage, které je založeno na databázové knihovně SQLite. Tato knihovna je pro autory rozšíření k dispozici ve Firefoxu 2.0 a ve verzi 3.0 nahradí ukládání historie do formátu Mork.\n\n"}
{"id": "131083", "url": "https://cs.wikipedia.org/wiki?curid=131083", "title": "Rutilius Taurus Aemilianus Palladius", "text": "Rutilius Taurus Aemilianus Palladius\n\nRutilius Taurus Aemilianus Palladius (asi v polovině 4. století) byl římský spisovatel.\n\nZabýval se především zemědělstvím. Zajímavostí je, že jeho dílo mělo značný ohlas v raném středověku.\n\nNejznámějšího jeho dílem je \"De re rustica\", známo též jako \"Opus agriculturae\", 14 knih o rolnictví a sadařství. Čerpá ze zkušenosti a ze starších pramenů, které neuvádí, ale dovolává se Řeků.\n\nOttův slovník naučný o něm uváděl: \"Slohu z úmyslu nedbá. V knize I. jsou předpisy všeobecné, kn. II.–XIII. popisuje různé práce rolnické dle jednotlivých měsíců. Kn. XIV. napodobena je podle X. knihy Columellovy a skládá se z 85 elegických distich. Věnována je jakémusi Pasiphilovi a jedná o štěpování stromů. Verš je správný, ale pathos nemístný; sloh jednotvárný a drsný.\"\n\n"}
{"id": "131084", "url": "https://cs.wikipedia.org/wiki?curid=131084", "title": "Falerna", "text": "Falerna\n\nFalerna je italské město v oblasti Kalábrie. Tvoří ho dvě části – Falerna a Falerna Marina. Falerna je umístěna vysoko v horách a s výhledem na pobřeží Tyrhénského moře. Je to spíše malá vesnička s úzkými uličkami a dvěma kostelíky. Kostel svaté Lucie je nově opraven, vedle jeho vchodu je pomník papeži Janu Pavlu II., který místní vystavěli po jeho smrti.\n\n\"Počet obyvatel\"\nOficiální stránky\n"}
{"id": "131087", "url": "https://cs.wikipedia.org/wiki?curid=131087", "title": "Skutková podstata", "text": "Skutková podstata\n\nSkutková podstata je souhrn typických, základních, právně relevantních znaků určitého právního institutu (například: trestného činu). Pokud osoba naplní svým jednáním takové znaky (například spáchá trestný čin), naplní skutkovou podstatu, což s sebou přináší právní následky stanovené příslušnou právní normou. Pomocí znaků skutkové podstaty je vyjádřen základní charakter, význam a důvod existence daného právního institutu (u trestného činu je to společenská nebezpečnost takového činu, jehož páchání společnost zakazuje). Jako znaky skutkové podstaty jsou vybírány jen ty nejzávažnější (ty, před kterými se, v případě trestných činů, chce společnost chránit - u vraždy je to úmyslné usmrcení jiného, nikoli už přesný způsob, čas, místo takového usmrcení), a nezohledňují se ostatní součásti daného skutkového děje, tedy detailního průběhu dané události.\n\nV československém trestním právu bylo naplnění skutkové podstaty v teorii vykládáno jako formální znak trestnosti činu, zatímco materiální znak trestnosti byl vyjádřen obecnou formulací v úvodu trestního zákoníku. Ve skutečnosti však speciální část trestního zákona v popisech jednotlivých skutkových podstat specifikovala, byť nedůsledně a mnohde jen nepřímo, tedy kontextem daným nadpisy a členěním, i materiální znaky, tedy konkrétní zájmy, které příslušnými druhy činů mohou být poškozeny. V praxi docházelo jen zcela výjimečně k případům, kdy by při naplněných formálních znacích skutkové podstaty soud konstatoval nenaplnění materiálního znaku trestného činu; podle judikatury nejvyššího soudu naplnění formální skutkové podstaty obecně implikuje i naplnění materiální podstaty trestného činu. \n\nO naplnění skutkové podstaty trestného činu se jedná i v případě jednání osob bez trestní odpovědnosti, na které se trestní předpisy přímo nevztahují, ale související předpisy užívají pojmu „čin jinak trestný“.\n\nZákladním tříděním skutkových podstat v trestním právu je třídění na skutkové podstaty základní, kvalifikované (přísněji trestné kvůli vyšší nebezpečnosti jednání) a privilegované (výjimečně mírněji trestné kvůli nižší nebezpečnosti). U dvou posledně jmenovaných přistoupily ke znakům základní skutkové podstaty některé právně relevantní znaky další.\n\nPomocí znaků skutkových podstat (zvláště znaků zvláštních - viz níže) se od sebe odlišují jednotlivé trestné činy. Naplnění skutkové podstaty znamená (pokud je takový čin i společensky nebezpečný) spáchání příslušného trestného činu (jedním skutkem lze spáchat i více trestných činů). Skutková podstata zahrnuje tzv. typové znaky trestného činu (vedle toho existují ještě tzv. obecné znaky trestného činu zahrnující věk a příčetnost pachatele, které ovšem nejsou součástí skutkové podstaty):\n\nPro naplnění skutkové podstaty a tím pro spáchání trestného činu musí být naplněny vždy všechny uvedené znaky. Výraz „skutková podstata“ se běžně užívá i u nekalé soutěže, kde představuje jednotlivý případ nekalosoutěžního jednání.\n"}
{"id": "131089", "url": "https://cs.wikipedia.org/wiki?curid=131089", "title": "Velká hospodářská krize", "text": "Velká hospodářská krize\n\nVelká hospodářská krize (někdy též světová hospodářská krize, nebo \"velká deprese\") je označení pro celosvětově rozsáhlou hospodářskou krizi následující po propadu akcií na americké burze (Wall Streetu) v říjnu 1929, která ovlivnila světové hospodářství ve 30. letech a byla největší ekonomickou krizí 20. století.\n\nV důsledku tohoto krachu se de facto zhroutily ekonomiky mnoha zemí po celém světě. V době krize si mnoho lidí myslelo, že kapitalismus skončil a došlo k přesvědčení, že vinen je demokratický systém. Toho využili hlavně fašisté a komunisté, kteří slibovali pád demokracie a nastolení pevných systémů. Velká hospodářská krize byla překonána až v polovině 30. let 20. století a všeobecně se soudí, že právě ona byla jednou z hlavních příčin druhé světové války.\n\nEkonomické důsledky 1. světové války byly velké a jejich odstraňování bylo dlouhodobou záležitostí. Evropský průmysl se během války přeorientoval téměř výhradně na zbrojní výrobu. Nedostatek financí způsobil velkou zadluženost vítězných mocností u USA.\n\nNěmecké hospodářství bylo ve 20. letech 20. století zasaženo reparacemi vyplývajícími z Versailleské mírové smlouvy. Německo mělo zaplatit celkový objem reparací ve výši 33 miliard dolarů, což ale odpovídalo zhruba výši 32% celého hrubého domácího produktu USA za rok 1929.\n\nRostoucí inflace (v Německu se hovoří o tzv. hyperinflaci) nutila státy k dalšímu zadlužování. Přesto se zdálo, že situaci se podařilo stabilizovat, a některé státy prožívaly ve 20. letech dokonce období konjunktury, což souviselo s návratem k běžné spotřebě, na rozdíl od přídělového válečného systému.\n\nDalším problémem ekonomiky byl rozsáhlý přechod agrárně orientovaných států k průmyslu, což způsobilo, že města se rozrůstala rychleji než infrastruktura.\n\nEkonomika USA nebyla příliš zasažena válkou a byla na vzestupu, čímž výrazně zvýšila svůj náskok před ostatním světem. Díky přehnanému optimismu, odstranění zlatého standardu a dalších vlivů se staly moderní investice na burze financované úvěrem. To vedlo k nadhodnocení firem, které způsobilo růst akcií nad jejich reálnou hodnotu. Dalším problémem byla výrazně protekcionistická politika, která bránila splácet evropské úvěry, což vedlo k hromadění mezinárodních platebních prostředků (zlato) v USA. Takový stav vedl k tomu, že se americká ekonomická situace odrážela ve všech ostatních ekonomikách.\n\nNa konci 20. let 20. století dosáhly ceny akcií svého maxima, což zneklidňovalo investory. V roce 1929 začaly ceny akcií zvolna klesat a jelikož byl pokles trvalého rázu, začali akcionáři masově prodávat akcie, což zrychlovalo jejich propad. Tento vývoj akcií vyvolal mezi akcionáři paniku a především malí akcionáři, kteří tehdy vlastnili výrazné procento akcií, se pokoušeli prodávat za každou cenu. Ve čtvrtek 24. října 1929 bylo k prodeji nabídnuto přes 12 milionů akcií o něž nebyl zájem, neboť i v tuto dobu se jich majitelé snažili zbavit za cenu, která byla nadhodnocená. Z tohoto důvodu byla Newyorská burza nucena v pátek 25. října oznámit krach. Tento krach vyvolal krach dalších amerických burz, protože se prodej přesunul na tyto burzy. Tento den bývá označován jako černý pátek a je chápán jako den vypuknutí krize\n\nPoté začaly krachovat společnosti, které neměly dostatečný kapitál, což způsobilo prudký nárůst nezaměstnanosti. V důsledku toho vypukla panika, při níž se lidé snažili vybrat své úspory, banky však nedisponovaly dostatečným kapitálem, a proto mnoho z nich zkrachovalo. V USA nepřežilo třicátá léta téměř 10 000 bank - jedna třetina ze všech. Tím se velmi prudce snížila platební schopnost jednotlivců, což ve svých důsledcích znamenalo opětovné snížení výroby. Tento stav se velmi rychle odrazil na ekonomikách založených na exportu (Československo, Japonsko, Brazílie), z nichž se krize rozšířila dále.\n\nŠíření krize usnadnily špatné kroky státních vlád (USA), či jejich pasivita (Československo) a dále pak stav, kdy teoretici nebyli schopni na krizi reagovat ani ji předvídat, a dokonce se nedařilo předvídat její další průběh a její rozsah.\n\nKrize v krátké době (ještě v roce 1929) způsobila prudký nárůst nezaměstnanosti a pokles produkce. Z této situace pak vyplynuly tzv. hladové pochody a celková nedůvěra v politický a ekonomický systém.\n\nVětšině hlavních ekonomik se dlouhou dobu nedařilo stabilizovat situaci, vybudování strategie na zlepšení v USA trvalo čtyři roky, kdy byl vypracován hospodářský program New Deal, jenž se rozhodl opustit liberální politiku a vydal se cestou Keynesových teorií. V Německu ve stejné době vznikl Hitlerův program, který v zásadě vyšel z podobných principů jako New Deal. Oba projekty byly postaveny na principu státních zakázek a vybudování centrální banky, přičemž Hitlerův jednoznačně směřoval k vojenským zakázkám. Hitlerův projekt měl prakticky okamžité výsledky, jeho nevýhodou bylo, že myšlenky směřující k absolutní moci státu, které obsahoval, vyžadovaly další a další zásahy a posilování zbrojení, což nakonec nutně vedlo k rozpoutání války. New Deal měl pomalejší výsledky, jeho výhodou byla dlouhodobě zaměřená strategie, jejímž cílem bylo omezit liberální ekonomické principy opatrně a nenarušit tak principy demokracie.\n\nNěkteří ekonomové, obzvláště pak zastánci Rakouské školy tvrdí, že intervencionistická politika prezidenta Hoovera a obzvláště pak program New Deal nového prezidenta Roosevelta krizi nepomohl, ale naopak ji prodloužil, a to až do konce 2. světové války, i přestože na začátku 40. let byla v USA nízká nezaměstnanost a rostoucí HDP. nezaměstnanost byla prý uměle snížena brannou povinností, <nowiki>\"zaměstnanci\"</nowiki> nebyli skutečně ekonomicky činní. HDP se pak zvyšoval hlavně díky rozrůstajícímu se vojensko-průmyslovému komplexu, a tedy se nezvyšovala životní úroveň občanů - přídělový systém trval v USA v některých oblastech až do roku 1947.\n\nK úplnému oživení hospodářství však došlo až na konci 30. let 20. století, kdy se i ostatní státy začaly připravovat na možnou válku a vznikla tak řada armádních zakázek.\n\nNěmecko, (resp. Výmarská republika) bylo v letech 1931-1933 sužováno krvavými pouličními šarvátkami mezi přívrženci nacismu a stoupenci komunismu. Obětí bylo mnoho. Britský spisovatel Christopher Isherwood popisuje incident, kdy tři příslušníci SA ubodali na ulici ocelovým hrotem žerdě nacistické vlajky hocha, jemuž mohlo být sedmnáct či osmnáct let. Když se Isherwood a další kolemjdoucí po útoku seběhli k umírajícímu mladíkovi, prýštila z jeho početných ran krev a jedno oko měl napůl vydloubnuté.\n\nKdyž však bylo zapotřebí, dokázali komunisté a nacisté držet spolu, vytvořili např. společné hlídky proti stávkokazům. V Reichstagu Ernst Thälmann (komunistický politik) a Hermann Göring (nacistický politik, spoluzakladatel SA) pořádali společné výtržnosti. Komunisté totiž věřili, že větší nebezpečí pro ně představují sociální demokraté, domnívali se, že nacistická vláda nebude mít dlouhého trvání.\n\nKrize pro Němce začala už v roce 1928. Těch několik roků předchozí prosperity (silně dotované velkými americkými půjčkami) uběhlo velmi rychle. Po krachu na newyorské burze USA skončily s půjčkami a Německo se stalo první zemí Evropy, kam dorazila krize. V roce 1932 bylo téměř 45 % Němců bez práce.\n\nAdolf Hitler dal lidem příležitost k nabytí sebedůvěry - polovojenskou uniformou členů svého hnutí a deklarovanou spoluúčastí na osudu Německa. Občané i díky nacistické propagandě nenáviděli Židy, protože podle nacistů platila rovnice „bankéř = Žid“. Nacionalismus a bunkrová mentalita nabývaly na síle. Hitler zavedl půlroční pracovní povinnost pro mládež i povinnou vojenskou službu. Práce žen byla zdaněna natolik, že se již nevyplatila. Ženy zůstávaly doma. Židé ztratili německé občanství. Němci v roce 1938 sice pracovali, ale za stejnou pracovní dobu si vydělali méně než na počátku krize (r. 1928). I tak bylo lepší práci mít než naopak.\n\nObdobou programu New Deal bylo v Německu zejména stavění dálnic. S tímto nápadem ale nepřišel Hitler, ten jen využil již existujících plánů na silniční propojení severní části země s jižní. Projekt existoval od r. 1926, kdy podnikatel Willy Hof založil organizaci HaFraBa (zkratka - první slabika značí hanzovní města na severu Německa, druhá Frankfurt nad Mohanem a poslední švýcarské město Basilej). Němečtí průmyslníci (ve dvacátých letech projekt ještě neměl nic společného s vládou) se inspirovali v severní Itálii, kde již několik let existovaly dálnice (italsky autostrada). Němci přišli s několika vylepšeními - např. oddělené protijedoucí pruhy. Italské dálnice byly financovány z mýtného, v Německu to zakazoval zákon. Program na vybudování dálniční sítě měl v Německu odpůrce, zejména železnici (Deutsche Bahn), která se obávala konkurence a armádu, ta tvrdila, že z výšky dobře viditelná dálnice bude sloužit nepřátelským pilotům k orientaci.\n\nPo nástupu k moci si Adolf Hitler pozval Willyho Hofa, jenž byl překvapen, že kancléř chce stavět nikoli jednu, nýbrž více dálnic - a naráz. Naplánováno bylo 6 000 km dálnic, do r. 1941 (kdy byla stavba zastavena) se postavilo necelých 4 000 km. Muži byli odveleni na frontu. Stavba se měla částečně zaplatit sama, protože většina peněz měla pocházet z podpor, které by pobírali jinak nezaměstnaní dělníci. Hitler neplánoval stavbu dálnic pro své tankové jednotky, jeho úmyslem bylo obsadit Evropu. Koncem války německé dálnice dobře posloužily spojencům, kteří po nich pohodlně postupovali do nitra Německa.\n\nPřed vypuknutím války stát dodal do ekonomiky přes 100 000 000 000 (sto miliard) marek a vydělal jen něco přes 60 000 000 000. Blížil se státní bankrot, koncem r. 1937 činily německé zlaté a devizové rezervy jen 74 000 000 marek. Tuto hrozbu Hitler odvrátil - rozpoutal druhou světovou válku.\n\nPolsko bylo krizí silně zasaženo. Společně s Německem bylo nejpostiženější zemí Evropy. Nejhlubší propad nastal v roce 1934. Průmysl vykázal ohromné číslo nezaměstnaných Poláků: 43,5%. Navíc mnoho lidí pracovalo jen na částečný úvazek (např. 4 hodiny denně nebo několik dní v měsíci), takže skutečnost byla horší než statistika.\n\nBěhem krize lidé rozprodávali svůj majetek - nejprve knihy, pak zrcadla, pohovky, skříně, šaty a nakonec snubní prstýnky. Někdy i matrace, takže rodina musela spát na podlaze. V bytě (což byla nejčastěji jedna místnost) v průměru připadaly na jednu postel více než 3 osoby. Každá druhá žena potratila, každé čtvrté dítě zemřelo. U dětí, které přežily se často vyskytla křivice kvůli nedostatku vitamínu D.\n\nRovněž Československo bylo zasaženo krizí. Nejsilněji byla postižena oblast Sudet, kde před krizí dominoval lehký průmysl a naprostá většina produkce se vyvážela.\n\nSovětský svaz krize tolik nezasáhla mj. díky centrálně plánovanému řízení ekonomiky a násilné kolektivizaci zemědělství.\n\nŠvédsko uniklo krizi jako první země světa. Životní standard zde byl vysoký a příliš neutrpěl. Reálné příjmy za krize dokonce stouply a země vyráběla v roce 1936 o polovinu více než v roce 1929 za plné konjunktury. Švédsku pomohly mj. německé objednávky na železnou rudu v době, když se Adolf Hitler začal připravovat na válku.\n\nBěhem krize se vlády ujala levicová sociální demokracie, která snížila daně, aby lidé mohli utrácet (a ze stejného důvodu zvýšila minimální mzdu). Stát dotoval veřejné práce, lékařskou péči, pojištění, penzi. Zrušením daně ze zisku podnikatelů je podnítil investovat. Vytvořil se sice velký státní deficit, který se však po brzkém zotavení srovnal.\n\nV ulicích hlavního města Stockholmu nebylo žebráků, v zemi se nekradlo - ve venkovských obchodech nebylo neobvyklé, že se zákazník za nepřítomnosti prodavače obsloužil sám a nechal peníze na pultu. Co ve Švédsku představovalo standardní cestování železnicí, bylo na poměry ostatních zemí luxusem. Takovou „krizí“ by si tehdy ostatní Evropané toužili procházet celý život.\n\nKrize zásadně ovlivnila životy lidí (nejen v USA), mnoho z nich přišlo o základní potřeby a bydlení. Otcové během večeře (jediného jídla dne) postávali na nároží, zatímco jejich děti jedly. Stáli tam ze strachu, aby nesnědli více, než byla jejich porce. Lidé ale nebyli lhostejní, vznikla solidarita. Hospodyně dávaly běžně sendviče před domovní dveře, na newyorském nádraží se vkládala do košů zelenina, kterou občané vypěstovali na zahrádkách. Nebylo neobvyklé zaklepat na dveře a požádat o zbytky jídla.\n\nStavebnictví téměř ustrnulo, železnice, které ve dvacátých letech kupovaly 1200 lokomotiv ročně, roku 1932 nekoupily ani jedinou, Conrad Hilton uzavřel ve svých hotelích celá patra, aby ušetřil náklady na topení, papírny nutily zaměstnance, aby používali odřezky místo toaletního papíru. Ocelárny Bethlehem Steel v jedné z poboček propustily 80% zaměstnanců, vystěhovaly je z domů, které následně zbouraly, aby ušetřily na dani z nemovitosti.\n\nŠetřilo se, kde se dalo, lidé se rvali o odpadky. Banky krachovaly jedna za druhou, státu docházely peníze na chod institucí, města postrádala měnu na provoz služeb, hasičů a policistů. Někde se platilo uměle zavedenými penězi. V Teninu (stát Washington) místní honorace zavedla dřevěné dolary, v Ilwacu fungovaly peníze z lososí kůže a v Raymondu vyrobené z ústřičných lastur. Jinde se zavedl klasický výměnný obchod. Potraviny nebo suroviny za služby, vejce za benzín, benzín za ostříhání, brambory za polena do kamen, atd. \n\nBanky byly zavřeny a podrobeny státním kontrolám. Těmi prošlo jen 10 000 bank, 1 000 finančních institucí bylo navždy zavřeno a další dostaly státní dohlížitele. 12. března 1933 přesvědčil rozhlasem nově zvolený prezident Franklin Delano Roosevelt občany ve svém projevu (byl to první z jeho tzv. „hovorů od krbu“), že následující den se otevřou banky, kterým lidé mohou věřit.\n\nTo byl bod obratu. Lidé přicházeli, nikoli aby si vybrali své úspory, nýbrž je opět uložili. Tato obnovená důvěra banky zachránila a situace se začala zlepšovat.\n\nVelká Británie si prošla krizí mnohem snáz než USA, Německo, Polsko či Československo. Ekonomická deprese na zemi tolik nedolehla, hodnota měny sice poklesla, ale průmysl nadále fungoval, vyvážel zboží např. do kolonií. Nejvíce byla zasažena severní Anglie a Skotsko, kde byla až čtvrtina obyvatel na podpoře. Londýn a jižní části se však v roce 1933 zvedaly a ekonomicky táhly zbytek země.\n\nDůsledkem této ekonomické krize byla špatná ekonomická situace střední třídy – u nejnižší ekonomické vrstvy obyvatelstva byla velmi špatná, přičemž i střední vrstva se v některých oblastech krátkodobě dostala na úroveň bídy. Taková situace vedla k radikalizaci obyvatelstva a v Evropě umožnila prosazení některých myšlenek jako byl nacismus, fašismus, či teorie o sionistickém komplotu. Za další důsledek lze považovat i opuštění klasických ekonomicko-liberálních myšlenek, což nutně vedlo k posilování státního vlivu.\n\nBěhem krize byl výrazně narušen a snížen mezinárodní obchod, což se států dotklo nejen ekonomicky, ale i politicky, protože se oslabila nejen vzájemná ekonomická provázanost, ale i vazby mezi jednotlivými státy. Panovala nedůvěra, země sváděly krizi jedna na druhou. Americký prezident Herbert Hoover se takto snažil nařknout z příčin ekonomického propadu Evropu.\n\n\n\n"}
{"id": "131091", "url": "https://cs.wikipedia.org/wiki?curid=131091", "title": "Prohibice", "text": "Prohibice\n\nProhibice (lat. \"prohibitio\" – zákaz) je zákaz, obvykle se prohibicí rozumí absolutní zákaz produkce a distribuce alkoholu v rámci boje proti alkoholismu, snížení ekonomických škod či z bezpečnostních, náboženských nebo jiných důvodů. \n\nNapříklad mezi lety 1914–1933 byla postupně uplatněna v USA, v evropských severských státech a v SSSR. Nakonec od ní všechny státy odstoupily (v severských zemích byla pouze zmírněna). Obecně platí ve většině států prohibice prodeje i konzumace pro děti a mládež do věku stanoveného v příslušné zemi, v některých státech jsou prodej či konzumace alkoholu regulovány, například je prodej povolen jen ve speciálních prodejnách nebo je zakázána konzumace na veřejných či jinak vymezených místech.\n\nPokusy se zaváděním prohibice sahají do starověku. Zmínky o opatřeních zamezující přístup k alkoholu obsahuje i Chammurapiho zákoník.\n\nAlkoholické nápoje byly zakázány také během 5. století v Číně. Porušení tohoto nařízení se mělo trestat stětím hlavy. V Egyptě, na přelomu 10. a 11. století, vydal v souladu s koránem zákaz konzumace vína a dovozu opojných nápojů chalífa Al-Hakim. \n\nZa Karla Velikého sice lidé v jeho říši víno pít mohli, ale opilci byli exemplárně trestáni bičováním nebo museli na pranýř. Později se ve středověké Francii alkohol konzumoval v poměrně velké míře. Vláda konzumaci neomezovala – daně z alkoholických nápojů ji zvyšovaly příjmy.\n\nNa území dnešních Spojených států byl prodej rumu a dalších destilátů znemožněn zákonem z roku 1735 v Georgii. Zákaz se příliš nedodržoval a sedm let poté rozhodli zákonodárci o jeho zrušení. Od 20. let 19. století probíhala v USA osvětová protialkoholická činnost. Američané byli, co se týče pití alkoholu, pod vlivem protestantské víry i tzv. neorepublikánských myšlenek, pro které byla typická střídmost a bezúhonnost – a tedy i zdrženlivost v případě pití alkoholických nápojů. Obchod s destiláty byl zakázán v roce 1841 v Maine a následně během čtyř let i v dalších dvanácti amerických státech. Úřady si ovšem nedokázaly dodržování příslušných zákonů vynutit.\n\nTermín se užívá pro snahu o úplný zákaz alkoholických nápojů ve 20. letech 20. století ve Spojených státech amerických. Už před první světovou válkou se vytvořily v Americe nátlakové skupiny (např. Svaz křesťanských žen), které požadovaly zákaz pití a distribuce alkoholu – tvrdily, že alkohol je droga, která ničí rodinný život a vede ke zločinnosti. V roce 1919 byl schválen tzv. Volsteadův zákon (Volstead Act), který definoval alkoholické nápoje včetně výjimek, a byl rovněž ratifikován 18. dodatek americké ústavy, který prohibici zavedl. Účinek byl ovšem přesně opačný; místo snížení zločinnosti a abstinence se začalo pít ještě víc a zločinnost narůstala nevídaným tempem. Vznikly gangy zabývající se pašováním alkoholu do USA. Až na samotný zločinecký vrchol se prodral – dnes už téměř legendární – gangster jménem Al Capone sídlící v Chicagu. Toto město se stalo známým centrem všeho zločinu; od pašování přes vyloupení bank až po vraždy na objednávku, jako byl např. Masakr na den svatého Valentýna, kdy vrazi gangu Al Caponeho převlečení za policisty vystříleli konkurenční gang. Volsteadův zákon způsobil, že lidé pili prakticky všechno, o čem se domnívali, že obsahuje alkohol, což mělo za následek mnoho otrav alkoholem. Situace se zklidnila až v roce 1931, kdy byl Al Capone zatčen za neplacení daní a odsouzen do Alcatrazu – známého ostrovního vězení. Prohibice úplně skončila v roce 1933 v situaci, kdy v USA bylo 3× více tajných barů než v roce 1919. Protože prohibice byla zavedena ústavním dodatkem, musela být také Jedenadvacátým dodatkem Ústavy Spojených států amerických zrušena; jedná se o jediný dosud zrušený dodatek.\n\nV současnosti stále funguje omezený přístup k alkoholu v severských státech kromě Dánska. Alkoholické nápoje se tam prodávají jen v řetězcích státem vlastněných specializovaných prodejen. Otevírací doba nenahrává víkendovým večírkům, např. norský Vinmonopolet zavírá v sobotu už v 15:00 a v neděli neotevírá vůbec. Alkohol je vysoce zdaněn. Dovoz z ostatních zemí podléhá omezení (pro Rusko 10 litrů lihoviny na osobu). Tato opatření severských vlád vedou k omezení spotřeby alkoholu, která je tradičně vyšší než v jiných oblastech světa. Obyvatelé těchto států nicméně využívají několik způsobů, jak se k levnému alkoholu dostat. Patří mezi ně například „alkoholové výlety“ trajekty, na jejichž palubě je možné popíjet bez celní přirážky. Populární jsou i „večírkové“ návštěvy Estonska.\n\n\nV roce 1982 bylo zavedeno omezení, kdy se alkoholické nápoje včetně piva mohly prodávat až po 13. hodině. Toto opatření trvalo až do listopadu 1990. Důsledkem byly fronty před obchody s nápoji před třináctou hodinou, také pracovní obědy se přesunuly na dobu po 13. hodině, což zůstalo do současnosti. Kromě toho také poklesl prodej alkoholu a výrobny měly přebytky, což dle tehdejšího televizního vystoupení tajemníka krakovského výboru PSDS Jerzeho Hausnera mělo výrobce donutit zvýšit kvalitu produkce.\n\nZákaz prodeje tvrdého alkoholu a vína byl v Československu za komunismu obvyklý při každých volbách. Tento zvyk přetrval i v prvních letech po pádu komunismu. V Česku byla vyhlášena částečná prohibice na dobu parlamentních voleb v roce 1992, kdy byly ze zákazu prodeje vyjmuty pouze deseti a méně stupňová piva. V roce 1994 pak došlo k vyhlášení prohibice na dobu komunálních voleb v hlavním městě Praze.\n\nDne 14. září 2012 bylo kvůli vlně otrav metylalkoholem vyhlášeno ministerstvem zdravotnictví mimořádné opatření spočívající v zákazu prodeje, nabízení a distribuce silnějších alkoholických nápojů. Nařízením byl na časově neurčitou dobu zakázán prodej nápojů s obsahem alkoholu 20 % a více.\n\nSnahy bojovat proti alkoholismu prohibicí se opakovaně objevují v Rusku. Např. moskevská radnice zakázala od 1. září 2010 prodej vodky a dalších lihovin mezi 22:00 a 10:00. Podobné omezení platí i na Ukrajině, ale týká se jen obchodů a stánků, v restauracích nebo barech neplatí.\n\nOmezený přístup k alkoholu platí i v některých islámských a buddhistických státech.\n\n"}
{"id": "131092", "url": "https://cs.wikipedia.org/wiki?curid=131092", "title": "Světový pohár v alpském lyžování 1999/2000", "text": "Světový pohár v alpském lyžování 1999/2000\n\nMuži:\nVelký křišťálový glóbus: Hermann Maier 2000 \n\nMalý křišťálový glóbus (Slalom): Kjetil André Aamodt 598\n\nMalý křišťálový glóbus (Obří slalom): Hermann Maier 520\n\nMalý křišťálový glóbus (Super G): Hermann Maier 540\n\nMalý křišťálový glóbus (Sjezd): Hermann Maier 800\n"}
{"id": "131103", "url": "https://cs.wikipedia.org/wiki?curid=131103", "title": "Jerzy Kossak", "text": "Jerzy Kossak\n\nJerzy Kossak (11. září 1886 v Krakově – 11. května 1955 v Krakově) byl polský malíř. Patřil do proslavené umělecké rodiny. Byl vnukem malíře Juliusze Kossaka, synem malíře Wojciecha Kossaka, bratrem básnířky Marie Pawlikowské-Jasnorzewské a spisovatelky Magdaleny Samozwaniecové.\n\nJeho učiteli výtvarného umění byl otec a děd. Pokračoval v jejich oblíbené tematice historických a válečných obrazů (převážně z období napoleonských válek a bitev polských legií).\n"}
{"id": "131104", "url": "https://cs.wikipedia.org/wiki?curid=131104", "title": "Juliusz Kossak", "text": "Juliusz Kossak\n\nJuliusz Fortunat Kossak, (29. října 1824 Nowy Wiśnicz – 3. února 1899 Krakov) byl polský malíř, kreslíř a ilustrátor.\n\nJuliův otec Michał Kossak (zemřel 1833) byl majitelem vesnice Knihnin u Stanislavova a soudce postupně v Stanislavově, Wiśniczi a Lvově. Matka Antonina roz. Sobolewska.\n\nOd raného dětství vyrůstal Juliusz ve Lvově a na přání matky vystudoval na Lvovské univerzitě práva. Ve Lvově též začíná vážněji malovat pod dozorem malíře Jana Maszkowského, umělecká studia doplnil pobyty v Paříži (1855 - 1861) a Mnichově (1868 - 1869).\n\nStřídavě pobýval ve Lvově a ve Varšavě a po návratu z evropských cest v Krakově. Přátelil se mj. s P. Michałowským, H. Rodakovským a J. Brandtem. Maloval hlavně akvarely, grafiku a často ilustroval časopisy. Byl proslulým malířem koní a bitevních scén.\n\nByl otcem tří synů a dvou dcer. Dvojčata Wojciech a Tadeusz a syn Szczepan se narodili v Paříži, Zofia a Jadwiga se narodily ve Varšavě. Syn Wojciech se stal také slavným malířem, vnučka Zofia Kossak-Szczucka slavnou spisovatelkou a odbojářkou.\n"}
{"id": "131105", "url": "https://cs.wikipedia.org/wiki?curid=131105", "title": "Wojciech Kossak", "text": "Wojciech Kossak\n\nWojciech Kossak (31. prosince 1857, Paříž – 29. července 1942, Krakov) byl polský malíř. Patřil do proslavené umělecké rodiny. Byl synem malíře Juliusze Kossaka, otcem malíře Jerzyho Kossaka, básnířky Marie Pawlikowské-Jasnorzewské a spisovatelky Magdaleny Samozwaniecové a strýcem Zofie Kossak-Szczucké.\n\nStudoval v Varšavě, Mnichově a Paříži. Od roku 1916 působil jako profesor výtvarné akademie ve Varšavě. Jeho tvorba se utvářela pod vlivem otce a rodinného přítele malíře Józefa Brandta. Maloval velmi populární obrazy historické a bitevní (hlavně z napoleonských válek a Listopadového povstání). Byl proslulým portrétistou, tvořil ale i žánrové obrázky. Proslulé jsou jeho malby koní. Z jeho maleb vyzařuje lehkost rychlé tvorby, která později přešla do rutiny. V letech (1895-1902) žil Wojciech Kossak v Berlíně. Byl spolutvůrcem několika panoramat, včetně nejslavnějšího Racławického panoramatu, které je jako stálá expozice vystaveno v samostatné rotundě v polské Vratislavi (Wrocław). Wojciech Kossak také patřil k průkopníkům automobilismu v Polsku.\n"}
{"id": "131106", "url": "https://cs.wikipedia.org/wiki?curid=131106", "title": "Bělá nad Radbuzou", "text": "Bělá nad Radbuzou\n\nBělá nad Radbuzou () je město v okrese Domažlice v Plzeňském kraji. Leží na řece Radbuze a železniční trati Domažlice – Planá u Mariánských Lázní, při východním okraji CHKO Český les, 22 kilometrů severoseverozápadně od Domažlic a 50 kilometrů západojihozápadně od Plzně. Žije zde obyvatel.\n\nPrvní písemná zmínka o obci pochází z roku 1121.\n\nV roce 1964 byla obec určena městem. V roce 1991 požádalo město o zrušení tohoto určení, čemuž nebylo vyhověno, protože zákon o obecním zřízení nezná takovýto postup.\n\nOd roku 1997 je součástí místního Sboru dobrovolných hasičů poloprofesionální dvanáctičlenná výjezdová jednotka.\n\n\n\nSousední obce jsou: Třemešné, Stráž u Tachova, Hostouň, Mutěnín, Rybník nad Radbuzou, Stadlern, Schönsee a Eslarn.\n\n\n\n"}
{"id": "131107", "url": "https://cs.wikipedia.org/wiki?curid=131107", "title": "Velhartice", "text": "Velhartice\n\nVelhartice jsou obec v okrese Klatovy v Plzeňském kraji. Její součástí je i bývalé samostatné horní město Hory Matky Boží. Celkem zde žije obyvatel.\n\nJméno vesnice je odvozeno z německého osobního jména Wilhart ve významu osada lidí Wilhartových. Název se v historických pramenech objevuje ve tvarech: de Wilherticz (1318), de Villertis (1337), in Wilharticz (1349), Wilharticz (1369), z Vilhartic (1414), na Wilharticích (1433), z Velhartic (1443), z Wilhartic (1465), na Velharticích (1483), na Welharticzych (1533) a Welharticze (1572, 1630).\n\nPrvní písemná zmínka o vesnici pochází z roku 1318.\n\nV první čtvrtině šestnáctého století se u Velhartic začaly těžit žíly se stříbronosným galenitem a zlatem. Pozůstatkem těžby je štola v údolí Ostružné na úpatí vrchu Borek.\n\nV minulosti měla obec status městyse. V roce 1937 zde byla založena obecná škola.\n\nNa severním úbočí vrchu Borek se nachází přírodní rezervace Borek u Velhartic.\n\n\n\nKe hřbitovu u kostela svaté Maří Magdalény se váže řada legend a pověstí. Své obřady na něm údajně prováděli satanisté.\n\nV dobách, kdy bylo v Čechách křesťanství teprve v počátcích, na místě stál dřevěný kostel Božího těla. Tehdy velhartickým údolím projížděla karavana, kterou přepadli zbojníci ze šumavských lesů. Zatím co se muži bránili, jejich ženy a děti se ukryly ve zdejším kostele. Zbojníci kostel uzamkli, podpálili a nešťastníky nechali uhořet zaživa. Na spálených základech byl postaven nový, kamenný kostel, zasvěcený svaté Maří Magdaléně. Zdejší kostel je údajně propojený s velhartickým hradem podzemní chodbou, který v 17. století vlastnil španělský šlechtic a dobrodruh Martin de Hoeff Huerta, který prý zdejší obyvatele obracel na katolickou víru velmi krutými způsoby a umučil desítky lidí. Podle pamětníků se roku 1896 pozdě v noci vraceli domů z hospody dva sedláci a když procházeli kolem hřbitova, náhle je přepadli nemrtví. Jeden ze sedláků tomuto smrtelnému zápasu podlehl. Na hřbitově se má také nacházet neoznačený hromadný hrob, kam byli naházeni mrtví sudetští Němci, kteří byli zabiti během divokého odsunu po druhé světové válce.\n\nNejznámější pověst však vypráví, že někdy mezi 15. a 16. stoletím procházelo velhartickým údolím vojsko a na nějaký čas zde rozbilo ležení. Detaily byly sice ztraceny v čase, ale pravděpodobně se události odehrály takto:\n\nJeden z vojáků se tu zamiloval do místní dívenky, siroty, která byla údajně velmi krásná, a vznikla mezi nimi veliká láska. Po čase vojsko táhlo dál na jih do bitvy, kde voják padl. Jeho kamarád se sem později vrátil, dívku vyhledal a oznámil jí smutnou zprávu. Protože byl do oné dívky sám zamilovaný, navrhl, aby si ho vzala. Dívka jej ale odmítla s tím, že už do smrti nebude milovat nikoho jiného. Jelikož byl ješitný, údajně pronesl větu: \"„Když ho tolik chceš, tak ho měj!“\"\n\nZdejší husté lesy sloužily tamním keltským pohanům jako azyl. Kamarád vyhledal mocnou keltskou kněžku, pověděl jí o svém trápení a také, jak se hodlá té dívce pomstít. Odešli na místo u kostela, kde se stále nacházel keltský posvátný kámen. A právě na tomto kameni vyvolali údajně ducha mrtvého vojáka (popravdě spíše zatracenou duši nebo démona), který dívku posedl, a ta z toho velmi těžce onemocněla. Teprve až po exorcismu se ji podařilo vyléčit, ale od té doby se na stěně kostela začala objevovat ženská tvář. Lidé si to vyložili jako zlé znamení a chtěli kostel zbourat. Nedostali ale povolení, tak alespoň osekali z kostela starou omítku a nahodili novou. Tvář se ale objevila znovu i na čerstvě ohozené zdi. A je tu vidět pořád, pouhým okem.\n\nTouto pověstí se údajně nechat inspirovat Karel Jaromír Erben při psaní balady Svatební košile sbírky \"Kytice.\"\n\nDalší legenda se týká doby, kdy velhartický kostel byl dřevěný. Bylo to údajně okolo roku 1375, po místní obchodní stezce procházeli kupci i prodejci a občas byli ohrožováni loupeživými skupinami. I stalo se tak v blízkosti velhartického kostela, že jedna karavana byla loupeživou skupinou překvapena a přepadena. Lidé v panice opustili své vozy a ukryli se do zmíněného dřevěného kostela. Zde byli následně lupiči uvězněni a stavba posléze zapálena. Nářek, údery do dveří a řev se má údajně tu a tam ozvat i v současném kamenném kostele.\n\nMá se dnes za to, že velhartický kostel posloužil Karlu Jaromíru Erbenovi při psaní balady Svatební košile, která je součástí povídkové sbírky Kytice. Posloužit mu měla konkrétně jedna legenda, kterou nalezl při svém bádání po archívech: o dívce, na kterou je poštváno nadpřirozené zlo poté, co z lásky k zesnulému odmítla jeho kamaráda.\n\nRoku 2014 byl o velhartickém hřbitově natočen beznákladový dokument Duchové velhartického hřbitova, který zmiňuje většinu jeho legend a na poli jedné noci zkoumá možné skutečnosti, kterých se dané pověsti týkají.\n\n"}
{"id": "131108", "url": "https://cs.wikipedia.org/wiki?curid=131108", "title": "Postoloprty", "text": "Postoloprty\n\nMěsto Postoloprty () se nachází v okrese Louny v Ústeckém kraji, při řece Ohři, sedm kilometrů západně od Loun. Žije v něm obyvatel.\n\nTeorie, že název obce pochází z názvu tamního benediktinského kláštera Porta Apostolorum (česky Brána apoštolů), se ukazuje jako málo pravděpodobná, především proto, že název obce je údajně doložen dříve, než je doložen název zmiňovaného kláštera Porta Apostolorum (založen před rokem 1121 nedaleko luckého hradiště Drahúš, zničen husity roku 1420). Zpráva říká, že klášter byl založen v obci s názvem Postoloprty a nesl název Sv. Marie nebo Panny Marie (ne ještě Porta Apostolorum).\n\nJazykovědec Milan Harvalík se přiklání k etymologii odvozené z označení ševců – výrobců nebo opravářů obuvi uváděné v Kronice české Václava Hájka z Libočan – „postoly prtati“ znamenalo staročesky „ševcovat, opravovat boty, příštipkařit“.\n\nNázev Postoloprty se v různých obměnách (Postolopirth, Postoloprith, Postoloporth, Postolopret, Kastilopirth, Kosteloprty) vyskytuje také v Kosmově Kronice české (1119–1125).\n\nPrvní písemná zmínka o městě pochází z roku 1125.\n\nPravděpodobně v 7. století se podél řeky Ohře usadili Lučané. Ti přišli proti proudu řeky Ohře od východu a věnovali se především zemědělství. Z této doby je známá pověst o Neklanovi, pražském knížeti, který bojoval s Vlastislavem, knížetem luckým. Vlastislav byl poražen a jeho syn Zbyslav byl později zavražděn zrádným Durynkem. Po vpádu Vlastislava vystavěl Neklan Lučanům náhradou za jejich zbořený hrad nový, který se jmenoval Drahúš (dnes městská čtvrť Draguš na jihozápadním okraji města).\n\nHrad Drahúš byl ve 12. století zničen. Údajně byl později na jeho místě postaven klášter Porta Apostolorum, který byl roku 1420 vypálen během husitských válek. Stavebně historický průzkum však klášter spolehlivě lokalizoval v místech postoloprtského děkanství.\n\nVe znaku města je nyní erb pánů z Gutštejna.\n\n10. listopadu 1938 byla vypálena chomutovská synagoga. Židé, kteří nestačili utéci, byli za bití sudetskými Němci hnáni po čtyřech do zbytku ČSR právě přes Postoloprty na Louny (ty nebyly odstoupeny). Později Němci zřízený koncentrační tábor v bažantnici byl v roce 1943 vyhrazen pro mužské židovské míšence a manžele židovek z celého protektorátního území. Spolu s válečnými (Francie, Itálie, Velká Británie) zajatci pracovali nejen na stavbě letiště Žatec. Tábor fungoval až do dubna 1945, kdy řada vězňů začala utíkat. Průměrně zde bylo internováno 1200 lidí. Z později známých osobností zde byl vězněn lingvista Petr Sgall, plzeňský malíř František Zuvač (1905–1970), literární vědec a jazykovědec Pavel Trost či sociolog Richard Jung (1926–2014).\n\nV pohnutých časech po konci druhé světové války se v obci udál jeden z největších masakrů Sudetských Němců. V červnu 1945 byli v Postoloprtech shromážděni Němci z obce i okolí. Muži a chlapci od třinácti let byli internování do kasáren, ostatní byli poslání do lágru v místní bažantnici. Velká část z Němců včetně několika dětí byla popravena. V roce 1947 bylo exhumováno 763 těl, odhady počtu obětí se ale liší. Někteří historici udávají 800–1 000 obětí, nejvyšší odhady hovoří o 2 000–3 000 mrtvých. Po únoru 1948 byla celá událost ututlána.\n\nJedním z organizátoru masakru byl i účastník protinacistického odboje Vojtěch Černý.\n\n\n\n\n"}
{"id": "131109", "url": "https://cs.wikipedia.org/wiki?curid=131109", "title": "Červená Řečice", "text": "Červená Řečice\n\nMěsto Červená Řečice (německy \"\" i \"Rothrecitz\") se nachází v okrese Pelhřimov v Kraji Vysočina asi 10 km severozápadně od Pelhřimova. Správním územím patří k Červené Řečici obce Zmišovice, Popelištná, Těchoraz a Milotičky. Název obce je poprvé doložen v roce 1558, dříve název Řečice (1279-1290), ve 14. století Biskupská Řečice. Ve 12. století byla Červená Řečice centrem rozsáhlého panství patřící pražským biskupům, později arcibiskupům.\n\nŽije zde obyvatel.\n\nJeho historické jádro je od roku 2003 městskou památkovou zónou. Na místním zámku probíhá od roku 1997 každoročně v srpnu výtvarně recesivní akce \"Slámování\".\n\nV roce 1144 daroval český kníže Vladislav II. pražskému biskupovi Otovi pozemky při horním toku řeky Želivky. První písemná zmínka o obci pochází z roku 1279. Na prostranném, čtvercovém náměstí je několik pěkných staveb s barokními štíty, je zdobeno stromovím a vroubeno domky většinou přízemními. Na náměstí stojí morový sloup se sochou Panny Marie a pomník Tomáše Garrigua Masaryka. V obou rozích jižní strany náměstí se zvedají pozoruhodné stavby, na jihovýchodě gotický děkanský kostel, na jihozápadě původně arcibiskupský hrad s vodním příkopem přestavěný v 16. století na renesanční zámek. Před zámkem je pomník obětem světových válek. Kostel byl založen r. 1283 Dobšem z Bechyně. Před kostelem je socha sv. Jana Nepomuckého. Když nastaly nebezpečné doby za vpádu Braniborů, byl opevněn mocnou zdí. Z doby založení zůstal gotický presbytář, v němž je Sanktuarium se starou tepanou mříží. Křtítelnice je ze 16. století, na jejím plášti jsou reliéfy a na víku soška sv. Jana Křtitele. Věž byla přistavěna až v 16. století; v její přízemní kobce jsou dva náhrobní kameny se znaky Milíčovských z Braunberka, Skuhrovských a Leskovců, majitelů zámku. Na hlavním oltáři kostela byl obraz sv. Maří Magdaleny, dílo Quirina Jahna. Nyní je umístěn na děkanství. V zahradě děkanství je gotická osmiboká žulová křtítelnice, pocházející z doby založení kostela. Začátkem 18. století byl kostel barokně přestavěn. Na sever od náměstí je pozdně gotický kostelík Božího Těla. Na hřbitově stojí kaple, založená koncem 16. století, po požáru na počátku 19. století byla vystavěna znovu.\n\nČervená Řečice je velmi staré město. Již ve 12. století byla sídlem děkanátu. Původní městečko stálo dříve severněji. Na nynějším místě bylo vystavěno až r. 1669 po zhoubném požáru, který celé město zničil.\n\nOd 12. dubna 2007 byl obci vrácen status města.\n\n\nMěstem prochází silnice II. třídy č. 112. Před náměstím při jízdě ve směru od Křelovic vyčnívá do silnice dům č.p. 6.\n\n\n"}
{"id": "131110", "url": "https://cs.wikipedia.org/wiki?curid=131110", "title": "Uherský Ostroh", "text": "Uherský Ostroh\n\nUherský Ostroh (do roku 1846 \"Ostroh\", \"Ungarisch Ostra\") je město v okrese Uherské Hradiště ve Zlínském kraji, 11 km jihozápadně od Uherského Hradiště na řece Moravě. Žije zde obyvatel.\n\nUž ve druhé polovině 11. století se v těchto místech nacházela osada zvaná Stenice. Jednalo se o důležitý záchytný bod obchodních karavan. Na obranu obchodních stezek a v zájmu zajištění pohraničního území proti útokům uherských nájezdníků začali přemyslovští panovníci budovat obranný systém, jehož součástí byl právě i Uherský Ostroh (Stenice). První písemný doklad dosvědčující existenci opevněného sídla pochází z roku 1275, kdy na hradě přenocoval král Přemysl Otakar II. V roce 1371 se objevuje první písemná zmínka o samotném městě Ostrohu.\n\nDůležitou roli sehrál Uherský Ostroh také v období husitských válek. V této době bylo ostrožské panství v rukou Haška z Valdštejna, stoupence Husova učení. Za pomoci dvou husitských knězů si získal na svou stranu většinu místního i okolního obyvatelstva. V roce 1420 se zde husité vojensky zorganizovali a vytvořili tzv. Nový Tábor, odkud pronikali do širokého okolí. Později se stal Ostroh významnou a neporazitelnou moravskou husitskou baštou. V letech 1465–1480 zde sídlil velitel elitních složek armády krále Matyáše Korvína, Petr Haugvic z Biskupic. \n\nAsi největší rozkvět zaznamenalo město i celé panství za vlády mocného rodu pánů z Kunovic. Patřilo k těm největším v zemi a čítalo 27 obcí. Slibný rozkvět skončil za Jana Bernarta z Kunovic, ten se přidal v době protihabsburského povstání na stranu rebelů a tím rozhodl o zkonfiskování celého panství.\n\nV roce 1622 získali Ostroh Lichtenštejnové. Ti městu nevěnovali moc velkou pozornost. Přesto si uchovalo hospodářskou prosperitu, svědčí o tom značný rozvoj cechů, které měly ve městě bohatou tradici.\n\nOd poloviny 15. století zde žila také početná menšina židů, kteří zde tvořili zvláštní komunitu a v letech 1849–1919 i samostatnou židovskou obec. Významným způsobem se podíleli na ekonomickém povznesení města. Stávala zde také židovská synagoga. S ústupem německých jednotek byla zbourána.\n\nVe městě se později nacházelo mnoho prosperujících továren (první moravská továrna na tužky, cukrovar, pivovar). Další rozkvět zaznamenalo město v letech 1850–1949, kdy se Uherský Ostroh stal sídlem okresního soudu a řady dalších úřadů. Po zrušení většiny z nich město ztratilo na svém významu.\n\n\nVe městě působí s dlouholetou tradicí fotbalový klub FK Uherský Ostroh (založen 1920) a hokejový klub Hokej Uherský Ostroh (1929). Kromě nich je zde také sportovně střelecký klub SSK Uherský Ostroh.\n\n\n\n\n\n"}
{"id": "131113", "url": "https://cs.wikipedia.org/wiki?curid=131113", "title": "Chemická syntéza", "text": "Chemická syntéza\n\nChemická syntéza (chemické slučování) je druh chemické reakce, při které ze dvou nebo více prvků nebo jejich sloučenin vznikne produkt, který je většinou složitější než výchozí látky.\n\nLidmi je prováděna za účelem získání předem určeného produktu nebo několika produktů (z jednodušších látek vznikají složitější). V moderní laboratorní praxi musí být tento proces \"reprodukovatelný\" a \"spolehlivý\".\n\nNázev převzal i obor chemie, který se zabývá prováděním těchto reakcí. Proces chemické syntézy začíná volbou vhodného reaktantu a typu reakce. Množství získaného produktu se označuje jako výtěžek reakce. Výtěžek se běžně udává v jednotkách hmotnosti nebo v procentech.\n\nSlovo \"syntéza\" poprvé v chemii použil Hermann Kolbe.\n\n"}
{"id": "131116", "url": "https://cs.wikipedia.org/wiki?curid=131116", "title": "Kossak", "text": "Kossak\n\nKossak může být příjmení následujících osobností:\n\n"}
{"id": "131119", "url": "https://cs.wikipedia.org/wiki?curid=131119", "title": "Hnutí nezúčastněných zemí", "text": "Hnutí nezúčastněných zemí\n\nHnutí nezúčastněných zemí (států) je mezinárodní organizace více než 100 států, které nejsou zapojeny do žádných mocenských bloků (v roce 2012 šlo o 120 členských a 17 pozorovatelských států). Vzniklo v roce 1961. Hnutí bylo reakcí některých zemí (Jugoslávie, Indie, Egypt, Kuba a mnohé asijské a africké státy) na polarizaci světa během studené války. Představitelé Hnutí nezúčastněných států toto dělení odmítli a rozhodli se pro budování vlastního bloku. Nemalý podíl na tom měl Josip Broz Tito, který se hlavně v 50. a 60. letech pokoušel šířit ideologii tehdejší Jugoslávie za její hranice, navazoval nové politické a hospodářské kontrakty a nabízel chudým africkým zemím pomoc. Později převzala iniciativu komunistická Kuba, po skončení kolonialismu se aktivněji zapojily i země Afriky.\n\nSmysl organizace vyjadřuje \"havanská deklarace\" z roku 1979: „zajistit národní nezávislost, územní nedotknutelnost a bezpečnost nezúčastněných zemí v jejich úsilí proti imperialismu, kolonialismu, neokolonialismu, apartheidu, rasismu včetně sionismu a všem formám zahraniční agrese, okupace, dominance, vměšování nebo nadvlády, jakož i proti velmocem a politice bloků“. Hnutí zahrnuje téměř dvě třetiny členských států OSN s 55 % světové populace.\n"}
{"id": "131121", "url": "https://cs.wikipedia.org/wiki?curid=131121", "title": "Jožka Černý", "text": "Jožka Černý\n\nJožka Černý, rodným jménem Josef Černý (* 14. března 1942 Čejč) je jedním z nejznámějších moravských zpěváků lidových písní a je označován za \"krále\" lidových písní.\n\nMnoho let pracoval jako mechanik šicích strojů, automechanik a umělecký kovář.\n\nV roce 1946 byl vybrán, aby zazpíval prezidentu Edvardu Benešovi, který se vracel z exilu a navštívil Hodonín, rodiště T. G. Masaryka. Kromě T. G. Masaryka zpíval Jožka Černý všem československým a českým prezidentům.\n\nZ prvního manželství má dceru Jolanu. Se svou druhou manželkou Ludmilou je ženatý od roku 1965 a mají spolu dvě dcery – Michaelu a Petru.\n\nVe volném čase se věnuje rekreačně fotbalu, kde obvykle nastupuje na pravém křídle, hraje za exhibiční 11 (Amfora, XI Bolka Polívky aj.), tréninkově hrává na veřejném hřišti „Na Pastvisku“ před svým domem ve Staré Břeclavi.\n\nV roce 2004 neúspěšně kandidoval do senátu jako nestraník za ČSSD na Hodonínsku.\n\n\n\n\n\n\n"}
{"id": "131122", "url": "https://cs.wikipedia.org/wiki?curid=131122", "title": "Josef Černý (lední hokejista)", "text": "Josef Černý (lední hokejista)\n\nJosef Černý (* 18. října 1939 Rožmitál pod Třemšínem) je bývalý československý hokejista, čtyřnásobný účastník olympijských her, hráč a později i trenér Komety Brno.\n\nJako dorostenec začínal ve Škodě Plzeň, od roku 1958 do roku 1978 pak hráčem Rudé hvězdy Brno (pozdější TJ ZKL a TJ Zetor Brno). V jednadvaceti sezónách odehrál 686 prvoligových zápasů, ve kterých nastřílel 403 branek. Stal se tak prvním československým hokejistou, který v lize překročil hranici 400 branek. Je na 6. místě v Klubu hokejových střelců deníku Sport.\n\nV reprezentačním dresu nastoupil poprvé v roce 1959 na pražském mistrovství světa. Celkem reprezentoval Československo na 12 mistrovstvích světa a pomohl na nich vybojovat 5 stříbrných a 5 bronzových medailí. Zúčastnil se také čtyř olympijských turnajů (1960, 1964, 1968 a 1972), z nichž si přivezl dvě bronzové (1964, 1972) a jednu stříbrnou medaili (1968). Při své olympijské premiéře v roce 1960 skončil na čtvrtém místě.\n\nV únoru 1972 se překvapivě vzdal reprezentace, takže o několik týdnů později chyběl u zlatého úspěchu československého týmu na Mistrovství světa konaném v Praze.\n\nKoncem 70. let hrál v Rakousku, kde se též začal věnovat práci trenéra. V roce 1983 přišel do Brna, kde se věnoval zdejší mládeži. Nějaký čas trénoval v Itálii, odkud se vrátil zpět do Brna.\n"}
{"id": "131123", "url": "https://cs.wikipedia.org/wiki?curid=131123", "title": "Vojevůdce", "text": "Vojevůdce\n\nVojevůdce je muž, který vede muže do bitvy buďto jako vrchní velitel, nebo jako velitel se značnou mírou samostatnosti jednání. Obvykle se slovo vyhrazuje pro významné vojenské velitele či velitele velkých vojenských uskupení, či (obecněji) pro významné velitele té které války nebo toho kterého střetnutí.\n\nVojevůdcovské kvality klíčových velitelů jsou významným faktorem pro vývoj válek a vojenských střetnutí, ovšem je velmi těžké je určit. Obvykle se dají reálně posoudit až podle dosažených výsledků na válečném poli, což může být z pohledu některých dost pozdě. Situace je navíc komplikovaná tím, že požadavky na nižší důstojníky jsou jiné než na vysoké a vrchní velitele, takže vynikající výkony v nižších hodnostech nemusí nutně znamenat, že dotyčný bude odvádět stejně kvalitní výkony na nejvyšších postech.\n\nOblíbenou činností řady populárně naučných knih z válečné historie je porovnávání velitelů nepřátelských stran a případně i sestavování žebříčků velitelů napříč dějinami. Zatímco ten druhý je z věcného hlediska v podstatě nesmyslný, ten první se může zdát i logický. I zde je však neobyčejně těžké přinést rozumné a objektivní porovnání, neboť je třeba vyjít s příliš mnoha hledisek, z nichž některá jsou velmi nejasná. Při posuzování výkonů velitelů je třeba vycházet i z jejich reálných možností (reálných sil jejich armád, stavu zásob), instrukcí, které dostali od nadřízených a z informací, které mohli mít k dispozici a to jsou věci někdy nezjistitelné.\n\nLogické srovnání vítěz = lepší může být velmi diskutabilní: jedním z těchto příkladů může být srovnání Leeho a Granta. Grant byl vítěz nad Leem, ale většina autorů přesto označuje za lepšího vojevůdce Leeho, který měl podle nich jen tu smůlu, že bojoval na straně, která byla o tolik slabší, že v podstatě nemohla vyhrát, a dokládají to poměry sil a ztrát z bitev, které spolu tito dva muži svedli\n"}
{"id": "131125", "url": "https://cs.wikipedia.org/wiki?curid=131125", "title": "Zdeněk Hnát", "text": "Zdeněk Hnát\n\nZdeněk Hnát (* 25. října 1935 Liberec) je český pianista a pedagog. Studoval v Praze u Ilony Štěpánové-Kurzové, dcery Viléma Kurze, a Moskvě u  Heinricha Neuhause (známý též jako Nejgauz). Jeho mezinárodní kariéru odstartovalo vítězství na mezinárodní soutěži Pražské jaro 1957 v 22 letech.\n\nKromě koncertní činnosti doma i v zahraničí se věnoval nahrávání (LP desky pro Supraphon a Panton, rozhlas) a také výuce. Působil nejprve na pražské konzervatoři a od roku 1985 na JAMU, kde zastával funkci vedoucího klavírního oddělení. Od roku 2002 byl také lektorem na „Mezinárodních klavírních kurzech Antonína Kubálka“. V roce 2006 ukončil pedagogickou dráhu a nyní se věnuje pouze koncertní činnosti.\n\nV roce 2007 byly vydány dvě jeho nahrávky na CD: reedice Beethovenovy sonáty B dur „für das Hammerclavier“ v licenci společnosti Supraphon a zcela nová nahrávka s klavírními díly Schumanna, Brahmse a Klusáka.\n\n"}
{"id": "131136", "url": "https://cs.wikipedia.org/wiki?curid=131136", "title": "Seznam představitelů Francie", "text": "Seznam představitelů Francie\n\nV čele Francie za dobu její historie stáli:\n\n\nVýznamnými představiteli Francie jsou též předsedové vlád viz Seznam předsedů vlád Francie.\n"}
{"id": "131138", "url": "https://cs.wikipedia.org/wiki?curid=131138", "title": "Separabilní prostor", "text": "Separabilní prostor\n\nMetrický prostor obsahující spočetnou hustou podmnožinu se nazývá separabilní.\n\n\nKaždá podmnožina separabilního prostoru je taktéž separabilní. \n\nKompaktní množina je separabilní.\n"}
{"id": "131139", "url": "https://cs.wikipedia.org/wiki?curid=131139", "title": "Jaroslav Doubrava", "text": "Jaroslav Doubrava\n\nJaroslav Doubrava (25. dubna 1909 v Chrudimi – 2. října 1960 v Praze) byl český hudební skladatel.\n\nAbsolvoval učitelský ústav v Chrudimi. Současně studoval hru na housle u Josefa Berana, zpěv u Josefa Masopusta a hru na klavír u Marie Červenkové-Minátové. Po maturitě působil jako učitel na Podkarpatské Rusi a po absolvování vojenské služby v Turčianském Martině byl zaměstnán na Výstavě soudobého sportu a tělesné kultury v Pardubicích. Byl učitelem v Přelouči a za okupace v Chrudimi.\n\nOd roku 1936 studoval kompozici u hudebního skladatele Otakara Jeremiáše v Praze. Ještě v době pražských studií se roku 1939 oženil s Jarmilou Vonáskovou, sestrou Rudolfa Vonáska, člena opery Národního divadla v Praze, tenoristy a překladatel operních libret a písňových textů. V roce 1940 se Doubravovým narodila dcera Jarmila, současná česká muzikoložka a sémiotička.\n\nOd roku 1945 začal pracovat v hudební redakci Československého rozhlasu v Praze. V padesátých letech, patrně v nejhorším období celé éry komunistické totality u nás požádal o vyškrtnutí z Komunistické strany Československa, do které vstoupil hned v revolučních květnových dnech roku 1945. Toto vyškrtnutí ovšem nezůstalo bez následků. Doubrava sice nebyl přímo pronásledován, ale posledních 10 let svého života prakticky byl ignorován. Jeho hudba se hrála jen zřídka. Opustil i rozhlas a cele se až do své předčasné smrti věnoval skladatelské činnosti. V roce pražského jara 1968 obdržel cenu „in memoriam“ za tvůrčí činnost.\n\nO skladbu se pokoušel již ve svém dětství. Ve 12 letech zkomponoval operu a později symfonickou báseň (Baba Jaga). Ještě před válkou zkomponoval scénickou hudbu ke Cocteauově komedii \"Svatebčané na Eiffelce\" (byla provedena v roce 1936 v Chrudimi) a staročeskému Mastičkáři. V okupačním období komponoval kantátu na text Jana Čarka \"Balada o krásné smrti\" (1941) inspirovanou smrtí matky a cyklus písní \"Poznání\" (1941) na slova Františka Xavera Šaldy a Otokara Březiny. Na slova Jana Ámose Komenského zkomponoval oratorium \"Poselství\" pro sóla, smíšený a chlapecký sbor, orchestr a varhany. Doubravova hudba vyrůstala nejprve z tradice české meziválečné moderny. Byl důstojným pokračovatelem díla Josefa Suka, Vítězslava Nováka, Ladislava Vycpálka a Otakara Jeremiáše.\n\nPo válce se věnoval i jevištním dílům. První dokončenou praci byla opera \"Sen noci svatojánské\" podle Williama Shakespeare (1949), následoval balet \"Král Lávra\" (1951) a konečně nedokončená opera \"Balada o lásce\".\n\nPatrně nejvýznamnější prací poválečného období byla baletní tragikomedie \"Don Quijote\", věnovaná „Donu Quijotovi v každém z nás“, z roku 1955, tj. z roku celosvětového kulturního výročí autora literární předlohy Miguela Cervantese, připomínaného tehdejší Světovou radou míru. Skladatel získal za dílo ocenění ve Velké jubilejní soutěži v tehdejším Československu. Balet o prologu, pěti obrazech a epilogu, byl proveden v Státním divadle Brno 22. prosince 1957. V následujícím roce jej uvedlo Národní divadlo v Praze a v roce 1961 bylo dílo nastudováno v Rostocku. Na koncertních pódiích bývá uváděna suita z baletu.\n\nDoubravův \"Don Quijote\" není jediným českým zpracováním slavného tématu. Připomeňme především drama Viktora Dyka \"Zmoudření Dona Quijota\" z roku 1914, sochu \"Hlava Dona Quijota\" sochaře Otto Gutfreunda, soubor 31 dřevorytů a dvě zinkografie Quido Mánesa, plastiky sochaře Jana Kodeta, ilustrace malíře Františka Tichého, či grafický cyklus básníka a výtvarníka Bohuslava Reyneka \"Osamělý pastýř\".\n\nPosledním dílem Jaroslava Doubravy byla opera \"Balada o lásce\" (1959–1960), jejíž instrumentaci dokončil Jan Hanuš.\n\n\n\n\n\n\n\n\n\n\n\n"}
{"id": "131143", "url": "https://cs.wikipedia.org/wiki?curid=131143", "title": "Souvislá množina", "text": "Souvislá množina\n\nSouvislá množina je v topologii množina, kterou nelze rozdělit na dvě disjunktní, neprázdné a otevřené podmnožiny.\n\nMnožina formula_1, formula_2 topologického či metrického prostoru formula_3 se nazývá souvislá, pokud kdykoli formula_4, formula_5 jsou množiny otevřené v M takové, že\nPak buď formula_8 nebo formula_9\n\nPak buď formula_8 nebo formula_9\n\nTopologický prostor je souvislý, je-li svou vlastní souvislou podmnožinou.\n\nTopologický prostor formula_22 je souvislý právě tehdy, když jediné podmnožiny v formula_22, které jsou současně otevřené i uzavřené, jsou formula_22 a formula_25. V opačném případě bývá prostor formula_22 označován jako nesouvislý.\n\nKomponenta souvislosti množiny formula_1 je každá její maximální (vzhledem k formula_28) souvislá podmnožina.\n\n"}
{"id": "131146", "url": "https://cs.wikipedia.org/wiki?curid=131146", "title": "Fading Suns", "text": "Fading Suns\n\nFading Suns je anglicky psaná space opera science fiction hra na hrdiny publikovaná firmou Holistic Design. Toto prostředí bylo také použito pro počítačovou hru (\"Emperor of the Fading Suns\"), larp (\"Passion Play\"), a vesmírnou bitevní hru s figurkami (\"Noble Armada\").\n\nHra se odehrává v budoucnosti v říši středověkého stylu postavené na pozůstatcích předchozí, mnohem vzdělanější lidské civilizace propojené starobylými „bránami“, jenž samy jsou pozůstatky ještě starší avšak ne lidské civilizace.\nAtmosféra připomíná Dunu Franka Herberta a Hyperion Dana Simmonse.\nMoc leží v rukou šlechtických rodů, cechů a Svaté církve. Psionické síly existují, avšak psionici bývají loveni a zabíjeni Církví (nebo jsou obráceni na víru a zařazeni do církevních řad, kde je psionika považována za zázrak víry).\nPřestože většina herních situací vyvstane ze striktního řádu omezujícího každodenní život obyvatel říše, je tento věk plný příležitostí k dobrodružstvím: díky pádu starého režimu a staletím temna a bojů se mnoho světů navrátilo do necivilizovaného stavu a ve stínech se skrývá mnoho mimozemských hrozeb.\nHráči přejímají postavy z aristokracie, různých obchodních cechů a několika náboženských sekt. K dispozici jsou i mimozemské postavy.\n\nMístopis zajišťuje spousta vydaných dodatků, které popisují planety, vesmírné stanice, části vesmíru, mimozemské rasy, menší rody, cechy, sekty, příšery i tajné konspirace, tudíž je prostředí dostatečně rozsáhlé.\n\nFading Suns používají jednoduchý herní systém dovedností bez úrovní a povolání zvaný Victory Point System (VPS).\nDruhá edice pravidel vyřešila mnoho problémů předchozí verze a přidala mnoho nových informací.\nTaké vznikla adaptace pro OGL d20 system pod názvem \"D20 Fading Suns\".\nSoučasné knihy jsou pro oba herní systémy společné.\n\nFading Suns napsali Andrew Greenberg a Bill Bridges, známí vytvořením původních her na hrdiny a pro firmu White Wolf.\n\n"}
{"id": "131151", "url": "https://cs.wikipedia.org/wiki?curid=131151", "title": "Ženská ejakulace", "text": "Ženská ejakulace\n\nŽenská ejakulace, či mokrý orgasmus, je proces, při kterém některé ženy během vzrušení a při orgasmu vylučují tekutinu, která je dle chemického složení podobná semenné tekutině produkované u mužů předstojnou žlázou (prostatou).\n\nO ženské ejakulaci se zmiňují již Aristotelés a Galén. Oba však měli odlišný názor na její význam. Zatímco Aristoteles tvrdil, že ženský ejakulát neobsahuje zárodek budoucího organismu, Galén tvrdil opak. Významněji se jejímu studiu však věnoval až nizozemský anatom Regnier de Graaf v roce 1672, jenž se na základě výzkumu přiklonil k Aristotelově tezi.\n\nVýzkumu ženské ejakulace se v roce 2002 věnoval i tým Emmanuele Jannini z italské Università degli Studi dell'Aquila. Na základě jejich výzkumu vyplynulo, že Janniniho studie se taktéž věnovala chemickému a mikrobiologickému složení ženského ejakulátu a na základě chemického složení vyvrátila, že by se jednalo o moč. Podle výzkumu „se v ženském ejakulátu objevuje glukóza, fruktóza a sacharóza, prostatické fosforečné kyseliny a také nízké množství močoviny a kreatininu.“\n\nObdobně jako je různorodý výskyt ženské ejakulace, je velmi individuální i množství ejakulované tekutiny. Sexuolog Radim Uzel k objemu ženského ejakulátu poznamenal: „Odborná literatura uvádí změření různého množství této tekutiny i u jedné ženy. Pravděpodobně záleží na délce sexuálního dráždění a na době předchozí sexuální abstinence, podobně jako u muže. Ženský ejakulát může představovat třeba jen několik sotva postřehnutelných kapek, někdy dosahuje objemu několika polévkových lžic, jindy třeba i půl až tři čtvrtě čajového šálku.“\n\n"}
{"id": "131152", "url": "https://cs.wikipedia.org/wiki?curid=131152", "title": "Petr Pithart", "text": "Petr Pithart\n\nPetr Pithart (* 2. ledna 1941 Kladno) je český politik, historik a spisovatel, člen Křesťanské a demokratické unie – Československé strany lidové, bývalý člen KSČ, bývalý předseda české vlády v rámci federace, bývalý předseda a dlouholetý místopředseda Senátu Parlamentu České republiky. Po sametové revoluci krátce i poslanec Sněmovny národů Federálního shromáždění za Občanské fórum, počátkem 90. let politik Občanského hnutí.\n\nRoku 1963 se oženil se spisovatelkou Drahomírou, roz. Hromádkovou. Jeho otcem byl náměstek ministra průmyslu, velvyslanec v Jugoslávii a později ve Francii Vilém Pithart, předválečný člen KSČ vězněný za války nacisty, který byl po roce 1970 perzekvován, mj. za protest proti okupaci Československa u prezidenta de Gaulla.\n\nPetr Pithart v roce 1960 vstoupil do Komunistické strany Československa, své členství ukončil v září 1968.\n\nByl jedním ze signatářů Charty 77 a angažoval se i v oblasti samizdatové literatury. Spolu s Milanem Otáhalem a Petrem Příhodou napsal pod pseudonymem \"PODIVEN\" knihu \"Češi v dějinách nové doby\" v níž její autoři zpochybňovali některé mýty českých moderních dějin, například okolo českého národního obrození, vzniku moderního českého národa či poválečného vysídlení Němců z Československa. Část historiků, například historička Věra Olivová, ovšem knihu hodnotí kriticky coby nahlížení na dějiny prizmatem univerzalistického katolicismu, zpochybňujícího samotný vznik československého státu a jeho představitele Masaryka a Beneše.\n\nNěkterá svá samizdatová díla napsal pod pseudonymem \"J. Sládeček\".\n\nV roce 1989 a později se Petr Pithart angažoval v Občanském fóru. K roku 1990 je uváděn profesně jako člen Koordinačního centra OF. 30. ledna 1990 zasedl v rámci procesu kooptací do Federálního shromáždění po sametové revoluci do české části Sněmovny národů (volební obvod č. 2 – Praha 4) jako bezpartijní poslanec, respektive poslanec za Občanské fórum. Ve federálním parlamentu zasedal do konce funkčního období, tedy do voleb roku 1990.\n\nV období únor 1990 až červenec 1992 byl předsedou české vlády v rámci federace. Ve volbách 1990 byl zvolen jako poslanec do České národní rady. V letech 1990–1992 se coby premiér podílel na sérii schůzek s představiteli slovenské vlády, na kterých se mělo dospět k shodě o rozdělení kompetencí mezi národními republikami a federálními orgány. Tyto schůzky započaly už na přelomu března a dubna 1990, kdy se setkal s tehdejším slovenským premiérem Milanem Čičem. Tehdy šlo ale ještě o nezávazné jednání. První oficiální schůzka české a slovenské vlády se konala počátkem srpna 1990 v Trenčianských Teplicích. Následovaly četné další. Historik Jan Rychlík konstatuje, že Petr Pithart nemohl v jednáních uspět, protože obě republiky k nim přistupovaly s odlišnými postuláty – Češi usilovali jen o technickou korekci rozdělení kompetencí, Slováci vycházeli z premisy existence dvou národních států, které nanovo vytvářejí volný svazek. Tato koncepce později nabyla požadavku uzavření smlouvy o federaci oběma republikami. V prosinci 1990 dokonce slovenský premiér Vladimír Mečiar navštívil nečekaně Pitharta a naznačil, že pokud česká strana nepřistoupí na slovenské návrhy, může nastat vyhlášení nadřazenosti slovenských zákonů zákonům federálním a rozpad Československa. To se nestalo, ale tlak na zcela jiné pojetí česko-slovenského státu vyvíjel i Mečiarův nástupce Ján Čarnogurský.\n\nPetr Pithart byl tehdy zastáncem zachování Československa, ale nebránil se volnějšímu česko-slovenskému svazku. Na složitá jednání mezi českou a slovenskou vládou reagoval televizním projevem 10. listopadu 1991, ve kterém použil ohledně uspořádání Československa termín \"dvojdomek\". Ján Čarnogurský reagoval o několik dní později rovněž veřejným vystoupením a vstřícně se k Pithartovu návrhu postavil. Jenže koncept dvojdomku odmítla česká pravice, která se v té době již vymezovala proti Občanskému hnutí – domovskému subjektu Petra Pitharta. Český premiér tak čelil za svůj výrok kritice. Mezitím se krátilo funkční období vlády, protože volby se měly odehrát na jaře 1992. V únoru 1992 se Pithart podílel na jednání českých, slovenských i federálních orgánů v Milovech u Žďáru nad Sázavou, kde byl skutečně přijat návrh smlouvy mezi českou a slovenskou stranou. Na Slovensku ho nicméně odmítly HZDS a Slovenská národní strana a nebyl nikdy aplikován. V březnu byla jednání o státoprávním uspořádání odložena na dobu po volbách.\n\nPetr Pithart se v roce 1991 při rozpadu OF stal spoluzakladatelem a místopředsedou Občanského hnutí, které ovšem ve volbách v roce 1992 neuspělo, nezískalo ani zastoupení v zákonodárných sborech. Pithart pak opustil premiérský post a na přechodnou dobu se stáhl i z politiky.\n\nV letech 1996–1998 a 2000–2004 byl předsedou Senátu a v letech 1998–2000 a od roku 2004 byl jeho místopředsedou. V horní komoře parlamentu zasedal za Senátní obvod č. 44 – Chrudim v letech 1996-2012 jako kandidát nominovaný KDU-ČSL. V dokumentárním portrétu z cyklu \"Expremiéři\" v roce 2013 uvedl: \"„Ty dvě funkce v senátu (…) mně vlastně sedly mnohem víc než ta premiérská role. (…) Kdybych se mohl znovu rozhodovat, tak bych si na funkci premiéra netroufl.“\"\n\nOd roku 1990 a po svém vládním angažmá znovu od roku 1994 působí jako docent Právnické fakulty Univerzity Karlovy, do roku 2011 jako vedoucí Katedry politologie a sociologie. V mezidobí let 1992 až 1994 působil na Středoevropské univerzitě v Praze.\n\nByl dlouholetým předsedou Společnosti Bernarda Bolzana, která se od 90. let věnovala podpoře česko-německých vztahů.\n\nV roce 2003 neúspěšně kandidoval na funkci prezidenta České republiky jako kandidát tehdejší Čtyřkoalice.\n\nV souvislosti s úspěšným projevem Petra Pitharta v Rudolfinu u příležitosti nedožitých 80. narozenin Václava Havla v roce 2016 se začlo výrazně spekulovat o jeho případné kandidatuře na prezidenta v roce 2018. Petr Pithart to zprvu nevyloučil, později však prohlásil, že na kampaň nemá dostatek fyzických sil.\n\nO případné kandidatuře Petra Pitharta na prezidenta roku 2023 se začalo znovu spekulovat během roku 2019.\n\n\nKnihy:\n\n\n\n"}
{"id": "131156", "url": "https://cs.wikipedia.org/wiki?curid=131156", "title": "Katapult (hudební skupina)", "text": "Katapult (hudební skupina)\n\nKatapult je česká rocková skupina, která vznikla v roce 1975 v Plzni. Skupina se řadí mezi nejúspěšnější české hudební skupiny, v prodejnosti desek obsazovala 2. místo za Olympic, dvakrát zvítězila v posluchačské anketě Zlatý slavík, roku 2007 byla uvedena do Beatové síně slávy.\n\nZákladním „kamenem“ skupiny je kytarista a zpěvák Olda Říha, několik let až do své smrti byl druhý stabilním členem baskytarista Jiří „Dědek“ Šindelář. I přes „nepřízní“ osudu v podobě střídajících se bubeníků se do kapely několikrát vracel Anatoli Kohout, ten s dvojicí tvořil klasickou sestavu Katapultu. Skupina svou činnost přerušila na počátku 90. let, kdy Šindelář odcestoval do Spojených států, poté se však brzy vrátila na koncertní pódia. Po Šindelářově smrti zvažoval frontman kapely Říha ukončení kariéry, ovšem na naléhání několika fanoušků skupinu obnovil v novém složení, na pozici baskytaristy byl obsazen Andy Budka a na bubeníka Ondřej Timpl.\n\nV době komunistického režimu v Československu se Katapult několik let potýkal s úředními zákazy. Např. kvůli zákazu vystupování v Praze se ceremoniál udílení Zlatých slavíků v roce 1979 přesunul do Bratislavy, kde si skupina přebrala ocenění skupina roku. Po vydání debutové studiové desky \"2006\" (v čele s hitem \"„Až“\") nastolilo Ministerstvo kultury ČSSR zákaz vydávání desek, tento zákaz trval až do roku 1986, kdy skupina vydala album \"Rock de Luxe.\" Mezi lety 1980 a 1986 se nahrávky šířily prostřednictvím neoficiálního fan klubu, nebo je skupina vydávala pod názvem Oldřich Říha a Katapult.\n\nSkupinu proslavily hity jako \"„\"Půlnoční závodní dráha\"“\", „Hlupák váhá“ \"„\"Stovky hotelů\"“,\" „Až“ nebo „Někdy příště“. Veškerou hudbu pro skupinu napsal kytarista Říha, sám napsal také některé texty. Většinu textů napsal neoficiální čtvrtý člen Katapultu Ladislav Vostárek, ovšem místo dvorního textaře se v průběhu let neustálilo, tudíž pro skupinu psali později také: Pavel Půta, Pavel Vrba, Jaroslav Machek, Michal Bukovič, Lou Fanánek Hagen, Zdeněk Edl, Michal Vukovič, Jiří Žáček, Aleš Hrbek. Inspirací pro texty byla také často tvorba anarchistického básníka Františka Gellnera.\n\nNa konci roku 1974 byl ze Skupiny F. R. Čecha vyhozen kytarista Olda Říha, který byl nahrazen již v Čechově záloze připraveným Stanislavem Kubešem. Říha, ale ještě během svého působení v této skupině hrál s plzeňskou formací Mahagon, v níž působil také baskytarista Jiří \"Dědek\" Šindeář a bubeník Vladimír Krampol. Mahagon působil v Plzni a Západočeském kraji, „orgány státní moci“ na něj zanedlouho vydaly definitivní zákaz působení v Západočeském kraji, tudíž se přesídlil do Prahy. V Praze skupina získala tzv. „přehrávky“ (oficiální povolení hraní) a byla zaregistrována u Okresního kulturního střediska Praha-západ. \n\nSkupina se musela přejmenovat, protože v Praze existovala stejnojmenná jazz rocková skupina kapelníka Petra Klapky, problém byl vyřešen novým bubeníkem Anatoliem Kohout, ten přinesl nový název Katapult. Kohout působil rovněž ve stejnojmenné skupině Katapult společně s Viktorem Sodomou nebo Vladimírem Kulhánkem, skupina vydala pouze jeden singl a zanedlouho se rozpadla, tudíž si její název pohotově Říhova skupina přebrala. Nikdo z rozpadlé skupiny proti přebrání názvu neprotestoval. \n\nRepertoár skupiny byl tvořen z Říhových písní, napsané v době jeho působení ve Skupině F. R. Čecha. Říha se při vystoupeních chtěl věnovat pouze hře na kytaru, proto Katapult vystupoval ve složení se zpěvačkou Ludmilou Podubeckou. Z tohoto období pochází raritní koncertní nahrávka pořízená v Klubu 1 na Strahově, ta vyšla jako bonus kompilace \"Hit Album 3 (1990 - 2000)\" v roce 2000. Koncem roku skupinu opustil doprovodný bubeník Krampol a také zpěvačka Podubecká, skupina tak zůstala v klasické sestavě: Říha – Šindelář – Kohout. \n\nManažerem a textařem skupiny se stal Ladislav Vostárek, ten s vydavatelstvím Supraphon smluvil vydání prvního singlu skupiny. Počátkem roku 1976 tedy Katapult nahrál svůj první singl \"Půlnoční závodní dráha\"/\"Lesní manekýn\" a v květnu tohoto roku vychází. Singl bodoval mezi posluchači a působil jako jednoduchý \"„\"zábavový hard rock\"“.\" \n\nKomunisté při nastávajícím vzestupu Katapultu zjistili, že se skupina přejmenovala, proto vydala na skupinu zákaz vystupování v Západočeském kraji i pod novým názvem. Mezitím se skupina usilovně snažila získat přehrávky a registraci u Pražského kulturního střediska, bez úspěchu. Katapult i tak vyprodával pražské koncertní sály a hudební kluby. \n\nV reakci na úspěšný prodej předchozího singlu skupina vydala v září 1976 další singl \"Já nesnídám sám\"/\"Tichá pošta\", kombinace bigbítové balady a hard rockové skladby (zpívané Šindelářem) zaznamenala rekordní prodej přes 50 000 ks. Ke konci roku byl Říha (i když pod názvem Katapult) přizván na nahrávání jeho singlů. Bubeník Kohout ze skupiny odešel, nahradil jej Jaroslav Kadlec, ovšem Kohout je Říhovi zavázán brzkým návratem. \n\nKromě obyčejných vesnických zábavních tancovaček se Katapult zúčastňoval také prestižních koncertů, např. koncertu Veledrom v Brně, kde vystoupil po boku skupin Olympic, Etc... a také polských hostů Corvina a SBB, účast koncertu byla více jak 10 000 diváků. Stoupající popularita přinesla na trh další singl \"Vlaky v hlavě\"/\"Nalaď si život do C dur\" a \"Hlupák váhá\"/\"Nebreč, kdyby za to stál\", čímž skupina dosáhla téměř rekordu 150 000 prodaných kusů z celkového prodeje. Velkým hitem se stala píseň \"Hlupák váhá\", který se umístila v top dvacítce Supraphonu a skupina jí prezentovala také v televizi. \n\nKatapultu se konečně podařilo získat profesionální registraci u Středočeského krajského kulturního střediska. V srpnu 1977 ze skupiny odešel bubeník Kadlec, tudíž se okamžitě vrátil \"„\"Tolja\"“\" Kohout. Supraphon skupině nabídl vzhledem k jejímu velkému úspěchu v prodejnosti SP desek nahrát svoji první dlouhohrající desku, nedostatek volných termínů ve studiích skupina vyřešila pořízením koncertní nahrávky, která byla nahrána 30. září a 1. října 1977 na koncertech v Obvodním domě kultury v Praze. Kromě zákazu koncertování v Západočeském kraji byl skupině zřízen také zákaz působení v okrese Tábor. \n\n25. listopadu 1977 Katapult vystoupil v pražské Lucerně, načež Ministerstvo školství ČSSR vylíčilo stížnost na chování mladých návštěvníků koncertu. Nicméně skupina se koncem roku umistíla na 4. místě v anketě Zlatý slavík. V roce 1978 skupina zaznamenává úspěch s rekordně prodávaným debutovým singlem, který dosáhl čísla 120 000 ks. Během tohoto roku skupina vůbec poprvé koncertovala na Slovensku, jejíž koncerty v Bratislavě a Košicích sledovalo přes tisícové publikum. Během čtyř let existence Katapult odehrál 230 koncertů. Supraphon na trh uvedl dlouho očekávanou debutovou desku, eponymní album \"Katapult\" dosáhlo 1. příčky v prodejnosti a prodej dosáhl rekordní čísla 150 000 ks. Katapult se poprvé propagoval do novin (článek \"„Jak Katapult rozdělil národ“\" v časopisu Melodie), opět se umístil v anketě Zlatý slavík, tentokrát obsadil 2. místo. \n\nSkupina sklízela úspěchy, ovšem orgány státní moci skupině nepovolily nadále koncertovat v Praze, paradoxně se ale uvolnil zákaz vystupování v okresech Plzeň - sever a Tábor. Velmi kontroverzně se Katapult jevil na vystoupení Festivalu politické písně v Sokolově, kam si skupinu i přes Říhovy varovné reakce pozval Socialistický svaz mládeže. V prosinci 1978 vyšel pátý singl skupiny \"Katapult\"/\"Blues\".\n\nV květnu 1979 skupina nahrávala v pražském studiu v Dejvicích své první studiové album. Na nahrávání desky se podíleli také hosté: Ota Petřina, Svatopluk Čech, Miroslav Jelínek, Tomáš Štern, Štěpán Žilka a Milan Tutsch. Mezitím skupinu po nahrávání opustil bubeník Kohout, kterého nahradil právě Milan Tutsch ze skupiny Citron. Skupina v tomto roce realizovala natáčení filmu \"Hon na kočku\", kde skupina hrála roli zábavové kapely v tanečních sálech, zároveň k filmu vydala soundtrack v podobě singlu \"Maturant\"/\"Jsou špatný dny\". Nabité koncertní turné nestíhal bubeník Tutsch, tudíž jej uprostřed slovenského turné zastoupil Kohout. Tutsch nesplnil předpoklady, proto je ze skupiny vyhozen, ovšem Kohout skupinu definitivně opustil a emigroval do Velké Británie. Ke konci roku 1979 do skupiny přichází nový bubeník Jiří \"Mamut\" Stárek ze Skupiny F. R. Čecha. S novým bubeníkem skupina odehrála přes 200 koncertů, včetně zahraničních zájezdů do NDR, Polské lidové republiky, společného koncertního turné s východoněmeckou kapelou Combo Stern Meissen. Aby skupina měla nadále možnost koncertovat v zahraničí, byla donucena hrát agenturou Pragokoncert na bratislavské Lyře a podruhé na Festivalu politické písně do Sokolova. Vůbec poprvé Katapult převzal ocenění Zlatý slavík v kategorii skupina roku v Obecním domě v Praze. Na podzim roku 1979 vyšel pilotní singl \"Až\"/\"Svobodárna\", který byl na delší dobu zatím poslední.\n\nV roce 1980 byla vydána první studiová deska \"2006\", který vyšla také v exportní anglické verzi. V reakci na úspěšný prodej desky s číslem 250 000 ks prodaných nosičů skupina podepsala exluzivní smlouvu se Supraphonem, který Katapultu zajistil smlouvu o vydávání LP desek pro každý rok s tříletým intervalem. Tento slibný krok však brzy zhatil Miroslav Müller (vedoucí oddělení kultury ÚV KSČ), který Supraphonu zakázal vydávat jakékoli nahrávky od skupiny. Nicméně i tak Katapult bodoval s futuristickou písní \"Až\", která se stala nejoblíbenější písní roku a vyhrála televizní \"Hitšarádu\" moderátorů Karla Šípa a Jaroslava Uhlíře. Skupina obhájila titul skupina roku v anketě Zlatý slavík, a právě kvůli ní se ceremoniál přesunul do Bratislavy, protože stále trval zákaz působení v Praze. Na turné skupina prezentovala koncertní program \"2006\", kdy se skupinou vystupoval také jako doprovodný kytarista Ota Petřina a hráč na akordeon Tomáš Štern. Posléze Petřinu nahradil kytarista Andy Slezák. Turné čítalo přes dvou set koncertů.\n\nBubeník Stárek skupinu opouští a na jeho místo usedá za bicí navrátivší se Jaroslav Kadlec, ten v sestavě vydrží až do roku 1986. V březnu 1981 vyvrcholil vypjatý vztah mezi Říhou a Vostárkem, ten se vzdal manažerské funkce a skupinu opustil. Později objevil skupinu Turbo, které se stal jejím manažerem a textařem. Katapult se ocitl v krizi, přestal se objevovat v médiích, zákazy koncertní činnosti v některých okresech neprodleně přetrvávaly, tudíž se snížil počet koncertů. Proto skupina koncertovala spíše v Polsku se skupinou Perfect. Jediným \"„\"impulsem\"“\" skupiny byl fan club, který distribuoval nahrávky pořízené na koncertech. Skupina se snažila přimět Supraphon na základě smlouvy k natočení další řadové desky, ovšem její požadavek nebyl vyslyšen. Nové nahrávky skupina prvně prezentovala na koncertním programu \"Katapult Story\" v roce 1982, kdy fan club rozesílal nahrávky a informační letáky právě fanouškům. \n\n\"Více informací naleznete také v článku Diskografie skupiny Katapult.\"\n\n\n\n"}
{"id": "131157", "url": "https://cs.wikipedia.org/wiki?curid=131157", "title": "Alexander Skene", "text": "Alexander Skene\n\nAlexander Johnston Chalmers Skene (17. června 1837 Fyvie, Skotsko – 4. července 1900 Catskills, stát New York, USA) byl skotský gynekolog, který popsal část ženského pohlavního ústrojí, známou jako Skeneho žlázy.\n\nNarodil se ve vesnici Fyvie na severu Skotska a v devatenácti letech odešel do Spojených států amerických. Studoval medicínu na univerzitách v Torontu a Michinganu a nakonec v Long Island College Hospital v Brooklynu, kde v roce 1863 promoval. Po vojenské službě nastoupil do soukromé praxe v Brooklynu, později se stal profesorem ženských chorob na Long Island College Hospital.\n\nNapsal přes sto lékařských článků a několik učebnic. Podílel se na vývoji mnoha chirurgických nástrojů a vylepšil stávající chirurgické postupy. Známý je především svým popisem Skeneho žláz poblíž močové trubice. Popsal také jejich infekci – skenitidu.\n\nMimo lékařství se věnoval rovněž sochařství. Jako sochař vytvořil bustu zakladatele americké gynekologie J. Mariona Simse, která je umístěna v hale Kings County Medical Society. Skeneho busta se nachází například v Prospect Park Plaza (také známé jako Grand Army Plaza).\n\n"}
{"id": "131158", "url": "https://cs.wikipedia.org/wiki?curid=131158", "title": "Hej, Slované", "text": "Hej, Slované\n\nHej, Slované je hymnická píseň věnovaná všem Slovanům. První verze textu vznikla v roce 1834 pod názvem \"Hej, Slováci\". Melodie je odvozena od Mazurku Dąbrowskiego, který je od roku 1926 polskou hymnou, avšak pomalejší a silněji akcentována.\n\nPíseň sloužila jako hymna všeslovanského hnutí, Sokola, jako státní hymna Slovenského státu, socialistické Jugoslávie i pozdější srbsko-černohorské Jugoslávie.\n\nSlovensky se píseň nazývá \"Hej, Slováci\" nebo také \"Hej, Slovania\", česky \"Hej, Slované\", srbsky \"Хеј, Словени\" (Hej, Sloveni), makedonsky \"Еј, Словени\" (Ej, Sloveni), chorvatsky \"Hej Slaveni\", bosensky \"Hej Slaveni\", slovinsky \"Hej Slovani\", polsky \"Hej Słowianie\", bulharsky \"Хей, Славяни\" (Chej, Slavjani) a rusky \"Гей, Славяне\" (Gej, Slavjaně).\n\nPíseň napsal slovenský evangelický kněz, básník a historik Samuel Tomášik během své návštěvy Prahy v roce 1834. Byl velmi pobouřen tím, že němčina je v ulicích Prahy slyšet mnohem více než čeština. Zapsal si do deníku:\nV Masarykově slovníku naučném z r. 1927 na str. 120 je uvedeno:\nBrzy Tomášik do textu zahrnul všechny Slovany a píseň \"Hej, Slované\" se stala známou díky myšlence panslavismu, zejména pak ve slovanských zemích pod vládou Rakouska. Byla vydána v řadě časopisů, kalendářů, byla zpívána na politických sjezdech a stala se neoficiální hymnou všeslovanského hnutí.\n\nJejí popularita dále vzrostla, když byla přijata za oficiální hymnu Sokola, hnutí založeného na všeslovanských ideálech a fungujícího v celém Rakousku-Uhersku. V roce 1905 bylo odhalení památníku slovinského básníka France Prešerena v Lublani oslavováno sborovým zpěvem písně \"Hej, Slované\". Během první světové války byla píseň často užívána slovanskými vojáky na obou stranách fronty k vzájemnému povzbuzení nacionalistického cítění a prevenci krveprolití. Mnoho slovinských, chorvatských a srbských Sokolů, sloužících v rakousko-uherské armádě, se dobrovolně vzdalo vojákům Srbska nebo Ruska nebo často přeběhli do řad druhé strany. Píseň se s nimi šířila po Balkánu a do Ruska a zůstala populární i v meziválečném období.\n\nNa Slovensku byla píseň \"Hej, Slováci\" považována za neoficiální hymnu po celou moderní historii. Oficiálně se stala hymnou Slovenského státu v letech 1939–1945. Přestože se po první světové válce, znovu po druhé světové válce a nakonec také v roce 1993 stala hymnou Slovenska píseň \"Nad Tatrou sa blýska\", píseň \"Hej, Slováci\" je stále mnohými lidmi (především nacionalisty) považována za „druhou“ národní hymnu.\n\nPoprvé se \"Hej, Slované\" na území Jugoslávie objevilo na počátku 19. století. Dragutin Rakovac píseň přeložil a pojmenoval ji \"Hej, Ilirové\". Až do druhé světové války se pak překlad příliš neměnil, kromě toho, že Ilyrové se pod vlivem změn ve vnímání obrozeneckého hnutí změnili na Slovany.\n\nV roce 1941 zasáhla Království Jugoslávie druhá světová válka. Síly Osy v dubnu vstoupily do země a jugoslávská armáda kapitulovala během sedmi dnů. Protože stará hymna obsahovala odkazy na krále a království, rozhodli se antimonarchističtí partyzáni vedení Titem a jeho komunistická strana vyhnout se jí a nahradili ji písní \"Hej, Slované\". Píseň byla zpívána během obou setkání AVNOJ, legislativního orgánu hnutí odporu, a postupně se začala všeobecně považovat za hymnu nové Jugoslávie.\n\nStará královská hymna byla oficiálně opuštěna po osvobození v roce 1945, ale žádná nová nebyla přijata. Bylo podniknuto několik pokusů prosadit jiné, specificky jugoslávské, písně jako hymnu, ale tyto nezískaly větší podpory a \"Hej, Slované\" bylo dál neoficiálně používáno. Poté byly snahy o nalezení nové hymny opuštěny a v roce 1977 se \"Hej, Slované\" oficiálně stalo hymnou Jugoslávie.\n\nPo rozpadu Jugoslávie v letech 1991-1992, kdy pouze Srbsko a Černá Hora zůstaly ve federaci, byla píseň dále používána jako státní hymna nové federace. Po přeměně na volnější svaz Srbsko a Černá Hora se očekávalo přijetí nové hymny, ale v otázce státních symbolů nebylo dosaženo shody a proto \"Hej, Slované\" dále zůstalo hymnou.\n\nJako nová hymna bylo navrženo spojení černohorské hymny \"Oj, svijetla majska zoro\" a srbské hymny \"Bože Pravde\" se střídáním slok obou písní. Tento návrh však narazil na námitky ze strany Srbské lidové strany Černé Hory a Socialistické lidové strany Černé Hory.\n\nPoté, co se státní svaz v roce 2006 rozpadl, se tato otázka stala zbytečnou a píseň \"Hej, Slované\" již není oficiální hymnou žádného nezávislého státu světa.\n"}
{"id": "131160", "url": "https://cs.wikipedia.org/wiki?curid=131160", "title": "Katapult", "text": "Katapult\n\nKatapult je\n\n"}
{"id": "131164", "url": "https://cs.wikipedia.org/wiki?curid=131164", "title": "Bitva o Kollaa", "text": "Bitva o Kollaa\n\nBitva o Kollaa je významné střetnutí zimní války, které se odehrálo v Ladožské Karélii. Finská 12. pěší divize v něm dokázala za cenu těžkých ztrát zastavit postup nejprve dvou a později čtyř divizí Rudé armády. Bitvu ukončil až konec války, nutno ale podotknout, že v dané chvíli už finská obrana kolabovala a další prodloužení bojů by patrně znamenalo zničení 12. divize a kolaps fronty v celé Ladožské Karelii.\n\nŘeka Kollaa nebyla původně vybrána jako první „hlavní“ obranná pozice, ta byla vybudována východněji. Kollaa představovala pouze silnou rezervní pozici. Ovšem vpád 2 divizí Rudé armády zastihl finské jednotky v okamžiku, kdy ještě nebyly rozmístěny a připraveny na boj. Poté, co byly předsunuté posty smeteny a nepřítel vytvořil menší průlomy i v první hlavní linii, rozhodl se velitel 12. divize, že se stáhne za řeku Kollaa - dílem protože si nebyl jist, zda dokáže průlomy zlikvidovat bez nepřijatelných ztrát, dílem proto, že se domníval, že ústup do pustých oblastí ztlumí nepřátelskou údernou sílu.\n\nRudá armáda předpokládala, že díky mohutné početní převaze i lepší výzbroji prolomí finské pozice a bude moci pokračovat dále do nitra Ladožské Karelie. Tento průnik měl jistit sovětské jednotky operující jižněji a (pokud by byly méně úspěšné, než se předpokládalo) obchvátit jim vzdorující síly. Původně se nepředpokládaly vážnější problémy.\n\nOblast původně představovala pouze silnou rezervní linii, s jejím využitím se ovšem počítalo, neboť plán finské obrany vůči předpokládané přesile nepřítele počítal s využitím zmnožených obranných postavení. Nutno ovšem říci, že na Kollaa došlo mnohem dříve, než bylo původně plánováno. Finské hlavní pozice se táhly podél jezera a řeky Kollaa až k Soutsenlampi a na křídlech je chránila neprostupná pustina tvořená pralesem, jezery a bažinami zasypanými sněhem, kde se vlastně nenacházely žádné vojensky využitelné cesty. Celkově se jednalo o velmi silnou obrannou pozici.\n\nFinské jednotky se rozmístily převážně ve středu oblasti a pokryly nejdůležitější komunikace. Severní a jižní křídlo chránily vybrané lyžařské oddíly. Útok dvou sovětských divizí (56. a 164.) směřující na střední úsek obrany byl odražen a útočníci utrpěli vážné ztráty, taktéž se vedlo i jednotkám, které se poté pokusily obchvátit finské pozice severní a jižní pustinou. Ty totiž nedisponovaly lyžemi ani sněžnicemi a pro mnohem mobilnější Finy tak nepředstavovaly rovného soupeře už z tohoto důvodu. Ztráty Finů byly několikanásobně menší, leč je třeba pamatovat, že byly mnohem bolestnější, protože se prakticky nedaly nahradit.\n\nObě strany pak úvízly ve svých postaveních, Rudá armáda ale mohla doplňovat své stavy a přisunovat další jednotky a plánovala nový útok, pro který připravovalo cestu dlouhodobé ostřelování a bombardování finských postavení a komunikací. Naproti tomu 12. divize byla podstatně oslabena, když byla část jejích mužů odvelena na jih podpořit útočné akce 13. pěší divize.\n\nPočátkem února na torzo dvanácté divize zaútočily 4 divize Rudé armády (k původním dvěma částečně doplněným se přidaly 75. a 128.) podporované tankovou brigádou. Sovětská strana posílila své dělostřelectvo a letecké jednotky nad oblastí, takže finské jednotky se díky absolutní vzdušné a dělostřelecké převaze nepřítele mohly přesouvat jen v noci a měly jen velmi omezené možnosti, jak uzavřít již jednou vzniklý průlom, kolem kterého se okamžitě zvedala neprostupná stěna přehradné palby. Ruští ženisté začali budovat cesty skrz severní a jižní pustinu a zprovoznili Finy poškozené úseky železnice procházející středem oblasti, což jim umožnilo plynulý přísun munice a prakticky nepřetržitou dělostřeleckou palbu.\nZtráty 12. divize začaly prudce růst a docházela jí munice. Dostala sice nazpět své na jih odeslané jednotky i nějaké menší posily, ale její pozice se prudce zhoršovala zejména na křídlech. Koncem února sice dokázala přinutit k částečnému ústupu jednotky ohrožující ze severu a jihu její týl a velitelství v Loimole, avšak její pozice se brzy začaly hroutit pod novým náporem zejména na střední a jižní části fronty. Posily, které dostávala, byly tak malé, že nedokázaly ani nahradit padlé, navíc většinu z nich tvořili čerství odvedenci nebo přestárlí rezervisté, kteří neměli patřičné kvality (nezřídka se stávalo, že většina nováčků nepřežila své první nasazení).\n\nKe konci války už finská obrana kolabovala. 12. března byli Finové přinuceni opustit většinu postavení na řece Kollaa a jejich zoufalý protiútok z posledního dne bojů si vyžádal nasazení všech myslitelných rezerv, které se daly v Kollaa a jeho okolí najít. Je nemyslitelné, že by byli schopni v případě dalšího pokračování bojů údržet oblast pod kontrolou výrazně delší dobu.\n\nV oblasti operoval v řadách 12. divize i nejúspěšnější finský odstřelovač a jeden z nejúspěšnějších odstřelovačů všech dob, Simo Häyhä.\n\nV bitvě bojoval a padl nadějný finský režisér Nyrki Tapiovaara.\n\nV průběhu bitvy Finové používali bojové heslo (pokřik) \"Kollaa kestää!\" (česky Kollaa udržíme!). Toto heslo bylo vytvořeno na základě rozhovoru mezi generálem Hägglundem a jedním z důstojníků 12. divize, poručíkem Juutilainenem. Na generálovu otázku „\"Udržíte Kollaa?\"“ (orig. \"Kestääkö Kollaa?\") poručík Juutilainen, známý pro své předchozí působení ve francouzské Cizinecké legii jako \"Postrach Maroka\", odpověděl: \"Ano, udržíme, pokud nám nerozkážete zdrhat.\" (orig. \"Kyllä kestää, ellei käsketä karkuun juoksemaan.\").\n\nNa téma bitvy vznikla hra \"Kollaa kestää\" či \"Kollaa Will Hold\", hraná přes e-mail.\n\nV Rautjärvi se nachází malé muzeum připomínající bitvu.\n"}
{"id": "131167", "url": "https://cs.wikipedia.org/wiki?curid=131167", "title": "University of Florida", "text": "University of Florida\n\nUniversity of Florida (zkratky UFL, UF) je veřejná výzkumná univerzita v Gainesville na Floridě, ve Spojených státech amerických. Vznikla v roce 1853.\n\nJedná se o třetí největší univerzitu v USA s celkovým počtem studentů 50 912 (podzim 2006) a s jedním z největších rozpočtů v USA (téměř 4,377 miliard USD/rok). Nachází se zde 16 fakult a více než 150 výzkumných center a institucí.\n\nV kvalitě výuky se mezi veřejnými a soukromými univerzitami v USA řadí na 49. místo.\n\nŘadí se na první místo v počtu zapsaných židovských studentů v rámci veřejných univerzit společně s Bowling Green State University a počtem 5400 židovských studentů.\n\n"}
{"id": "131169", "url": "https://cs.wikipedia.org/wiki?curid=131169", "title": "Tomáš Savka", "text": "Tomáš Savka\n\nTomáš Savka (* 5. září 1983, Karlovy Vary) je český sólový a muzikálový zpěvák, finalista první řady soutěže Česko hledá SuperStar.\n\nNarodil se v Karlových Varech a do patnácti let žil v Horním Slavkově, kde také chodil do základní školy. Po té složil úspěšně přijímací zkoušky na gymnázium v Sokolově. Už v té době ho hodně zajímala muzika. Naučil se hrát na housle, kytaru a klavír. Jeden rok studia absolvoval na výměnném pobytu na hudební škole v německém Ambergu, kde studoval jazyk a začal se věnovat i sólovému zpěvu. Gymnázium v Česku dostudoval až po jeho účasti v soutěži Česko hledá Superstar. V roce 2011 úspěšně vystudoval obor muzikál na Konzervatoři Jaroslava Ježka.\n\nNa podzim roku 2003 se přihlásil do pěvecké soutěže Česko hledá SuperStar, kde se postupně castingovými koly probojoval až do divácké vyřazovací části. V semifinále postoupil z druhého místa za Sámerem Issou do desetičlenného finále. Zde sice zprvu podle názorů veřejnosti patřil k adeptům na vypadnutí, ale nakonec zůstal mezi poslední čtyřkou soutěžících.\n\nÚspěch v televizní soutěži mu zajistil zájem hudebních vydavatelů, a tak v listopadu 2004 se společností EMI music uvedl na trh své debutové album \"Já si tě stejně najdu\". Po týdnu prodeje nosičů získal zlatou a po necelém měsíci i platinovou desku.\n\nV témže roce také započal svojí muzikálovou kariéru, když úspěšně prošel konkurzem do českého nastudování muzikálu \"Miss Saigon\" v pražské Goja Music Hall a 8. prosince odehrál premiéru v hlavní roli vojáka Chrise. Při oslavách Silvestra 2004 se dostal do konfliktu s neznámými výtržníky a odnesl to mimo jiné i zraněním na pravé tváři. Jizva, která mu zde po incidentu zůstala, mu ale paradoxně, i s ohledem na jeho divadelní roli, pomohla k vytvoření nové image.\n\nNa jaře roku 2005 přišla další muzikálová nabídka. Tentokrát na ztvárnění studenta Maria v již rozběhlém představení \"Bídníci\" . V roli se uchytil a zůstal až do úplné derniéry v závěru roku 2007. Jeho hereckého nadání si všiml režisér Petr Novotný a obsadil ho také do role Ježíše v činoherním představení Stabat Mater, které se od dubna hrálo v Ladeburských zahradách Pražského hradu.\n\nMimo to se ale dále věnoval sólové dráze. V dubnu 2005 ho oslovil dirigent a hudebník Felix Slováček a nabídl mu spolupráci na turné svého Big Bandu. Společně tak se swingovým orchestrem objeli během dubna a května osm měst České republiky. 25. června 2005 se pak konal první sólový koncert Tomáše Savky v amfiteátru pod hradem Loket s vlastní kapelou a hosty.\n\nNa podzim stejného roku se dostal k další herecké odnoži, a to k té televizní. Zahrál si totiž sám sebe v několika epizodách nekonečného seriálu \"Ulice\" na obrazovkách TV Nova.\n\nV říjnu vychází opět u společnosti EMI jeho druhé album \"Neslibuju modrý z nebe\". Tentokrát se na rozdíl od první spíše popové desky nese více ve swingovém duchu. Hned na to vystupuje na různých turné. Nejprve na charitativních koncertech Lidi lidem a poté doprovází po celé republice Helenu Vondráčkovou při jejích koncertech Vánoce s Helenou.\n\nNa jaře 2006 poprvé obléká fotbalový dres sportovního klubu celebrit Amfora, a stává se tak jedním z nejmladších členů. V létě se pak zúčastnil reality show Bar, kde si téměř na dva měsíce vyzkoušel profesi barmana.\nNa podzim přišly nové nabídky na role v muzikálech. Nejprve postava politruka v americkém muzikálu Producenti ve zrekonstruovaném Hudebním divadle Karlín. Později v listopadu se také poprvé objevil v dalším nově otevřeném divadle Hybernia, kde se jako první uváděl muzikál Karla Svobody \"Golem\". Tady se Tomáš Savka zhostil role Samuela, jednoho z židovských učňů. Další premiéru si zahrál v březnu příštího roku jako básník Špína v \"Angelice\" na prknech pražského Divadla Broadway.\n\nZatímco působil rovnou v několika divadlech, pokračoval v sólové kariéře na koncertech různě po republice. Za píseň Nebuď hloupá získává Zlatou českou dvanáctku, protože v předchozím roce tato skladba patřila mezi nejdéle udrživší se skladby v hitparádě Českého rozhlasu.\n\nNa jaře 2008 přišla pro změnu opět z Hybernie, kde se obnovoval muzikál Tři mušketýři, nabídka na roli hraběte Rocheforta, tedy první záporná role v jeho kariéře. Během toho také jezdil po republice s pořadem Jiřího Krampola Dobrý večer, Mr. Swing.\n15. června moderoval a zpíval za doprovodu Big Bandu Felixe Slováčka v pražském Lucerna Music Baru na velkém swingovém koncertu, který spolu s Markem Libertem a Jiřím Pokorným zorganizovali ku příležitosti oslavy 70. narozenin Jiřího Krampola. Jednalo se už o třetí podobnou akci (předtím 2005 nedožitých 90 let Franka Sinatry a 2006 pocta k narozeninám Karla Hály).\nNa začátku roku 2009 měl obnovenou premiéru muzikál \"Dracula\" v divadle Hybernie a Tomáš Savka získal i zde své místo, roli Stevena. Hned na to v březnu tentokrát prážská Broadway představila prvotinu z pera Bouhouše Josefa \"Mona Lisa\" a i zde dostal Savka příležitost vyniknout, jako malíř Raffael Santi.\n\nV únoru 2010 přišla po delší době opět jedna z hlavních rolí, Frank v muzikálu \"Baron Prášil\", dílo autorů Zdeňka Bartáka a Petra Markova. V srpnu stejného roku dostal příležitost účastnit se projektu Mirjam Landy, hrát tři týdny spolu s českými a skotskými kolegy v představeních \"Bílý Dalmatin\" (Koník) a \"Touha\" na divadelním festivalu Fringe v Edinburghu.\nI další léto bylo především pracovní, když zkoušel další roli v muzikále.\n\nTentokrát to byla postava hlavní, role Tomáše v muzikálu Osmý světadíl, což je představení složené z největších hitů skupiny Elán. 8. září Tomáš Savka dokonce odehrál i slavnostní premiéru tohoto díla v Divadle Kalich.\nPoté přišla další nabídka na jednu z hlavních rolí v obnovené premiéře muzikálu Lucrezia Borgia a od jara 2012 tu vystupuje jako Juan Borgia.\n\nI léto 2012 se neslo v duchu zkoušek na nové představení v Divadle Kalich a to na muzikál Pomáda, který v tomto roce slaví už 40. narozeniny. Savka zde získal part Kenickieho, jednoho z nejlepších přátel hlavní postavy Dannyho, 6. září odehrál premiéru. V listopadu uskutečnil velký sólový koncert v Divadle Hybernia za doprovodu kapely Jiřího Škorpíka a za účasti dvou hostů Markéty Procházkové a Radky Fišarové.\n\nTaké rok 2013 začal s novou rolí a to postavou Honzy Dvořáka v muzikálu Nezemřela jsem... ze života Evy Olmerové. Také vyhrál konkurz na roli Knieža ve slovenském nastudování světového muzikálu Rómeo a Júlia. Na konci roku naskočil do dětského představení Sněhurka sedm závodníků v roli Brumly a zúčastnil se muzikálu Popelka na ledě a v roli Čaroděje vyjel na zahraniční vystoupení do Kyjeva.\n\nV témže roce oslavil třicetiny sólovým miniturné po Pardubicích a Brnu, kde zpíval swingové melodie za doprovodu jazzového tria smyčcového kvarteta.\n\nJe držitelem Ceny Thálie 2014 za roli Che v muzikálu Evita\n\n\n\n\n\n\n"}
{"id": "131170", "url": "https://cs.wikipedia.org/wiki?curid=131170", "title": "Čínská hymna", "text": "Čínská hymna\n\nPojem Čínská hymna není jednoznačný. Může tak být označena:\n"}
{"id": "131172", "url": "https://cs.wikipedia.org/wiki?curid=131172", "title": "Litmus", "text": "Litmus\n\nLitmus je open source webová aplikace na správu testů. Jedná se o QA nástroj Mozilla Corporation / Mozilla Foundation, který slouží primárně pro projekt Mozilla. Testeři provádějí evidované testy a jejich výsledky zadávají zpět do aplikace. Tímto způsobem jsou průběžně testovány produkty jako Mozilla Firefox, Mozilla Thunderbird či SeaMonkey. Aplikaci si můžete stáhnout přímo z Mozilla CVS.\n\n"}
{"id": "131178", "url": "https://cs.wikipedia.org/wiki?curid=131178", "title": "Minimo", "text": "Minimo\n\nMinimo (ze slov „Mini Mozilla“) byl webový prohlížeč pro mobilní zařízení typu PDA, založený na Mozille. Kromě samotného prohlížeče bylo cílem usnadnit používání částí Mozilly v zařízeních, které jsou limitovány zdroji (CPU, RAM apod.).\n\nHlavním tvůrcem tohoto prohlížeče byl Doug Turner, který vedl projekt od jeho prvopočátku. Ten byl angažován Mozilla Foundation pro práci na plný úvazek na Minimu v prosinci 2004. Vývoj Minima byl též financován společností Nokia.\n\n"}
{"id": "131179", "url": "https://cs.wikipedia.org/wiki?curid=131179", "title": "Arikarština", "text": "Arikarština\n\nArikarština (anglicky \"Arikara\", \"Arikaree\", \"Arikari\" nebo \"Ree\") je severoamerický indiánský jazyk, jenž je součástí skupiny póníjsko-kitsajských jazyků, která patří do kaddoské jazykové rodiny. V roce 1997 jím mluvilo 20 převážně starých lidí z kmene Arikarů, jejichž rezervace leží na západě Severní Dakoty.\n\nBlízkým jazykem je póníjština (Arikarové se oddělili od Póníů asi v polovině 18. století), lidé hovořící těmito jazyky si však navzájem nerozumí.\n\n"}
{"id": "131180", "url": "https://cs.wikipedia.org/wiki?curid=131180", "title": "Rakouská kuchyně", "text": "Rakouská kuchyně\n\nRakouská kuchyně bývá často redukována pouze na vídeňskou kuchyni, ačkoli obsahuje i tradiční kuchařské umění bývalého Rakouska-Uherska. Vedle samotných krajových specialit je tato kuchyně ovlivněna především svými sousedy, tedy Čechy a Maďary. Pokrmy a způsoby jejich přípravy tak byly často přebírány a začleňovány do vlastní rakouské kuchyně. Jako příklad může sloužit třeba guláš, který je původem z Maďarska.\n\nMimo to se ale v posledních letech vyvíjí i regionální kuchyně, která se zaměřuje především na produkty z daného kraje a jednoduchost přípravy. V Tyrolsku se například vyrábí jedinečné horské sýry.\n\nPro rakouskou kuchyni jsou tradiční \"hovězí polévky\" s různými přísadami (fritátové a jiné druhy nudlí, játrové knedlíčky nebo smažený hrášek).\n\nMezinárodnímu věhlasu se těší vídeňský telecí řízek. Stejně tak oblíbená je vepřová pečeně s bramborovým nebo houskovým knedlíkem.\n\nZvláštností jsou fleky (těstoviny), které se podávají většinou se zelím nebo špekem.\n\nRakouské moučníky a sladkosti jsou známé mezinárodně. Mezi nejoblíbenější patří pralinky Mozartovy koule, jablečný závin nebo Sacherův dort. Stejně tak známé jsou sladké knedlíky povětšinou s meruňkami nebo švestkami. Typický je jablečný závin (\"Wiener Apfelstrudel\") a \"císařský trhanec\" (\"\").\n\nV rakouské kuchyni je velmi oblíbená houska s (teplou) sekanou – \"Leberkässemmel\", ale i různé druhy párků.\n\nVídeňská kavárenská kultura a vídeňské kavárenské domy (kavárny) jsou od roku 2011 zapsány na seznam nehmotného kulturního dědictví UNESCO. První kavárenský dům by ve Vídni založen již v 17. století. V roce 1720 začaly kavárny ke kávě nabízet i noviny.\n\nMnohé kavárny nabízejí různé kávové speciality – např. \"Fiaker\" (prodloužená káva ve sklenici s rumem nebo slivovicí) nebo \"Kaiser Melange \"(káva se žloutkem někdy medem a pálenkou či koňakem).\n\nRozdílné (oproti standardní němčině) je i pojmenování základních typů káv – např. \"Kleiner Schwarzer\" (v dnešní době vlastně pojmenování pro ristretto). Rozdílným pojmenováním různých jídel se věnuje článek \"Rakouská němčina.\"\n\nMezi nejoblíbenější druhy káv patří \"Melange\" – káva smíchaná s mlékem v poměru 1:1.\n\nZ nealkoholických nápojů patří k nejoblíbenějším bylinná limonáda Almdudler. Z alkoholických nápojů to jsou pivo (oblíbenou rakouskou značkou je Gösser) a víno (hlavními produkčními oblastmi jsou Dolní Rakousko a Burgenland).\n\n\n"}
{"id": "131182", "url": "https://cs.wikipedia.org/wiki?curid=131182", "title": "Kunratice", "text": "Kunratice\n\nJméno Kunratice nese více obcí:\n\n\n…nebo částí obcí:\n\nSlovo Kunratice se vyskytuje také v názvech obcí:\n\nNázev je odvozen od jména Konrád a vyskytuje se například i v obcích Kondratice, Kornatice či Kundratice.\n"}
{"id": "131184", "url": "https://cs.wikipedia.org/wiki?curid=131184", "title": "Kazehakase", "text": "Kazehakase\n\nKazehakase je webový prohlížeč pro unixové operační systémy, který je založený na knihovně Gtk+ 2. Podobně jako Galeon, Skipstone či Epiphany je Kazehakase založen na renderovacím jádru Gecko. Jeho autor, Sakaguchi Ango, však plánuje přidat možnost využívání jiných renderovacích jader jako například WebCore.\n\n"}
{"id": "131185", "url": "https://cs.wikipedia.org/wiki?curid=131185", "title": "Mongolská hymna", "text": "Mongolská hymna\n\nHymna Mongolska (cyrilicí : ') vznikla roku 1950, nemá oficiální název. Hudbu k hymně složili Bilegín Damdinsüren (', 1919–1991) a Luvsanžambyn Mördorž (', 1915–1996); autorem textu je Cendín Damdinsüren (', 1908–1988).\n\nSoučasná varianta hymny byla používána v letech 1950–1961 a znovu od roku 1991 dodnes. Dne 6. června 2006 byla Mongolským parlamentem schválena částečná textová úprava, připomínající Čingischána, a nahradila tak textovou verzi z 90. let.\n\nMongolsko používalo během své novodobé existence několik státních hymen. Málokdo ví, že autorem první mongolské státní hymny pocházející z roku 1912 je Čech Ondřej Kadlec, známý v Mongolsku pod rusky znějícím jménem Andrej Vjačeslavovič Kadlec.\n\n\n"}
{"id": "131187", "url": "https://cs.wikipedia.org/wiki?curid=131187", "title": "Skeneho žlázy", "text": "Skeneho žlázy\n\nSkeneho žlázy ( \"glandulae vestibulares minores\") či periuretrální žlázy jsou součást zevních ženských pohlavních orgánů. Jsou umístěny v horní stěně vaginy poblíž spodního konce močové trubice; ústí buď do močové trubice, nebo do vulvy poblíž otvoru močové trubice.\n\nTyto žlázy byly pojmenovány po skotském gynekologovi Alexandru Skenem, který je roku 1880 jako první popsal pro západní medicínu.\n\nSkeneho žlázy jsou pokládány za příčinu ženské ejakulace. Emanuele Jannini z italské univerzity L’Aquila nabídl v roce 2002 pro tento jev vysvětlení. Skeneho žlázy mají vysoce variabilní anatomii a u každé ženy jsou jinak velké. Právě tato rozdílná velikost by mohla být vysvětlením, proč se u některých žen ženská ejakulace vyskytuje a u jiných nikoliv. Oblast Skeneho žláz (ve vagině) je také známa jako \"Gräfenbergův bod\" nebo \"bod G\". Nově je jako \"bod U\" označováno místo okolo močové trubice a částečně Skeneho žláz. Některé ženy popisují, že dráždění tohoto místa (podobně jako bodu G) přináší příjemné pocity až orgasmus.\n\nSkeneho žlázy jsou homologické s předstojnou žlázou (prostatou) u mužů (tj. mají strukturu vyvinutou ze stejné zárodečné tkáně). Mléčná tekutina, která se objevuje během ženské ejakulace, má údajně obdobné složení jako tekutina, která se u mužů tvoří v předstojné žláze. Někteří vědci proto opouštějí název Skeneho žlázy a hovoří o nich jako o ženské prostatě.\n\n"}
{"id": "131190", "url": "https://cs.wikipedia.org/wiki?curid=131190", "title": "Kumbli", "text": "Kumbli\n\nKumbli je jeden z estonských ostrovů v Baltském moři.\n\nKumbli se nachází na severozápadním okraji Tallinnského zálivu, mezi výběžkem Viimského poloostrova (\"Viimsi poolsaar\") a ostrovem Aegna, od Tallinnského zálivu oddělen ostrovem Kräsuli. Zeměpisné souřadnice středu ostrova jsou 59° 34' 33\" severní šířky a 24° 47' 40\" východní délky.\n\nOstrov má rozlohu 2,3 ha a nad mořskou hladinu se zvedá do výše přibližně 3 m.\n\nNejstarší zmínky o ostrově pocházejí z konce 17. století a ostrov je v nich zmiňován jako \"Kumbli saar\", tedy „ostrov Kumbli“. Další doložené podoby jména jsou \"Kumpla\", \"Kumbla\", \"Kumli maa\". Tato označení jsou zpravidla odvozována ze švédského \"kummel\" ve významu „kamenné navigační znamení“. Ve švédských pramenech se však objevuje též jméno \"Holm thom kalm\", tedy „holá výspa“.\n\nKumbli (na mapce vpravo 1) přiléhá z východu k ostrovu Kräsuli (2), spolu s nímž se nachází mezi mysem \"Rohuneem\" (4), nejsevernějším výběžkem Viimského poloostrova (\"Viimsi poolsaar\", 3), a ostrovem Aegna (5), oddělen od Aegny \"Velkým průlivem\" (\"Suursalm\", 6) a od Rohuneemu \"Malým průlivem\" (\"Väikesalm\", 7). Průliv oddělující Kumbli od Kräsuli (8) nemá doložené pojmenování. Přibližně 50 m východně podél pobřeží ostrova se táhne útes \"Kumbli paas\" (9).\n\nOstrov má jednoduchý tvar, protáhlý severojižním směrem. Jeho povrch je plochý, jediným výrazným útvarem na něm je bludný balvan \"Kumbli Suurkivi\" (na mapce níže hnědý bod).\n\nOstrov se vynořil v limneálním stadiu vývoje Baltského moře přibližně před 2000 lety vlivem doposud probíhajícího tektonického zdvihu východobaltské oblasti.\n\nHorninové jádro ostrova je tvořeno převážně jílovcovými a prachovcovými usazeninami, překrytými vrstvou morénového štěrku a písku.\n\nNa Kumbli v současnosti nerostou stromy ani keře, je pokryt štěrkem a místy slanomilným bylinným porostem. Podle mapy z roku 1790 byl ovšem ostrov dříve zalesněn.\n\nOstrov slouží za hnízdiště několika druhům vodních ptáků.\n\nOstrov pravděpodobně nebyl nikdy obýván, není doloženo ani jiné využívání člověkem, ovšem vzhledem k někdejšímu zalesnění ostrova není vyloučeno, že na něm svého času bylo těženo dřevo.\n\nSprávně náleží Kumbli do kraje Harjumaa, k obci Viimsi.\n\n"}
{"id": "131192", "url": "https://cs.wikipedia.org/wiki?curid=131192", "title": "Meni", "text": "Meni\n\nMeni (Menej, nebo též řecky Menés) byl egyptský mýtický faraon, který žil zhruba kolem roku 3 000 př.n.l. Podle egyptských mýtů byl Egypt rozdělen na dvě království, Horní a Dolní, a byl to až hornoegyptský král Meni, kdo sjednotil obě země pod jednu vládu.\n\nPoté, co obě království sjednotil, založil na hranici mezi nimi nové město, Mennofer, které se stalo prvním hlavním městem sjednoceného Egypta. Meni byl také jako první panovník sjednocené země zakladatelem první dynastie.\n\nPodle legendy měl krále po zhruba 60 letech vlády rozsápat hroch ve vodách Nilu. Taková smrt mu ovšem měla podle egyptské mytologie zajistit nesmrtelnost.\n\nEgyptologové však zatím nenašli žádné důkazy toho, že by kdy žil panovník tohoto jména. O Menim hovoří jen tzv. Nebtyjské symboly na Fivefoldské desce a dále kněz Manehto (3. století př. n. l.), který v ptolemaiovské, tedy časově značně vzdálené době sepsal dějiny Egypta a jehož rozčlenění panovníků do 30 dynastií je takřka beze změn používáno dodnes. Manehto však ve své práci použil pořečtěnou podobu jeho jména.\n\nNalezené důkazy navíc hovoří, že ve skutečnosti žádné Dolní Království neexistovalo, pouze to Horní. V předdynastickém období šel vývoj jak v horní, tak i dolní části země rozdílným tempem a skutečně jednotné státní zřízení bylo zatím prokázáno jen v Horním Egyptě. Dolní Egypt měl buď mnohem méně centralizovanou podobu vlády, nebo byl dokonce jen uskupením několika menších celků, které spolu koexistovaly.\n\nS postavou sjednotitele je to poněkud jednodušší. Podle nálezu tzv. Narmerovy palety to byl panovník Narmer z 0. dynastie (panovníci vládnoucí před sjednocením země), který si z Horního Egypta vojensky podmanil Dolní Egypt. Narmer je na oné paletě vyobrazen s hornoegyptskou korunou na jedné straně a s dolnoegyptskou korunou na straně druhé, jejichž spojením následně vznikla koruna sjednoceného Egypta (viz obrázky níže). Paletu navíc dále zdobí vojenské výjevy a zobrazení zajatců. Obojí napovídá, že Narmer dobyl a ke svému území vojensky připojil Dolní Egypt. Z tohoto nálezu by se dalo soudit, že Narmer je tím mýtickým panovníkem-sjednotitelem. Mohlo to být Meniho druhé jméno, zachované jen v ústní podobě a zaznamenané až později do královských seznamů, které kněz Manehto přepsal do svého díla.\n\nNarmerovým nástupcem (a snad i synem) byl Hor-Aha, který je prvním panovníkem 1. dynastie a kterému je egyptology připisováno založení města Mennofer. Z tohoto hlediska by se dalo říci, že sice jeho předchůdce dobyl dolní část země, ale až Aha vytvořil z dobytého a sjednoceného území skutečný stát. Takže by to také mohl být Hor-Aha, kdo je oním bájným Menim, jenž byl podle Egypťanů zakladatelem Mennoferu.\n\nPoslední teorií ohledně skutečné totožnosti Meniho, je možnost, že Meni je mýtickým splynutím obou výše zmíněných panovníků, z nichž jeden připojil k Hornímu království to Dolní vojensky a druhý administrativně.\n"}
{"id": "131197", "url": "https://cs.wikipedia.org/wiki?curid=131197", "title": "UF", "text": "UF\n\nSpojení písmen U a F může mít různé významy:\n"}
{"id": "131199", "url": "https://cs.wikipedia.org/wiki?curid=131199", "title": "Beonex Communicator", "text": "Beonex Communicator\n\nBeonex Communicator byl fork balíku Mozilla Suite. Ten byl totiž z počátku určen primárně pro testování a nikoliv pro koncové uživatele, pro které měl být balík Netscape. Beonex chtěl poskytovat dokumentaci a nutnou podporu pro koncové uživatele.\n\n2. března 2004 Ben Bucksch z Beonex Business Services oznámil, že nebudou plánována žádná nová vydání, dokud si Mozilla Foundation neujasní svou další strategii. V roce 2005 Mozilla Foundation oficiálně změnila svou strategii a vytvořila Mozilla Corporation pro podporu koncových uživatelů.\n\nPoslední verze Beonex Communicatoru byla 0.8.2-stable. Je založena na Mozilla Suite 1.0.2 a je k dispozici pro Windows, Linux a FreeBSD. Verze 0.8.1-stable je též k dispozici pro Mac OS X. Aktuálně dostupný Beonex Communicator 0.8 má několik známých bezpečnostních chyb a Beonex doporučuje používat aplikace od Mozilla Corporation / Mozilla Foundation.\n\n"}
{"id": "131207", "url": "https://cs.wikipedia.org/wiki?curid=131207", "title": "Mozilla Add-ons", "text": "Mozilla Add-ons\n\nDoplňky Mozilly (v angličtině Mozilla Add-ons) je webový server, který nabízí doplňky pro produkty Mozilla Corporation a hostující projekty Mozilla Foundation. Pro server se vžily zkratky AMO, a.m.o či starší UMO. Jedná se o server, který je primárně určen pro koncové uživatele. Server nabízí rozšíření, motivy vzhledu, slovníky na kontrolu pravopisu a vyhledávací moduly pro Mozilla Firefox (včetně verze pro Android), Mozilla Thunderbird a balík SeaMonkey.\n\n23. března 2007 byla spuštěna nová verze serveru, která byla vyvíjena pod kódovým označením Remora. Mezi její hlavní novinky patří možnost lokalizace obsahu, lepší správu doplňků či vylepšené diskuse.\n\n"}
{"id": "131211", "url": "https://cs.wikipedia.org/wiki?curid=131211", "title": "Mozdev", "text": "Mozdev\n\nMozdev je webový server nabízející bezplatný hosting a nástroje pro tvůrce doplňků aplikací Mozilla. Velká část rozšíření pro Firefox, Thunderbird či SeaMonkey je hostována právě na tomto serveru. Jedinou podmínkou bezplatného hostingu je šíření výsledků pod licencí schválenou OSI. Server v současné době hostuje přes 200 doplňků a jeho provoz zajišťuje nezisková organizace Mozdev Community.\n\n"}
{"id": "131213", "url": "https://cs.wikipedia.org/wiki?curid=131213", "title": "Chioggia", "text": "Chioggia\n\nChioggia (v benátském dialektu Cióxa, latinsky Clodia maior) je italské město v oblasti Benátsko v provincii Venezia. Mnohými je nazývána malé Benátky kvůli své historické zástavbě v centru města, která se podobá té benátské. Je to kouzelné rybářské městečko s bohatou historií, propletené kanály a mosty.\nNejvětším z kanálů je Canal Vena, přes který vede 9 mostů, z nichž největším je Ponte Vigo. Její uličky jsou všechny téměř kolmé k náměstí a připomínají tak trochu rybí kost. Ze vzduchu se pak historické centrum pro svůj tvar podobá rybí ploutvi.\n\nJe římského původu, ve středověku to bylo druhé nejdůležitější město Benátské republiky.\n\nChioggia se nachází na malém poloostrově v Jaderském moři mezi Benátskou lagunou a deltou Pádu přibližně uprostřed cesty z Benátek do Ferrary a asi 50 km od Padovy a Roviga. Chioggia je spojena s letoviskem Sottomarina.\n\nNejnižší teploty jsou zde v lednu (průměr je +2,9 °C), nejvyšší v červenci (průměr je +23,8 °C).\n\nVe středověku byla Chioggia bohatým městem, ale roku 1379 ji vyplenili Janované, a když o dva roky později tuto janovskou flotilu zničili Benátčané, mocnějším Benátkám se Chioggia neubránila.\nV Chioggii se odehrává slavná komedie Carla Goldoniho \"Poprask na laguně\" (\"Le baruffe chiozzotte\", 1762), která je také psána místním nářečím.\n\nVe městě je mnoho kostelů.\nDnes je kostel farností a poutním místem pro svůj zázračný a impozantní kříž.\n\nPatrony města jsou Felic a Fortunato, kteří zemřeli v mukách, protože bojovali za svou víru v Krista.\nByli to dva mladí bratři, kteří přišli do severoitalského města Aquileia za obchodem. Zde byli přistiženi v lese poblíž města jak se modlí, byli mučeni a nakonec jim byla sťata hlava. Jejich těla pak byla pohřbena jedno vedle druhého v Aquileia. Poté byly relikvie převezeny do Malamocca, které bylo ustanoveno jako sídlo biskupa. Nakonec v roce 1100 se sídlo\npřestěhovalo do Chioggi a díky tomu také relikvie Feliceho a Fortunata, kde jsou dnes uloženy v místní katedrále.\n\nV Chioggie je jedna z poboček Padovské univerzity Università degli Studi di Padova v Paláci Grassi umístěném na břehu kanálu Vena.\nStuduje se zde mořská biologie. Město je pro tento obor ideální pro svou blízkost moři. Univerzita má také hydrobiologickou výzkumnou stanici.\n\n\nChioggia představuje v Itálii zvláštní demografický případ. Vyskytují se zde totiž převážně dvě příjmení – Boscolo a Tiozzo.\n\n\"Počet obyvatel\"\n\n\n\n"}
{"id": "131214", "url": "https://cs.wikipedia.org/wiki?curid=131214", "title": "Tinderbox", "text": "Tinderbox\n\nTinderbox je nástroj, který slouží k automatickému buildování software, jeho správu a testování pro řadu platforem. Tento nástroj je používán hlavně projekty Mozilla, ale též třeba FreeBSD nebo LibreOffice. Tinderbox je napsán v programovacím jazyce Perl. \n\n"}
{"id": "131219", "url": "https://cs.wikipedia.org/wiki?curid=131219", "title": "Důl Anselm", "text": "Důl Anselm\n\nDůl Anselm je nejstarší štolový uhelný důl na Ostravsku. Nachází se u Petřkovic v terénním zářezu na jižní straně Landeku, uprostřed těžebního pole vyměřeného roku 1820. Po ukončení těžby se z areálu dolu stalo hornické muzeum. Důl Anselm byl vyhlášen kulturní památkou.\n\nDůl s názvem Ferdinand založila kapitula olomouckého arcibiskupství v roce 1830. Po upozornění pruského horního úřadu na existenci stejnojmenného dolu, byl název změněn na Ferdinandovo štěstí. Po vzniku první jámy (tzv. Strojní) v roce 1835 byla původní štolová těžba změněna na hlubinnou. Od roku 1840 pak byla v areálu dolu uvedena do provozu úlová pec na výrobu koksu.\n\nDne 8. dubna 1843 koupil důl Salomon Mayer Rothschild, který jej přejmenoval na Anselm po svém synovi. V rukách Rothschildů byl důl postupně modernizován a v roce 1847 byl u těžní jámy dán do provozu první parní stroj (výkon 8,8 kW) v revíru. Kromě samotné těžební jámy byly postupně vybudovány čtyři větérky (ventilační jámy) u Koblova, které dostaly název Kinzer a Anselm 2 až 4. Byla také rozšířena zdejší koksovna, která ukončila činnost v roce 1859, poté co byla v roce 1858 postavena koksovna Karolina v Moravské Ostravě, která také patřila Rothschildům.\n\nV roce 1872 si důl od rodiny Rothschildů pronajali bratři David a Vilém Gutmannové, kteří se zabývali velkoobchodem s uhlím. Ti pak společně s Rothschildy založili Vítkovické kamenouhelné doly a v roce 1894 Vítkovické horní a hutní těžířstvo (VHHT), do jehož majetku byl zahrnut i Anselm.\n\nNejvětším problémem té doby byla doprava uhlí k železniční trati SDCF v Moravské Ostravě, kterou zajišťovaly povozy. Tento drahý a nespolehlivý způsob dopravy nahradila lanová dráha o délce cca 1,5 km, která byla zprovozněna v roce 1884. Úplné vyřešení dopravy pak znamenala až výstavba vlečky přes řeku Odru (1909).\n\nObdobí počátku 20. století přineslo nejen napojení dolu na železniční síť, ale i celkovou modernizaci a rozšíření provozu. V roce 1915 tak byla dána do provozu nová 40 m vysoká těžní věž, která se zachovala do dnešních dnů. Úpravna na Anselmu pak také zpracovávala surové uhlí z nedaleké jámy Oskar (otevřena v roce 1891), které bylo na Anselm dopravováno lanovkou.\n\nModernizační zásahy přinesly několikanásobné zvýšení těžební kapacity (ze zhruba 110 tisíc tun v roce 1899 na 330 tisíc tun v roce 1911). Kapacita dolu se zvyšovala i v období 1. republiky, takže např. v roce 1937 bylo vytěženo 539 tisíc tun uhlí.\n\nZa německé okupace byl důl začleněn do koncernu Reichswerke Hermann Göring a 1. ledna 1942 přejmenován na Petershofen (německé exonymum pro Petřkovice). Po skončení 2. světové války byl navrácen název Anselm.\n\nV roce 1945 byl důl znárodněn a začleněn do národního podniku Ostravsko-karvinské kamenouhelné doly Ostrava (pozdější OKD). Dne 17. července 1946 byl přejmenován na Masaryk, 31. prosince 1951 dostal důl jméno Eduard Urx.\n\nV roce 1964 byl důl Eduard Urx začleněn jako závod 2 pod Důl Vítězný únor. Doprava uhlí na povrch jámou Urx 1 byla ukončena v roce 1973 a dále bylo petřkovické uhlí dopravováno podzemím na důl Vítězný únor v Přívoze. Těžba v důlním poli dolu Anselm byla ukončena 2. srpna 1991 a v roce 1992 byl proveden zásyp jámy.\n\nZačátkem roku 1968 zde bylo zřízeno učňovské středisko OU dolu Vítězný únor Ostrava-Poruba, které bylo přestěhováno z dolu Stachanov Ostrava-Hrušov.\n\nMuzeum začalo vznikat v závěrečné fázi provozu dolu od roku 1987. Zpočátku bylo jeho úkolem zachraňovat a shromažďovat důlní techniku, dokumenty a fotografie související s těžbou černého uhlí na Ostravsku. Veřejnosti byla podzemní expozice zpřístupněna 4. prosince roku 1993, na svátek hornické patronky svaté Barbory. \n\nV roce 1992 byla tato archeologická, přírodní a hornická lokalita na jihovýchodním úpatí vrchu Landek vyhlášena národní přírodní památkou. Od 1. června 2010 převzalo provozování Landek Parku do svého portfolia sdružení Dolní oblast Vítkovice.\n\nStavební objekty Dolu Anselm jsou postaveny v architektonickém slohu průmyslové secese. V podzemí je veřejnosti přístupné štolové patro ve slojích Albert a František. Dále je zpřístupněna expozice důlního záchranářství, volná nadzemní expozice zachycující zdejší lidské aktivity od doby kamenné v podobě sídliště pralidí, přes rozmach těžby reprezentovaný typickou průmyslovou architekturou, až po důlní techniku 20. století. 20. března 2014 byla otevřená nová expozice věnovaná historii důlní dopravy, která je zaměřená na historii dopravy materiálu v dole pomocí koní až po současnost.\n\n\n"}
{"id": "131221", "url": "https://cs.wikipedia.org/wiki?curid=131221", "title": "Skupá", "text": "Skupá\n\nSkupá je malá vesnice ležící asi devět kilometrů jižně od Rakovníka. V roce 2011 v ní trvale žilo čtyřicet obyvatel.\n\nPrvní písemná zmínka o vesnici pochází z roku 1363.\n\nNa místě dnešní vsi stával původně poplužní dvůr, který správou náležel ke hradu Křivoklát, od roku 1335 Skupou přijal jako náhradu za hrad Klapý český šlechtic Hynek ze Žleb. Skupá potom zůstala spojena s jeho vsí Krakov, s ní v roce 1370 připadla ke krakoveckému panství. Za třicetileté války byla ves téměř celá vypálena. Od roku 1980 patří Skupá pod správu obce Slabce, v roce 1996 byla sloučena s touto střediskovou obcí.\n\nObec má pravidelnou náves rozdělenou potokem. Na ní stojí zděná kaple se zvoničkou z 19. století. Ve vesnici jsou roubené chalupy čp. 4, 8 a 20.\n\n"}
{"id": "131224", "url": "https://cs.wikipedia.org/wiki?curid=131224", "title": "Vítkov (Pražská plošina)", "text": "Vítkov (Pražská plošina)\n\nVítkov, nazývaný též Žižkov (), je protáhlý vrch v Praze, v pravobřežní části města. Svou hmotou odděluje čtvrti Karlín a Žižkov, katastrálně patří k Žižkovu. Místo je pozoruhodné tím, že se zde 14. července 1420 odehrála jedna z hlavních bitev husitských válek - bitva na Vítkově. Také se zde nachází Památník národního osvobození. V prostoru před památníkem dosahuje vrch nadmořské výšky 260,9 m, na severním konci pak 270,4 m.\nKopec je zarostlý divoce rostoucím a jen velmi málo udržovaným lesním porostem, který ve východní části postupně přechází v lesopark a poté i v park.\n\nNa Vítkově se nachází bronzová jezdecká socha Jana Žižky z Trocnova s palcátem, která patří do první desítky největších jezdeckých soch na světě, u níž je jedno z míst s pěkným rozhledem na Prahu.\n\nNa úpatí Vítkova v ulici U Památníku se nachází Armádní muzeum Žižkov.\n\nPod vrchem Vítkovem se nacházejí čtyři tunelové stavby. Svažitý tunel pro pěší z roku 1953 spojuje Žižkov s Karlínem v severojižním směru.\n\nPo severním úpatí kopce vede od roku 1845 dvojkolejná Severní státní dráha. Od roku 1872 až do roku 2005 z ní odbočovala k dnešnímu hlavnímu nádraží jednokolejná tzv. hrabovská spojka, součást Pražské spojovací dráhy.\n\nRovněž roku 1872 byla po jižním úbočí západovýchodním směrem zavedena jednokolejná turnovsko-kralupsko-pražská dráha, která přicházela od nádraží Praha-Vysočany, procházela Vítkovským tunelem a končila na hlavním nádraží; úseku po úbočí Vítkova se říkalo Vítkovská trať. Po dokončení Nového spojení byla na bývalém tělese této trati včetně tunelu vybudována cyklostezka. Roku 1926 byla Vítkovská trať spojkou napojena směrem k nádraží Praha-Libeň na kolínskou trať.\n\nNově jsou vybudovány dva paralení dvojkolejné tunely, součást Nového spojení z hlavního nádraží do Vysočan, Libně a Holešovic.\n\nKopec Vítkov byl pojmenován po pražském měšťanovi Vítkovi z Hory, který zde měl svou vinici. Do historického povědomí se vrch Vítkov dostal datem 14. července 1420, kdy na Vítkově husité pod vedením Jana Žižky z Trocnova zvítězili nad křižáky - viz článek Bitva na Vítkově. Funkcionalistický památník byl vybudován v letech 1928 až 1932. Měl připomínat a byl zasvěcen vzniku československého státu a hrdinům a činům legionářů v první světové válce. Tehdy tam byl mimo jiné pochován legionářský hrdina plukovník Josef Jiří Švec. Prezident T. G. Masaryk, pro jehož poslední odpočinek byl památník původně navrhován, zde odpočívat nechtěl.\nV roce 1990 byly některé ostatky komunistických představitelů vráceny rodinám, a nevyzvednuté (včetně Klementa Gottwalda) byly uloženy do společného hrobu na Olšanských hřbitovech v Praze.\n\nPamátník byl jako Památník Národního osvobození vystavěn v letech 1929–1938 k poctě československých legionářů. Za druhé světové války zde bylo skladiště Wehrmachtu. Po roce 1948 byl památník zneužit k propagaci komunistického režimu. Byli tu pohřbíváni významní představitelé komunistické strany. V roce 1953 tu bylo otevřeno mauzoleum Klementa Gottwalda, zrušené v roce 1962. Po Sametové revoluci v roce 1989 byly ostatky členů komunistické strany odvezeny.\n\nV nynější době je v rekonstruovaném památníku stálá expozice Křižovatky české a československé státnosti. Zachycuje bodové okamžiky naší země. Například vznik československé republiky v roce 1918, podepsání Mnichovské dohody v roce 1938 a doby protektorátu, komunistický převrat z roku 1948, Invaze vojsk Varšavské smlouvy v roce 1968 a následná federalizace Československa, pád socialismu stejně tak jako zánik Československa roku 1992. K dispozici je také nově otevřená vyhlídka ze střechy Památníku. Národní památník procházel rekonstrukcí a revitalizací, která byla dokončena v roce 2009 a stála celkově 321 milionů korun.\n\n"}
{"id": "131227", "url": "https://cs.wikipedia.org/wiki?curid=131227", "title": "Ekotopie", "text": "Ekotopie\n\nEkotopie je ideologický směr. Jde o vytvoření naprosté souladu člověka s přírodou, bez potřebných technických výdobytků, vymožeností a vědeckých pokroků. Vyznavači této ideologie se chtějí vrátit do stylu života prvopočátků lidstva, avšak se znalostmi které již mají, bez používání nástrojů plodících násilí nebo lovu zvěře. \n\nUznávávají teorii, že každý lék na každou nemoc dává příroda a není potřeba je objevovat chemickou cestou, neboť pokrokem se lidstvo již dávno samo připravilo o suroviny, v dnešní době již v přírodě nenalezitelné a nenahraditelné, které by mohly sloužit jako základní složka nebo suroviny pro civilizační, zákeřné nebo smrtelně nevyléčitelné choroby. \nVětšina ekotopistů jsou vegetariáni. \n\nNázev pochází z knihy Ernesta Callenbacha \"\". \n"}
{"id": "131228", "url": "https://cs.wikipedia.org/wiki?curid=131228", "title": "Nádobí", "text": "Nádobí\n\nNádobí je souhrnné označení pro nádoby a nástroje, které slouží k přípravě nebo konzumaci jídel, nápojů a jiných potravin.\n\nV gastronomii rozlišujeme bílé a černé nádobí. Toto označení však dnes neznamená barvu porcelánu, skla, kovu nebo jiného materiálu, z něhož je nádobí vyrobeno, ale slouží k rozdělení nádobí podle toho, zda se používají k přípravě jídla, nebo k jeho konzumaci.\n\nBílé nádobí jsou předměty, které používá host či jiný strávník (talíře, sklenice, hrnky a šálky, mísy, misky, příbory, tácy atd.).\n\nČerné nádobí slouží ke zhotovení pokrmu, vesměs jej používají kuchaři. Nádobami k přípravě jídla jsou například gastronádoba, hrnce, kastroly, pánve, pekáče, k zakrytí nádob slouží poklice a pokličky.\n\nNástroji k mechanickému zpracování, míchání či nabírání surovin a jídel jsou například nože a jiné kráječe a řezné nástroje, struhadla, mlýnky, krouhače a rozmačkávače, mixéry, šlehače a metly, prkénka, vály a válečky, paličky, formy na pečení či vykrajování, vařečky a měchačky, naběračky, sítka a cedníky, trychtýře, mašlovačky a stěrky.\n\nDalšími nástroji potřebnými často při přípravě suroviny, jídla nebo nápoje jsou otvíráky nádob, zejména konzerv, sklenic a lahví. Podobný účel mají louskáčky na ořechy.\n\nEšus je jídelní miska pro polní stravování, která základní účel má obdobný bílému nádobí, avšak je uzpůsobena i pro přímou tepelnou přípravu jídla. Podobně konvice se podle druhu používají buď pouze k přípravě nápojů, nebo i k jejich podávání; v konvicích se někdy servírují též omáčky.\n\nNádobí se vyrábí z celé škály materiálů, mezi které patří například dřevo, sklo, porcelán, nerezové ocele, litina, měď nebo mnohé typy polymerů, např. melaminové pryskyřice, nylon, silikony, PET, polyethylen.\n\nZ nylonového nádobí se mohou primární aromatické aminy (PAA), prováděné testy prokázaly například anilín nebo 4,4'-diaminodifenylmethan.\n\n\n"}
{"id": "131229", "url": "https://cs.wikipedia.org/wiki?curid=131229", "title": "Legolas", "text": "Legolas\n\nLegolas je postava ve fiktivním světě J. R. R. Tolkiena, Středozemi. Je to elf pocházející z Temného hvozdu. Objevuje se v trilogii \"Pán Prstenů\" jako jeden z devíti členů Společenstva Prstenu. Objevuje se i v triologii Hobbit\n\nLegolas je synem Thranduila, krále Lesních elfů na severozápadě Temného hvozdu. Je zmiňován v \"Hobitovi\" jako princ „elfů“. Legolas však není jedním z lesních elfů, přestože mezi nimi žil a považoval se za jednoho z nich. Jeho otec totiž původně přišel z Doriathu, oba tedy jsou sindarského původu a součástí menšiny Sindar, která byla vznešenější a moudřejší než Lesní elfové. Stejná situace je i v Lothlórienu, kde také vládne menšina Sindar v čele s  Noldor Galadriel a Sindar Celebornem.\n\nObjevuje se v knize \"Společenstvo Prstenu\", první části Pána Prstenů, při Elrondově radě, kam přichází jako posel od svého otce se zprávou, že Glum utekl z elfského zajetí v Temném hvozdě. Tolkien ho popisuje jako „\"cizího elfa v zelené a hnědé\"“. Na této radě si Legolas sám zvolil být jedním z členů Společenstva Prstenu, které mělo zajistit zničení Jednoho prstenu. Doprovázel Froda od Roklinky až po Amon Hen, kde se společenstvo rozpadlo.\n\nPři sestupu po neúspěšném pokusu Společenstva zdolat průsmyk Caradhras, se vydal napřed, zatímco Aragorn a Boromir prošlapávali cestu sněhem. Na rozdíl od nich se totiž dovedl pohybovat tak lehce, že téměř nezanechával stopy ve sněhu, k čemuž přispívaly i jeho lehké boty. Poté co sestoupili z hory, jejich vůdce Gandalf je zavedl do Morie, staré a nyní opuštěné říše trpaslíků, přestože někteří včetně Legolase si tam nepřáli jít. Předtím než vstoupili do Morie, pomohl ještě odrazit útok Sauronových vlků v Cesmínii. V Morii bojoval proti skřetům a poznal v Durinově zhoubě jednoho z Morgothových balrogů.\n\nKdyž družina vyšla z Morie již bez Gandalfa, který se ztratil při boji s Balrogem, převzal vedení Aragorn a zavedl je do elfí říše Lothlórienu. Legolas byl zpočátku jejich mluvčím, protože se jako jediný mohl domluvit s Galadhrim, kteří strážili hranici. \n\nUvnitř Společenstva byly třenice mezi Legolasem a trpaslíkem Gimlim vycházející ze starověkých hádek mezi elfy a trpaslíky, které vznikly vypleněním elfího království Doriathu a zavražděním krále Thingola v Prvním věku a také uvězněním Gimliho otce, Glóina, a ostatních 12 trpaslíků během Bilbovy výpravy k Osamělé hoře (jak je popsáno v \"Hobitovi\"). Přesto však vzniklo mezi nimi v Lothlórienu přátelství, když Gimli spatřil Paní Zlatého lesa a byl jí přívětivě přijat. \n\nPo čase opustila družina Prstenu Lothlórien, ale ne bez darů. Legolas dostal od Galadriel nový luk a všichni byli obdarováni plášti a lembasem, elfským chlebem. Při plavbě po řece Anduině sestřelil jedinou ranou ze svého nového luku nazgûla na létajícím oři. \n\nPotom, co Sarumanovi Skurut-hai zabili Boromira a unesli Smíška s Pipinem, začal s Aragornem a Gimlim pronásledovat skřety, jež unesli dva hobity (Frodo a Sam odpluli na druhý břeh a pak pokračovali do Mordoru). Nejprve však pochovali Boromira v lodi, kterou pustili do Rauroských vodopádů. A v této trojici pak procházeli všechna ostatní dobrodružství. Skřety se jim nepovedlo dostihnout, protože byli pobiti rohanskými jezdci a když se Legolas s přáteli vydali po hobitích stopách do Fangornu, našli zde ke své velké radosti Gandalfa, který se vrátil ze smrti. Ten také přinesl Legolasovi varování od Galadriel:\n\nPoté bojovali v bitvě o Helmův žleb, v níž Legolas soutěžil s Gimlim v zabíjení skřetů (Gimli vyhrál o jednoho, zabil jich 43, Legolas 42). Po bitvě táhli s Gandalfem a králem Théodenem do Železného pasu, kde byli svědky Sarumanova pádu a kde také potkali postrádané hobity.\n\nPři tažení do Gondoru doprovázel s Gimlim, hraničáři ze Severu a Elrondovými syny Aragorna na Stezkách mrtvých. Na rozdíl od Gimliho neměl Legolas z Mrtvých žádný strach. Aragorn přemluvil Mrtvé z Černoboru, aby za něj bojovali, a pak je vyslal proti Umbarským korzárům. Legolas se tehdy dostal blízko k moři a když uslyšel racky, vyplnilo se Galadrielino proroctví. Probudila se v něm touha odplout do Valinoru, skrytá v srdcích všech Eldar. Nicméně se z Pelargiru plavil do Osgiliathu a bojoval na Pelennorských polích a později u Morannonu a uviděl pád Barad-dûr spolu s koncem Saurona. \n\nPo zničení Jednoho prstenu chvíli pobýval v Minas Tirith a zúčastnil se korunovace krále Aragorna Elessara králem Obnoveného království a jeho svatby s Arwen. Později s Gimlim procestoval Fangorn. Šel s otcovým svolením s několika dalšími elfy do Ithilienu, aby obnovil ve svém zbývajícím čase ve Středozemi tamní lesy zdevastované válkou. Zde založil elfí kolonii a stal se jejím pánem. \n\nV \"Červené knize\" (psané nejprve Bilbem Pytlíkem, pak Frodem Pytlíkem a pravděpodobně dokončené Samem Křepelkou) je napsáno, že po smrti krále Elessara postavil Legolas v Ithilienu šedou loď a odplul ze Středozemě do Valinoru spolu se svým přítelem trpaslíkem Gimlim.\n\nVe filmové trilogii Pán Prstenů od Petera Jacksona Legolase ztvárnil britský herec Orlando Bloom. Ve filmu se jeho postava celkem věrně drží literární předlohy, ale ve filmu Hobit aneb Cesta tam a zase zpátky je postava Legolase postavou, která se v knižní předloze vůbec nevyskytuje a má jiný charakter než v Pánovi Prstenů.V tomto filmu byl také zamilován do elfky Tauriel, ale ta jeho lásku neopětovala.\n"}
{"id": "131230", "url": "https://cs.wikipedia.org/wiki?curid=131230", "title": "Ananas", "text": "Ananas\n\nAnanas (podle španělského \"ananás\", potažmo původního slova jihoamerických indiánů \"anana\") je tropické ovoce, plodenství ananasovníku chocholatého z čeledi bromeliovité. Ananas je pěstován v řadě tropických a teplejších subtropických zemí, přibližně mezi 25° severní a 25° jižní šířky. V současnosti jsou nejen na českém trhu k dostání ananasy označované jako ’Extra Sweet’, tento kultivar byl pod názvem Del Monte vyšlechtěn na Havaji.\n\nPlodenství ananasu vzniká splynutím sousedních bobulí, vyvíjejících se ze semeníků jednotlivých květů, nahloučených kolem osy květenství, která tvoří zdřevnatělé vřeteno ananasu. Je pokryt tuhou kožovitou voskovitou kůrou, vytvářející typickou šestiúhelníkovou strukturu jeho povrchu. Na jedné rostlině se vytváří pouze jediné plodenství, po jehož dozrání rostlina obvykle hyne.\n\nAnanasovníky se pěstují obvykle na plantážích se záhony se dvěma řádky vzdálenými od sebe asi 50 cm a se sponem mezi rostlinami asi 30 cm. Mezi záhony jsou uličky o šířce 50–120 cm. Tím je dosahováno počtu 37 až 44 tisíc rostlin na hektar.\n\nRostliny se množí buď zakořeňováním odříznutých korun z vršku plodů, nebo z odnoží, vyrůstajících z úžlabí mezi spodními listy, či ponecháním spodních částí rostlin po oddělení plodů během sklizně.\n\nPro pěstování je vhodná lehká písčitá půda s mírně kyselou reakcí (pH 4,5–6,5). I když rostliny snášejí periodická období sucha, plantáže se zavlažují, aby bylo dosaženo maximální sklizně. Sklízí se 15–18 měsíců od vysazení sazenic resp. asi 6  měsíců od umělé iniciace kvetení, které bývá provokováno aplikací fytohormonů (např. kyseliny2-chlorethylfostorečné, nebo kyseliny 1-naftyloctové, či karbidu vápenatého, nebo β-hydroxyethylhydrazinu). Plantáže se též chemicky ošetřují postřikem proti různým parazitům, především hlísticím. V případě, že se další generace rostlin pěstuje z pozůstatku starých exemplářů, dosahuje se další sklizně již za přibližně 12 měsíců.\n\nSklizeň se provádí v okamžiku, kdy plody začínají žloutnout. Ananasy určené k přímé konzumaci se sklízí dříve; pokud mají být zpracovány na kompoty a šťávu, nechávají se více dozrát. Plody se odlamují nebo odřezávají od spodní části stonku a mytím se zbavují nečistot. Plody určené k distribuci se voskují, přičemž použitý vosk obsahuje fungicidy, zabraňující jejich plesnivění a hnití. Za těchto okolností mohou být skladovány až 4 týdny při teplotách 7–15 °C; při nižších teplotách, nebo při zmražení dostávají ananasy nepříjemnou chuť.\n\nPlody určené k přímému zpracování se zbavují svazku listů na jejich vrcholu (tzv. koruny), která může být použita k pěstování další generace rostlin. Poté se loupají, zbavují se centrálního stonku a řežou na plátky, které se kompotují; poškozené plátky se rozdělují na kostičky, z nichž se připravuje méně hodnotný kompot. Odpadlé drobné části spolu se slupkou a vnitřními stonky, stejně jako příliš přezrálé exempláře, se lisováním zbavují šťávy, určené k přípravě ananasového džusu nebo nektaru. Vylisované zbytky, tzv. \"ananasové otruby\", se používají jako krmivo pro domácí zvířectvo.\n\nV roce 2004 bylo podle organizace FAO v 82 zemích produkujících ananasy vypěstováno přibližně 15,3 mil. tun tohoto ovoce. K datu 1. ledna 2012 byly největšími producenty ananasu USA (12 %), Thajsko (11 %), Filipíny (11 %), Brazílie (10 %), Čína (10 %), Indie (9 %), Nigérie (6 %), Kostarika (5 %), Mexiko (5 %), Keňa (4 %) a Indonésie (3 %).\n\nJedlá část ananasu obsahuje průměrně 86 % vody, 10 % sacharidů, 1,2 % vlákniny, 0,3 % bílkovin a 0,1 % tuků. Energetická hodnota činí přibližně 200 kJ/100 g syrové dužniny.\n\nAnanas obsahuje i menší množství vitaminů a to A (1,6 % doporučené denní dávky ve 100 g), thiaminu (B1) (3,6 % DDD/100 g), riboflavinu (B2) (1,2 % DDD/100 g), niacinu (1,1 % DDD/100 g) a vitaminu C (20 % DDD/100 g). Kromě toho je zdrojem i některých minerálních látek, např. vápníku (2 % DDD/100 g), železa (5 % DDD/100 g), fosforu (1 % DDD/100 g) a draslíku (3 % DDD/100 g). Dále obsahuje enzym bromelin, který odbourává bílkoviny a napomáhá tedy trávení.\n\n\nAnanasová šťáva (a další látky obsažené ve slupce) mohou u citlivějších osob vyvolat podráždění pokožky; před šťávou z čerstvého ananasu je třeba chránit oční sliznici (šťáva obsahuje kyselinu glykolovou, která má slabě leptavé účinky), a proto je vhodné, zejména pro děti, ananas předem opatrně pokrájet (nerezovým nožem) na menší kousky.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v syrovém ananasu.\n\nPro ananas platí v ČR norma \"ČSN 46 3064\" vymezující znaky jakosti pro toto cizokrajné ovoce. Ze znaků jakosti je důležité to, že zbytek stonku nesmí přesáhnout 2 cm. Ananas je dle normy zařazen do dvou jakostních tříd: I. jakost a II. jakost. Tříděn je podle hmotnosti a to od 700 g. Norma též vymezuje označení obalového materiálu. To musí být čitelné a nesmazatelné a musí obsahovat údaji o balírně nebo odesílateli, dále druh výrobku (ananas), původ výrobku (zemi, region), obchodní údaje (třída jakosti, skupina velikosti, počet plodů) a úřední kontrolní značku, která ovšem není povinná.\n\n\n\n\n"}
{"id": "131233", "url": "https://cs.wikipedia.org/wiki?curid=131233", "title": "Seznam postav řecké mytologie", "text": "Seznam postav řecké mytologie\n\nSeznam postav řecké mytologie je pomocný pracovní soubor. Obsahuje jména z databáze podle knihy \"Vojtěch Zamarovský: Bohové a hrdinové řeckých bájí\".\n\nJména postav jsou převzatá, až na několik výjimek u článků založených v minulosti nebo u jmen, která jsou více vžitá. Seznam by mohl být pomocníkem při tvorbě nových článků nebo odkazů na ně. Použitím uvedených jmen pro nové články a odkazy by mohlo být přínosem pro jejich bezproblémové propojení.\n\nSporné případy řešme na diskusní stránce k tomuto článku.\n\nAbecední seznam jmen řecké mytologie (nerozlišeno podle kategorií).\nAbás -\nAbdéros -\nAdikia -\nAdmétos -\nAdónis -\nAdrásteia (mytologie) -\nAdrástos -\nAergia -\nÁeropé -\nAfareus -\nAfrodita -\nAgamemnón -\nAgaué -\nAgénór -\nAglaia -\nAchelóos -\nAchilles - Achlys -\nAiakos -\nAiás -\nAiás (malý) -\nAiétés -\nAigaión viz Briareós -\nAigeus -\nAigína -\nAigis -\nAigisthos -\nAiglé -\nAigyptos -\nAineiás -\nAiolos -\nAisakos -\nAisón -\nAithér -\nAithra -\nAkamás -\nAkarnán -\nAkastos -\nÁkis -\nAkrisios -\nAktaión -\nAlétés -\nAlexirhoé -\nAlkaios (mytologie) -\nAlkéstis -\nAlkinoos -\nAlkmaión -\nAlkména -\nAlkyoné -\nAlkyoneus -\nAlléktó -\nAlóeovci -\nAlthaia -\nAmaltheia (mytologie) -\nAmazonky -\nAmfiaráos -\nAmfíón -\nAmfitríta -\nAmfitryón -\nAmyklás -\nAmykos -\nAmymóné -\nAmytháon -\nAndrogeós -\nAndromaché -\nAndromeda (mytologie) -\nAnemoi -\nAnchísés -\nAnkaios -\nAntaios -\nAntea -\nAnténór -\nAnterós -\nAntifatés -\nAntigona -\nAntilochos -\nAntiopa -\nApaté -\nApollón -\nApsyrtos -\nArachné -\nÁres -\nArété -\nArgonauti -\nArgos -\nArgó -\nAriadna -\nArisbé -\nAristaios -\nArkas -\nArtemis -\nAsklépios -\nAsópos -\nAssarakos - Astarté -\nAsteria -\nAsterios -\nAstraios -\nAstyanax -\nAtalanta -\nÁté -\nAthamás -\nAthéna -\nAtlás (mytologie) -\nÁtreus -\nAtropos -\nAugeiás -\nAutolykos -\nAutonoé\n\nBakchantky -\nBateia -\nBaukis -\nBellerofontés -\nBélos -\nBiá -\nBiás -\nBoreás -\nBriareós -\nBríseovna -\nBroteás -\nBúsiris\n\nDafné -\nDafnis -\nDaidalos -\nDaimón -\nDaktylové - Damasen -\nDanaé -\nDanaos -\nDanaovny -\nDardanos -\nDéianeira -\nDéifobos -\nDeimos (mytologie) -\nDeión -\nDémétér -\nDémodokos -\nDémofoón -\nDeukalión -\nDiké -\nDiktys -\nDiomédé -\nDiomédes -\nDionýsos -\nDióna -\nDioskúrové -\nDirké -\nDolón -\nDóros -\nDryády -\nDryás\n\nEfialtés (mytologie) -\nEchidna -\nEchó -\nEileithýia -\nÉioneus -\nEiréné -\nÉlektra -\nÉlektryón -\nElpénór -\nElysium -\nEmpúsa -\nEnareté -\nEndymión -\nÉós -\nEpafos -\nEpeios -\nEpigoni -\nEpimétheus -\nErató -\nErebos -\nErechtheus -\nErgínos -\nErifýlé -\nÉrigoné -\nErichthonios -\nErínye -\nEris -\nErós -\nErysichthón -\nEteoklés -\nEteoklos -\nEuadné -\nEuénos -\nEufémos -\nEuforbos -\nEufrosyné -\nEumaios -\nEumenidy -\nEumolpos -\nEunomia -\nEurópa -\nEurótás -\nEuros -\nEuryalé -\nEurybia -\nEurydika -\nEurykleia -\nEurylochos -\nEurymachos -\nEurymedón -\nEurynomé -\nEurypylos -\nEurystheus -\nEurytión -\nEurytos -\nEuterpé\n\nFaethón -\nFaidra -\nFajákové -\nFantasos -\nFémios -\nFereklos -\nFerés -\nFilémón -\nFiloktétés -\nFiloméla -\nFíneus -\nFobétór -\nFobos (mytologie) -\nFoibé -\nFoiníx -\nFolos -\nForkýs -\nForóneus -\nFrixos -\nFrontis -\nFýleus\n\nGaia -\nGalateia -\nGanymédés -\nGéryonés -\nGigant -\nGlauké -\nGlaukos -\nGordios -\nGorgofona -\nGorgony -\nGraie -\nGrácie -\nGráníkos (mytologie)\nGyés -\nGýgés\n\nHádés -\nHaimón -\nHarmonia -\nHarpalyké -\nHarpyje -\nHébé -\nHéfaistos -\nHekabé -\nHekalé -\nHekaté -\nHekatoncheirové -\nHektór -\nHelena (mytologie) -\nHelenos -\nHélios -\nHéliovny -\nHellé -\nHellén -\nHémerá -\nHéra -\nHéraklés -\nHermafrodítos -\nHermés -\nHermioné -\nHéró -\nHésioné -\nHesperia -\nHesperidky -\nHestiá -\nHímeros -\nHippodameia -\nHippolyta -\nHippolytos -\nHippomedón -\nHippomenés -\nHóry -\nHyády (mytologie) -\nHyakinthos -\nHydra (mytologie) -\nHygieia -\nHylás -\nHyllos -\nHymén -\nHyperboreové -\nHyperion (mytologie) -\nHyperméstra -\nHypnos (bůh) -\nHypsipylé\n\nChalkiopé -\nChaos (mytologie) -\nCharón -\nCharybda -\nCheirón -\nChiméra (mytologie) -\nChloé -\nChrýsáór -\nChrýseovna -\nChrýsés -\nChrýsippos\n\nIapetos -\nÍasión -\nIásón -\nÍdaia -\nIdás -\nIdmón -\nÍdomeneus -\nÍfigeneia -\nÍfiklés -\nÍfitos -\nÍkarios -\nÍkaros -\nÍlioneus -\nÍlos -\nImmarádos -\nÍnachos -\nÍnó -\nÍó -\nÍobatés -\nIokasté -\nIola -\nIoláos -\nÍón -\nIris (bohyně) -\nÍros -\nIsména -\nIsménos -\nItalos -\nIxión\n\nKadmos -\nKaineus -\nKákos -\nKalaís -\nKalchás -\nKalliopé -\nKallirhoé -\nKallistó -\nKalypsó -\nKapaneus -\nKapys -\nKarpó -\nKassandra -\nKassiopeia -\nKastór -\nKatreus -\nKefalos -\nKéfeus -\nKéfísos -\nKekrops -\nKeleos -\nKentaur -\nKerberos -\nKerkópové -\nKerkyón -\nKéres -\nKétó -\nKéýx -\nKilix -\nKirké -\nKleió -\nKleité -\nKleobúlos -\nKleopatra (mytologie) -\nKlóthó -\nKlymené -\nKlymenos -\nKlytaimnéstra -\nKlytios -\nKoios -\nKókalos -\nKolchida -\nKopreus -\nKorónis -\nKorybanté -\nKottos -\nKratos -\nKreón -\nKrétheus -\nKreúsa -\nKríos -\nKronos -\nKúréti -\nKybelé -\nKyklop -\nKyknos -\nKyparissos -\nKyréné (mytologie) -\nKyzikos\n\nLabdakos -\nLádón -\nLáertés -\nLachesis -\nLailaps -\nLáios -\nLaistrygonové -\nLakedaimón (mytologie) -\nLamia (řecká mytologie) -\nLáodamás -\nLáodameia -\nLáokoón -\nLáomedón -\nLapithé -\nLeandros -\nLeukothea -\nLéda -\nLétó -\nLinos -\nLitai -\nLykáón -\nLykomédés -\nLykos -\nLykúrgos -\nLynkeus -\nLynkos\n\nMagnés -\nMacháón -\nMáia -\nMaira -\nMakaria -\nMantó -\nMarpéssa -\nMarsyás -\nMédeia -\nMedón -\nMedusa -\nMegaira -\nMegapenthés -\nMegara (mytologie) -\nMelampús -\nMelanthios -\nMeleagros -\nMelikertés -\nMelpomené -\nMemnón -\nMeneláos -\nMenestheus -\nMenoitios -\nMentés -\nMentór -\nMérionés -\nMeropé -\nMerops -\nMesaulios -\nMétis -\nMidás -\nMínós -\nMílétos -\nMínotaurus -\nMinyás -\nMnémosyné -\nMoiry -\nMómos -\nMopsos -\nMorfeus -\nMúzy -\nMyrrha -\nMyrtilos\n\nNajády -\nNarkissos -\nNauplios -\nNausikaá -\nNausithoos -\nNefelé -\nNéleus -\nNemesis (mytologie) -\nNeoptolemos -\nNéreovny -\nNéreus -\nNessos -\nNestór -\nNíké -\nNinos -\nNiobé -\nNíreus -\nNísos -\nNísus -\nNomia -\nNotos -\nNykteus -\nNymfy -\nNyx\n\nOdysseus -\nOfeltés -\nOfión -\nOiagros -\nOibalos -\nOidipus -\nOiklés -\nOileus -\nOineus -\nOinomaos -\nOinóné -\nOkeanos -\nÓkeanovny -\nOmfalé -\nOready -\nÓreithýia -\nOrestés -\nOrfeus -\nÓríón -\nOrthos -\nÓtos\n\nPafos -\nPalamédés -\nPalaimón -\nPallás -\nPanathénaje -\nPan (mytologie) -\nPandareos -\nPandaros -\nPandíón -\nPandóra -\nParis (mytologie) -\nParthenopaios -\nPásifaé -\nPásithea -\nPatroklos -\nPégasos -\nPeirithoos -\nPeithó -\nPelasgos -\nPéleus -\nPeliás -\nPelops -\nPénelopa -\nPenthesileia -\nPentheus -\nPeriérés -\nPerifétés -\nPersa -\nPersefona -\nPersés -\nPerseus -\nPittheus -\nPleisthenés -\nPlejády (mytologie) -\nPlútos -\nPolítés -\nPolybos -\nPolydamna -\nPolydektés -\nPolydeukés -\nPolydóros -\nPolyfémos -\nPolyhymnia -\nPolyméstór -\nPolyneikés -\nPolyxena -\nPontos (mytologie) -\nPorfyrión -\nPoseidón -\nPráxitheá -\nPriamos -\nPriápos -\nProitos -\nProkné -\nProkris -\nProkrústés -\nPrométheus -\nPrótesiláos -\nPróteus -\nPsýché -\nPtolemaios (mytologie) -\nPúlydamás -\nPygmaiové -\nPygmalión -\nPyladés -\nPylaimenés -\nPyréneus -\nPyrrha -\nPýthia -\nPýthón\n\nRhadamanthys -\nRheia -\nRhésos\n\nSalmakis -\nSalmóneus -\nSarpédón -\nSatyr -\nSedm proti Thébám -\nSeléné -\nSemelé -\nSemiramis -\nSfinx -\nSchoineus -\nSibyla -\nSilénos -\nSínis -\nSinón -\nSipylos -\nSirény -\nSisyfos -\nSkamandrios -\nSkamandros -\nSkeirón -\nSkylla -\nSparta (mytologie) -\nSthenó -\nSthenelos -\nStrofios -\nStyx -\nSychaeus -\nSymplégady -\nSýrinx\n\nTalós -\nTantalos -\nTartaros -\nTeiresiás -\nTelamón -\nTélefos -\nTélefassa -\nTélegonos -\nTélemachos -\nTennés -\nTéreus -\nTerpsichoré -\nTéthys -\nTeukros -\nThaleia -\nThalló -\nThamyris -\nThanatos -\nThasos (mytologie) -\nThaumás -\nTheia -\nThemis -\nThersandros -\nThersítés -\nThéseus -\nThestios -\nThetis -\nThoás -\nThoás -\nThyestés -\nTífys -\nTísifoné -\nTitáni -\nTithónos -\nTityos -\nTriptolemos -\nTritón -\nTrojská válka -\nTrós -\nTýdeus -\nTýfón -\nTyché -\nTyndareós\n\nÚrania -\nÚranos\n\nVěštírna v Delfách\n\nXanthos -\nXúthos -\nXena\n\nZasetí -\nZefyros -\nZétés -\nZélos -\nZeus\n\nZde je pak neabecední seznam bohů, rozdělený podle kategorií. Informace nejsou ozdrojované.\n\n\nPontos a Gaia zrodili tyto významné bohy:\n\n\nTitáni a titánky jsou v řecké mytologii synové matky země Gaie a boha nebe Úrana.\n\n\nVedle Titánů byli zrozeni Gaiou s Úranem (nebo z kapek Úranovy krve):\n\n\nDiovi sourozenci\n\nDiovy děti\n\nTrojici nejmocnějších bohů tvoří Zeus – nejvyšší vládce, Poseidón – vládce nad vodami a Hádés – vládce podsvětí. Právě Hádés však nepobýval na Olympu, žil ve svém zlatém paláci v nejtemnější části podsvětí, které nikdy neopouštěl. Proto se uvádí, že Olympských bohů bylo jenom dvanáct. Počítaje Afrodité, bohyni lásky, krásy a touhy, stvořenou Gaiou a z kapek Úranovy krve. K olympským lze ale počítat i poloboha Dionýsa (latinsky \"Bacchus)\", nejmladšího z bohů, boha vína, vegetace a divadla.\n\n"}
{"id": "131236", "url": "https://cs.wikipedia.org/wiki?curid=131236", "title": "Úžice", "text": "Úžice\n\nJméno Úžice nese více obcí:\n\nViz též \n"}
{"id": "131238", "url": "https://cs.wikipedia.org/wiki?curid=131238", "title": "Gecko", "text": "Gecko\n\nGecko je open source renderovací jádro používané produkty Mozilla pro vykreslování webových stránek. Je napsáno v programovacím jazyce C++ a Rust, a licencován pod trojlicencí MPL/GPL/LGPL. Díky licenci a podpoře webových standardů je renderovací jádro používáno v řadě jiných prohlížečů jako například Flock, K-Meleon či Epiphany. Jádro bylo původně vytvořeno firmou Netscape Communications Corporation, ale nyní je vyvíjeno Mozilla Corporation.\n\nGecko díky svému bohatému API nenabízí pouze možnost renderování webových stránek, ale slouží též vykreslování grafického rozhraní (XUL), které využívá Firefox či Thunderbird. Jedná se o multiplatformní jádro, takže je k dispozici pro řadu platforem jako Microsoft Windows, Linux, Mac OS X a další.\n\nAktuální verze jádra je 65.0 .\n\nRenderovací jádro Gecko podporuje celou řadu webových standardů:\n\n\nZ důvodů podpory webových stránek napsaných pro staré verze prohlížečů Netscape Navigator a Internet Explorer podporuje Gecko tři režimy vykreslování stránek. Podle nalezení a verze Doctype vykresluje stránku v „režimu platných standardů“, „téměř standardním režimu“, nebo využije tzv. „režim zpětné kompatibility“, pro který se vžil název quirks mód. Mozilla's DOCTYPE sniffing\n\nGecko též obsahuje omezenou podporu pro některá nestandardní rozšíření Internet Exploreru jako je tag <marquee> či nedetekovanou podporu document.all . To je některými uživateli vnímáno jako podkopávání snahy o prosazování webových standardů.\n\nVývoj renderovacího jádra Gecko začal firmou Netscape v únoru 1998. Existující renderovací jádro Netscapu, které bylo napsáno pro Netscape Navigator 1.0, a které bylo postupem let rozšiřováno, se stalo druhořadé v porovnání s renderovacím jádrem webového prohlížeče Internet Explorer. Bylo pomalé, nemělo dobrou podporu webových standardů, mělo omezenou podporu dynamického HTML a nedostatky v inkrementálním vykreslování obsahu. Od roku 1997 bylo sice toto renderovací jádro upravováno pod kódovým označením Mariner, ale to se postupem času ukázalo jako neperspektivní. Na jaře a v létě 1998 se tak pracovalo jak na vývoji Gecka, tak Marineru. Ten měl být použit v Netscape Communicatoru (5.0), ale nakonec se tak nestalo, protože vývoj tohoto produktu byl na podzim 1998 zrušen.\n\nPo spuštění projektu Mozilla zkraje roku 1998 bylo nové renderovací jádro vydáno pod open source licencí. Prapůvodní jméno bylo \"Raptor\", ale z důvodů porušení ochranných známek se jádro přejmenovalo na \"NGLayout\" (zkratka slov „next generation layout“). Později došlo k přejmenování na Gecko. Zpočátku Mozilla.org zůstala u jména \"NGLayout\" (Gecko byla ochranná známka Netscape ), ale pojmenování Gecko nakonec zvítězilo. Tehdy byl pod označením renderovacím jádrem Gecko zahrnut \"NGLayout\" a XPFE (multiplatformní grafické rozhraní), které bylo s pomocí \"NGLayoutu\" vykreslováno. Dnes je XPFE v tomto směru považováno za zavržené.\n\nV říjnu 1998 Netscape oznámil, že jeho další webový prohlížeč bude používat renderovací jádro Gecko (tehdy ještě pojmenované jako \"NGLayout\"), namísto starého renderovacího jádra, které by vyžadovalo velkou část aplikace přepsat. Zatímco u popularizátorů webových standardů bylo toto rozhodnutí přijato kladně, vývojáři Netscape nebyli rádi, protože tím byla zahozena jejich půlroční práce. Netscape Communicator 5.0 tedy nebyl nikdy dokončen a to včetně renderovacího jádra Mariner. První Netscape, který byl založen na Gecku, byla verze 6.0, která vyšla listopadu 2000. Ta se setkala s kritikou řady uživatelů, protože využívala nehotovou verzi Gecka, což se projevovalo zejména pomalou odezvou prohlížeče.\n\nJak vývoj pokračoval, jiné aplikace začínaly využívat možností Gecka. America Online, tehdy již vlastník Netscape, jej využila ve svých produktech CompuServe 7.0 a AOL pro Mac OS X. S výjimkou několika betaverzí ale nebylo toto jádro použilo v hlavním AOL klientu pro Microsoft Windows.\n\n15. července 2003 AOL ukončila podporu vývoje Gecka, které od té doby bylo vyvíjeno ve stejný čas vzniknuvší Mozilla Foundation. Později tuto úlohu převzala dceřiná společnost Mozilla Corporation. Jádro je nyní vyvíjeno několika vývojáři v čele s Davidem Baronem a řadou dobrovolníků.\n\nSeznam nejznámějších webových prohlížečů, které ke své funkčnosti používají renderovací jádro Gecko.\n\n\nDalší aplikace využívající renderovací jádro Gecko.\n\n\n\n"}
{"id": "131240", "url": "https://cs.wikipedia.org/wiki?curid=131240", "title": "Záchlumí", "text": "Záchlumí\n\nJméno Záchlumí nese více obcí:\n"}
{"id": "131241", "url": "https://cs.wikipedia.org/wiki?curid=131241", "title": "Zdětín", "text": "Zdětín\n\nJméno Zdětín nese více obcí:\n"}
{"id": "131242", "url": "https://cs.wikipedia.org/wiki?curid=131242", "title": "Zvole", "text": "Zvole\n\nJméno Zvole nese více sídel:\n\n"}
{"id": "131243", "url": "https://cs.wikipedia.org/wiki?curid=131243", "title": "Všetaty", "text": "Všetaty\n\nNázev Všetaty má více míst:\n\n"}
{"id": "131244", "url": "https://cs.wikipedia.org/wiki?curid=131244", "title": "Vřesina", "text": "Vřesina\n\nJméno Vřesina nese více obcí:\n"}
{"id": "131245", "url": "https://cs.wikipedia.org/wiki?curid=131245", "title": "Vrbičany", "text": "Vrbičany\n\nJméno Vrbičany nese více obcí:\n\n…nebo jiných míst:\n"}
{"id": "131246", "url": "https://cs.wikipedia.org/wiki?curid=131246", "title": "Vranovice", "text": "Vranovice\n\nJméno Vranovice nese více obcí:\n\n…nebo částí obcí:\n"}
{"id": "131247", "url": "https://cs.wikipedia.org/wiki?curid=131247", "title": "Mariner", "text": "Mariner\n\nMariner byl zrušený projekt, který měl přidat vylepšení výkonu a stability do renderovacího jádra webového prohlížeče Netscape Communicatoru. Mariner se stal open source v březnu 1998, když Netscape uvolnil své zdrojové kódy a založil projekt Mozilla.org.\n\nMariner přidal podporu pro inkrementální vykreslování stránek, hlavní nedostatek předchozích verzí Netscape a učinil layouty složené z textu a tabulek o mnoho rychlejší. Dále přidal podporu DOM 1 a vylepšil stabilitu.\n\nMariner měl být součástí Netscape Communicatoru 5.0 tj. poslední verzí, která ještě nevyužívala renderovacího jádra Gecko. V říjnu 1998 se však Netscape rozhodl ukončit vývoj tohoto jádra a zaměřit se na renderovací jádro Gecko (tehdy ještě pod označením \"NGLayout\"). Netscape Communicator 5.0 s Marinerem nebyl nikdy vydán.\n\n\n"}
{"id": "131248", "url": "https://cs.wikipedia.org/wiki?curid=131248", "title": "Vlachovice", "text": "Vlachovice\n\nJméno Vlachovice nese více obcí:\npodobný název mají\n"}
{"id": "131249", "url": "https://cs.wikipedia.org/wiki?curid=131249", "title": "Staňkov", "text": "Staňkov\n\nJméno Staňkov nese více sídel:\nJméno Staňkov nese také rybník:\n"}
{"id": "131250", "url": "https://cs.wikipedia.org/wiki?curid=131250", "title": "Rokytnice", "text": "Rokytnice\n\nJméno Rokytnice nese více sídel:\n\nSlovo Rokytnice se objevuje také v názvu sídel:\n\nRokytnice je též:\n\n"}
{"id": "131252", "url": "https://cs.wikipedia.org/wiki?curid=131252", "title": "Petrovičky", "text": "Petrovičky\n\nJméno Petrovičky nese více sídel:\n"}
{"id": "131253", "url": "https://cs.wikipedia.org/wiki?curid=131253", "title": "Raná", "text": "Raná\n\nJméno Raná nese:\n\n\n\n"}
{"id": "131254", "url": "https://cs.wikipedia.org/wiki?curid=131254", "title": "Rohozec", "text": "Rohozec\n\nJméno Rohozec nese více obcí:\n\n\n"}
{"id": "131256", "url": "https://cs.wikipedia.org/wiki?curid=131256", "title": "Gymnázium Kolín", "text": "Gymnázium Kolín\n\nGymnázium Kolín je střední všeobecně vzdělávací škola sídlící ve středočeském městě Kolín. Gymnázium bylo založeno v roce 1872.\n\nO studium se mohou ucházet žáci vycházející z páté nebo deváté třídy základní školy. Přijetí ke studiu je podmíněno úspěšným složením přijímacích zkoušek. Škola je státní – neplatí se na ní žádné školné. Pro studenty primy a prvních ročníků jsou každoročně organizovány seznamovací kurzy a v zimě lyžařské výcvikové kurzy, buďto ve České republice v lyžařském středisku Strážné nebo v zahraničí v rakouském středisku Schladming. Pro studenty 6. a 7. ročníků víceletého a 2. a 3. ročníků čtyřletého gymnázia jsou organizovány výměnné pobyty v rakouském Hartbergu, francouzském Clermont-Ferrand a holandském Dongenu. Uskutečňují se i poznávací exkurze do Francie, Velké Británie a Chorvatska. \n\nGymnázium Kolín sídlí v bývalé budově Obchodní akademie z roku 1924. Budovu v klasicizujícím stylu na základě soutěže postavili Kotěrovi žáci, architekti Jan Mayer a Vilém Kvasnička. Gymnázium v této budově sídlí od roku 1953, kdy došlo k výměně budov mezi oběma školami.\n\nŠkola má celkem 29 učeben a v tom započítanou chemickou laboratoř, laboratoř biologie, laboratoř fyziky, jazykové učebny (FRJ, NEJ, ANJ), 2 učebny výpočetní techniky, knihovnu s česky a knihovnu s anglicky psanou literaturou, studovnu, hudebnu, tělocvičnu a posilovnu, hřiště s umělým povrchem a vlastní jídelnu a kantýnu přímo v budově.\n\nDo roku 2011 zřizovatel gymnázia Středočeský kraj, platil majiteli budovy, městu Kolín, symbolické nájemné ve výši 1 Kč. Protože opravy budovy hradí město, začalo po volbách v roce 2010 nové vedení radnice požadovat po kraji komerční nájemné. To hejtman středočeského kraje David Rath odmítl. Městu nabídl tři varianty dalšího vývoje: Převod budovy do vlastnictví kraje za symbolickou 1,- Kč.; pokračování dosavadního modelu; převzetí zřizovatelkých práv městem. Zastupitelstvo i přes odpor zástupců z ČSSD zvolilo poslední variantu.\n\nKraj ale odmítl převod posvětit, argumentoval při tom záporným doporučením ze strany ministerstva školství a prosazoval převod budovy bezplatně do majetku kraje. Celou situaci vyřešilo zatčení hejtmana Ratha, po kterém se starosta města Vít Rakušan dohodl s novou hejtmankou Zuzanou Moravčíkovou na ročním nájemném ve výši 1 milion Kč stoprocentně zpětně reinvestovaném do budovy gymnázia (město Kolín přitom předtím požadovalo o 100 tisíc ročně méně, ale garantovalo reinvestovat jen část peněz. Část ČSSD vedená předsedou kolínské organizace Markem Semerádem, který je častým kritikem starosty Kolína Rakušana, se proti nové smlouvě postavila.\n\n\nSeznam ředitelů gymnázia od roku 1872:\n\n\n\n\n"}
{"id": "131257", "url": "https://cs.wikipedia.org/wiki?curid=131257", "title": "Kundratice", "text": "Kundratice\n\nJméno Kundratice nese více obcí:\n\n…nebo částí obcí:\n\nNázev je odvozen od jména Konrád a vyskytuje se například i v obcích Kondratice či Kunratice.\n"}
{"id": "131258", "url": "https://cs.wikipedia.org/wiki?curid=131258", "title": "Blatec", "text": "Blatec\n\nNázev Blatec má více sídel:\n"}
{"id": "131259", "url": "https://cs.wikipedia.org/wiki?curid=131259", "title": "Blažkov", "text": "Blažkov\n\nJméno Blažkov nese více obcí:\n\n… nebo částí obcí:\n\n… též kopec:\n"}
{"id": "131260", "url": "https://cs.wikipedia.org/wiki?curid=131260", "title": "Tristan Nitot", "text": "Tristan Nitot\n\nTristan Nitot (* 19. říjen 1966) je francouzský informatik a bloger, zakladatel a jediný prezident (2004-2011) dnes již zaniklé společnosti \"Mozilla Europe\". Od roku 2015 je CPO společnosti \"Cozy Cloud\". Je ženatý a má dvě děti.\n\n"}
{"id": "131261", "url": "https://cs.wikipedia.org/wiki?curid=131261", "title": "Bylany", "text": "Bylany\n\nJméno Bylany nese více obcí:\n\n…nebo částí obcí:\n"}
{"id": "131263", "url": "https://cs.wikipedia.org/wiki?curid=131263", "title": "Poddruh", "text": "Poddruh\n\nPoddruh (též subspecie; latinsky \"subspecies\") je v biologické systematice poddruhový taxon označující jedince s vlastními morfologickými znaky lišícími se od jiného poddruhu téhož druhu. V taxonomii se subspecie zkracuje jako subsp. (česká nomenklatura) či ssp. (vědecká nomenklatura).\n\nNominátní subspecie je poddruh, který se nejvíce podobá danému druhu. Podstatné je, že odpovídá typu druhu (u vyšších rostlin jde většinou o tzv. herbářovou položku). Její jméno se tvoří opakováním jména druhu bez autora. \n\nToto jméno se nazývá autonymum, protože vzniká automaticky, jakmile někdo popíše jinou subspecii k určitému druhu.\n\nJména taxonů zapisujeme vědeckým názvem v latinském jazyce. Jako první se kurzívou napíše binomické jméno. Následuje standardním písmem zapsané jméno autora názvu (tzn. jméno taxonoma čili toho, kdo organismus jako první platně popsal a pojmenoval, případně zkrácená forma jména) a zkratka subsp. nebo ssp., poté kurzívou latinský název subspecie. Standardním písmem se doplní autor či autoři, pokud se nejedná o nominátní subspecii. Příklady:\n\nJedná se o taxon nižší než druh a vyšší než varieta (pro pěstované rostliny kultivar). Pozná se podle zkratky charakteristické pro tento taxon. V českém binomickém názvosloví se tvoří pouze název pro druh; poddruh se dodává latinsky.\n\n"}
{"id": "131270", "url": "https://cs.wikipedia.org/wiki?curid=131270", "title": "Homole", "text": "Homole\n\nHomole má více významů:\n\n\n\n\n\n\n"}
{"id": "131271", "url": "https://cs.wikipedia.org/wiki?curid=131271", "title": "Závist (rozcestník)", "text": "Závist (rozcestník)\n\nZávist má více významů:\n\nmístní názvy:\n"}
{"id": "131272", "url": "https://cs.wikipedia.org/wiki?curid=131272", "title": "Záboří", "text": "Záboří\n\nJméno Záboří nese více obcí:\n\n…nebo částí obcí:\n\n"}
{"id": "131274", "url": "https://cs.wikipedia.org/wiki?curid=131274", "title": "Zahájí", "text": "Zahájí\n\nJméno Zahájí nese více obcí:\n\n…nebo částí obcí:\n"}
{"id": "131275", "url": "https://cs.wikipedia.org/wiki?curid=131275", "title": "Brendan Eich", "text": "Brendan Eich\n\nBrendan Eich (* 1961 Pittsburgh, Pensylvánie) je americký programátor a tvůrce skriptovacího jazyka JavaScript. Po ukončení vysokoškolského studia v roce 1986 začal pracovat ve společnosti Silicon Graphics, kde se 7 let podílel na operačním systému a síťovém kódu. Následně pracoval 3 roky ve společnosti MicroUnity Systems Engineering, kde pracoval na mikrokernelu a DSP kódu. Vytvořil též první port GCC pro MIPS R4000.\n\nEich je znám zejména svou prací pro Netscape a Mozillu. V Netscape Communications Corporation začal pracovat v dubnu 1995, kde vytvářel JavaScript pro webový prohlížeč Netscape Navigator. V roce 1998 pak pomáhal zakládat projekt Mozilla.org. Když společnost AOL ukončila podporu projektu (červenec 2003), pomáhal zakládat Mozilla Foundation. V roce 2005 pak přešel do nově vzniklé společnosti Mozilla Corporation, kde od té doby působí.\n\nV březnu 2014 byl jmenován generálním ředitelem (chief executive officer) Mozilla Corporation, když v této funkci nahradil Garyho Kovace, který odešel v předchozím roce, a dočasného Jaye Sullivana. Po oznámení firma čelila kritice ze strany desítky zaměstnanců a některých uživatelů jejího softwaru. Na protest rezignovala polovina představenstva. Některé nezávislé vývojářské skupiny oznámily ukončení spolupráce s Mozillou. Jedním z důvodů byla skutečnost, že Eich v roce 2008 finančně podpořil kampaň na podporu zákazu stejnopohlavních sňatků v Kalifornii („Proposition 8“), což vyšlo veřejně najevo v roce 2012. Petici požadující Eichovo vysvětlení svého postoje a případně jeho odvolání podepsalo do konce března téměř 70 tisíc signatářů. Firmu poškodil také bojkot ze strany internetové seznamky OkCupid, která svým uživatelům zablokovala přístup z prohlížeče Firefox a doporučila používat konkurenční prohlížeče. Již počátkem dubna Eich z funkce odstoupil. Odstoupil také z představenstva Mozilla Foundation.\n\nNásledně se začal věnovat vývoji prohlížeče Brave.\n\n"}
{"id": "131277", "url": "https://cs.wikipedia.org/wiki?curid=131277", "title": "Autor (botanika)", "text": "Autor (botanika)\n\nAutor je v botanické taxonomii člověk – botanik, který popsal určitý taxon. V případě zápisu určitého taxonu se píše za latinský název celý nebo ve zkratce. Známější a zažitější autoři se píší ve zkratce (např. L. – Carl Linné) u méně známých autorů se uvádí jméno celé (Colla – Luigi Colla, N. W. Simmonds – Norman Willson Simmonds). Jedná se o jméno po otci, které mohou dědit potomci autora. Občas se stává, že pro jednoho autora existuje více zkratek (viz Seznam botaniků a mykologů dle zkratek). Ve starší literatuře se setkáme se jmény, které se dnes již píší zkratkami (např. dříve uváděný Linneaus, dnes L.). Úkolem autora je popsat nový taxon a zveřejnit, případně uložit do herbáře jako herbářovou položku. Takovýto nový taxon může být uznaný, nebo neuznaný.\n\nVe vědecké literatuře je nezbytné používat vědecké názvosloví. Jeho jazykem je latina. Taxony vyšší než druh se píší vždy s velkým písmenem (např. \"Actinidiaceae\", \"Poales\" – lipnicovité). Za ně se uvádí jméno autora, nebo jeho zkratka (např. \"Actinidiaceae\" Gilg & Werderm.). Druh a poddruhové taxony (subspecie, varieta, forma, atd.) se píší malými písmeny. Autor, případně kombinátor se uvádí za taxon, tzn. za říši, oddělení, třídu, řád, čeleď, rod i druh, ale též za subspecii, varietu, formu, subvarietu. Zápis pak může vypadat takto:\n\nVe vědecké literatuře se dále za autora (kombinátora) uvádí datum, kdy autor či kombinátor zveřejnil daný popis. Autor ani datum se neuvádí v běžné literatuře a obecných botanických učebnicích kvůli ušetření místa.\n\nPůvodní publikované jméno taxonu se nazývá basionym. Následná jména jsou synonyma. Synonyma by se neměla používat, vyjma tzv. „chráněných jmen“. To jsou synonyma, která se tak zažila, že se běžně používají (např. \"Cruciferae\" – \"Brassicaceae\", \"Palmae\" – \"Arecaceae\"). Příkladem mohou být synonyma ananasu chocholatého:\n\nKombinátor, je člověk, který reklasifikuje daný taxon a změní tak jeho vědecké jméno, nebo ho přeřadí do jiného taxonu. Autor basionymu se pak píše do závorky za vědecké jméno, následuje kombinátor a datum zveřejnění tohoto nového taxonu. Datum se tedy vztahuje ke kombinátorovi a ne k autoru basionymu.\n\nV případě kulturních rostlin se za kultivar neuvádí jméno jeho autora. Zápis vypadá následovně:\n"}
{"id": "131278", "url": "https://cs.wikipedia.org/wiki?curid=131278", "title": "Oldřichovice", "text": "Oldřichovice\n\nJméno Oldřichovice může označovat:\n\n\n\n"}
{"id": "131279", "url": "https://cs.wikipedia.org/wiki?curid=131279", "title": "Závist", "text": "Závist\n\nZávist (lat. \"invidia\") je jedna z lidských emocí, spočívající v touze po něčem, co má někdo jiný, a snaze získat předmět této touhy, či druhého o to připravit, někdy i za cenu zavrženíhodných činů. Spolu se žárlivostí či nenávistí patří mezi konceptuální lidské emoce. Z hlediska náboženského bývá odsuzována jako hřích, např. katolická nauka ji považuje za jeden ze sedmi hlavních hříchů. Opakem závisti je přejícnost.\n\n\n"}
{"id": "131281", "url": "https://cs.wikipedia.org/wiki?curid=131281", "title": "Světlá (rozcestník)", "text": "Světlá (rozcestník)\n\nSvětlá může být:\n\n\n\n\n\n"}
{"id": "131282", "url": "https://cs.wikipedia.org/wiki?curid=131282", "title": "Malá Lhota", "text": "Malá Lhota\n\nJméno Malá Lhota nese více obcí:\n\n…nebo částí obcí:\n\n…nebo zaniklé obce:\n"}
{"id": "131285", "url": "https://cs.wikipedia.org/wiki?curid=131285", "title": "Death by Degrees", "text": "Death by Degrees\n\nDeath by Degrees je akční videohra s prvky adventury, která volně navazuje na sérii videoher \"Tekken\", neboť v ní vystupuje jako hlavní postava Nina Williams známá z herní série Tekken.\n\nNina Williams, světově proslulá námezdní vražedkyně, je najata do služeb CIA a MI6, aby se stala součástí týmu, jež má za úkol proniknout do sítě kriminální organizace \"Kometa\". Tým infiltruje organizaci prostřednictvím turnaje v bojových umění, který se koná na luxusní jachtě \"Amphitrite\". Krycí řemeslo Niny je právě boj. Její pravé poslání je však brzo odhaleno a je zajata. Jelikož se ani ostatním členům týmu nepodaří poslání splnit, musí Nina dokončit misi sama. Musí se probojovat přes nepřátele z Komety a odhalit pravdu, která se skrývá za kriminální činností Komety. Postupně však sama zjišťuje, že samotná její rodina má ke Kometě vztah.\n"}
{"id": "131289", "url": "https://cs.wikipedia.org/wiki?curid=131289", "title": "Stroj času (rozcestník)", "text": "Stroj času (rozcestník)\n\nStroj času je fiktivní hypotetické zařízení pro cestování časem. Název Stroj času či Time Machine může být i název několika uměleckých děl:\n\n"}
{"id": "131290", "url": "https://cs.wikipedia.org/wiki?curid=131290", "title": "Bukov", "text": "Bukov\n\nJméno Bukov má více sídel:\n\nči kopec:\n\nMůže se také jednat o méně používaný název hradu Lísek\n"}
{"id": "131291", "url": "https://cs.wikipedia.org/wiki?curid=131291", "title": "Býkovice (rozcestník)", "text": "Býkovice (rozcestník)\n\nJméno Býkovice nese více sídel:\n\n…nebo částí obcí:\n"}
{"id": "131293", "url": "https://cs.wikipedia.org/wiki?curid=131293", "title": "Hořany", "text": "Hořany\n\nJméno Hořany nese více obcí:\n\n…nebo částí obcí:\n"}
{"id": "131297", "url": "https://cs.wikipedia.org/wiki?curid=131297", "title": "Slavíkov", "text": "Slavíkov\n\nNázev Slavíkov nese více obcí:\n\n… nebo částí obcí:\n\n"}
{"id": "131298", "url": "https://cs.wikipedia.org/wiki?curid=131298", "title": "Předboř", "text": "Předboř\n\nJméno Předboř nese více sídel:\n\n\n"}
{"id": "131299", "url": "https://cs.wikipedia.org/wiki?curid=131299", "title": "Opavští Přemyslovci", "text": "Opavští Přemyslovci\n\nJako opavští Přemyslovci je označována vedlejší větev přemyslovské dynastie, která vymřela v roce 1521.\n\nZakladatelem opavské linie Přemyslovců se stal Mikuláš I. Opavský, nemanželský syn Přemysla Otakara II. a Anežky z Kuenringu, pro kterého Přemysl vytvořil Opavské knížectví (jako knížectví ovšem definitivně až od 1318, předtím v pramenech jen zdůrazňováno vydělení opavské provincie). Přestože se Přemyslu Otakaru II. podařilo u papeže vymoci uznání Mikuláše za svého syna, nepodařilo se prosadit Mikuláše jako dědice českého trůnu. Pravděpodobně i proto nikdy žádný z opavských Přemyslovců, pokud je známo, nevznesl nárok na českou korunu, a to ani po roce 1306, kdy se Mikuláš II. Opavský stal významným diplomatem ve službách Jana Lucemburského a později i Karla IV. V roce 1338 získal za své služby do držby i ratibořské knížectví, které rodu zůstalo až do jeho vymření. Zajímavostí je, že v majetku rodu byl mimo jiné také dnešní Faustův dům.\n\nSmrtí Mikuláše II. (1365) skončila největší doba slávy rodu, nadále byli v jeho řadách spíše nevýrazní jedinci. Z ekonomického hlediska byla pozice rodu oslabována zvykem převzatým z piastovského Slezska, podle kterého se doména dělila mezi všechny mužské dědice. V roce 1377 tak vznikly větev ratibořská opavských Přemyslovců a vlastní opavská větev. Po husitských válkách ztráceli zástupci rodu také na politickém významu. Kníže Arnošt Opavský byl natolik zadlužen, že Opavské knížectví prodal českému králi Jiřímu z Poděbrad. Ten území koupil pro své syny, Viktorín z Poděbrad odtud ale utekl před uherským králem Matyášem Korvínem. Nemanželští Přemyslovci tak zůstali pouze ratibořskými knížaty, a to až do roku 1521, kdy se jejich posledním zástupcem stal Valentin Hrbatý.\n\n\n"}
{"id": "131300", "url": "https://cs.wikipedia.org/wiki?curid=131300", "title": "Ostružno", "text": "Ostružno\n\nJméno Ostružno nese více obcí:\n\n…nebo částí obcí:\n"}
{"id": "131302", "url": "https://cs.wikipedia.org/wiki?curid=131302", "title": "Oldřiš (rozcestník)", "text": "Oldřiš (rozcestník)\n\nJméno Oldřiš nese v názvu více obcí:\n\n…nebo částí obcí:\n\nPodobně znějící jméno Oldříš nesla též osada:\n\n"}
{"id": "131303", "url": "https://cs.wikipedia.org/wiki?curid=131303", "title": "Vinařská oblast", "text": "Vinařská oblast\n\nVinařská oblast je geograficky vymezené území (v terminologii legislativy Evropské unie \"stanovená pěstitelská oblast\"), na kterém je povoleno pěstovat vinnou révu pro výrobu vína a dalších produktů. Vymezení jednotlivých vinařských oblastí v daném státě provádí příslušná legislativa (obvykle vinařský zákon). Tato legislativa většinou také stanovuje seznam odrůd vinné révy, které se v jednotlivých vinařských oblastech smějí pěstovat. Vinařské oblasti mohou být rozděleny na vinařské podoblasti. Dále bývá pro každou vinařskou oblast či podoblast stanoven seznam vinařských obcí a viničních tratí, v nichž smějí být zakládány vinice.\n\nCílem těchto regulačních opatření je zabránit výsadbě vinic v nevhodných regionech a polohách.\n\nVíno je v Česku produkováno především na jižní a jihovýchodní Moravě, kde se nachází 96 % rozlohy českých vinic; roztroušené vinice je ale možné najít i v Čechách. Tradice moravského vína sahá přinejmenším do dob Velkomoravské říše, ovšem existují teorie o tom, že se na Moravě víno pěstovalo již o několik staletí dříve. Nejrozšířenější odrůdy jsou Müller Thurgau, Veltlínské zelené a Ryzlink vlašský. Každoročně jsou pořádány oslavy vína, vinobraní, největší v republice jsou ve Znojmě, Mikulově, Brně, Velkých Žernosekách a Mělníku.\n\nV Česku od května 2004 existují dvě vinařské oblasti:\n\nTyto oblasti se dělí na vinařské podoblasti, kterých je celkem šest (mikulovská, velkopavlovická, slovácká a znojemská na Moravě; mělnická a litoměřická v Čechách). Toto uspořádání přinesl vinařský zákon č. 321/2004 Sb. a jeho prováděcí vyhláška č. 254/2010 Sb.\n\nPřed účinností tohoto zákona byly v Česku dva vinařské regiony (český a moravský), které obsahovaly šestnáct vinařských oblastí (pražská, mělnická, roudnická, žernosecká, mostecká a čáslavská v českém vinařském regionu; brněnská, bzenecká, mikulovská, mutěnická, velkopavlovická, znojemská, strážnická, kyjovská, uherskohradišťská a Podluží v moravském vinařském regionu). Toto uspořádání bylo zavedeno vinařským zákonem č. 115/1995 Sb.\n\n\n"}
{"id": "131304", "url": "https://cs.wikipedia.org/wiki?curid=131304", "title": "M60 Patton", "text": "M60 Patton\n\nTank M60 Patton je hlavní bojový tank a byl vyráběn americkou firmou Chrysler. První prototyp byl vyroben v roce 1958. Sériově se začal vyrábět v roce 1959. Do výzbroje byl zaveden v roce 1960. Předchůdcem tohoto tanku byl tank M48 Patton. Nástupcem je tank M1 Abrams. Tank nikdy nebyl oficiálně pojmenován Patton. Oficiální název tanku tedy je 105 mm Gun Full Tracked Combat Tank M60.\n\nPrvních 180 tanků bylo postaveno v závodě Delawere Defense Plant, poté se výroba přesunula do závodu Detroit Tank Plant. USA vyrobilo přibližně 15 000 kusů M60 pro své ozbrojené síly i pro vývoz. Zahraničními odběrateli byli převážně:\n\n\nZákladní verze jsou:\n\n\n\n\n\nUSA již modernizovala všechny verze na M60A3. Americká armáda M60 již vyřadila (nyní jsou v záloze). Izrael využíval M60 při válce se svými sousedy (blesková válka) a M60 byly používány také při Irácko-Íránské válce.\n\nJsou to verze upravené pro různé potřeby (odminování, přemosťování, atd.)\nSeznam nejznámějších:\n\n\nTank M60 má stejný hlavní kanón jako první verze tanku M1 Abrams- typ M68 ráže 105 mm s drážkovaným vývrtem hlavně. Jedná se o celosvětově rozšířený britský typ L7 s výrazně přepracovaným závěrovým mechanizmem. M68 dokáže střílet většinu typů nábojů, a to:\n\n\nVyjma hlavního kanónu tvoří výzbroj také koaxiální kulomet M240 ráže 7,62 mm a protiletecký kulomet M85 ráže 12,7 mm\n\nTank M60 Patton má pouze ocelový pancíř, což znamená, že posádka není moc dobře chráněná proti střelám, výbušninám či granátům. Protipožární systém a systém včasného varování zvyšují šance posádky na přežití. V zadní části věže je koš na různé věci (např. nádrže na palivo). Další faktor zvyšující pravděpodobnost přežití posádky je šikmý pancíř vepředu. \n\n12 válcový vznětový motor Continental AVDS-1790-2C o výkonu 750 hp spolu s převodovkou Allison CD-850-6/6A dokážou vyvinout rychlost 48 km/h vpřed a 16 km/h vzad. Další součástí pohybového ústrojí jsou kola a pásy. M60 má na každé straně 8 kol (6 pojezdových, 1 hnací a 1 napínací). Motor se nachází vzadu.\n\n\n"}
{"id": "131306", "url": "https://cs.wikipedia.org/wiki?curid=131306", "title": "Návštěvníci", "text": "Návštěvníci\n\nNávštěvník či návštěvníci jsou termíny či názvy různých věcí.\n\n\n\n"}
{"id": "131311", "url": "https://cs.wikipedia.org/wiki?curid=131311", "title": "Myť", "text": "Myť\n\nJméno Myť nese více částí obcí:\n"}
{"id": "131312", "url": "https://cs.wikipedia.org/wiki?curid=131312", "title": "Karlov", "text": "Karlov\n\nJméno Karlov nese více obcí:\n\n…nebo částí obcí:\n\n\n…nebo zámek:\n\n…nebo chráněných území:\n\n…nebo vrcholů:\n\n…nebo rybníků:\n"}
{"id": "131313", "url": "https://cs.wikipedia.org/wiki?curid=131313", "title": "Kamenná Lhota (rozcestník)", "text": "Kamenná Lhota (rozcestník)\n\nJméno Kamenná Lhota nese více obcí:\n\n…nebo částí obcí:\n"}
{"id": "131314", "url": "https://cs.wikipedia.org/wiki?curid=131314", "title": "Kochánov", "text": "Kochánov\n\nJméno Kochánov nese více sídel:\n\n…nebo částí obcí:\n\n…nebo jiných míst:\n"}
{"id": "131315", "url": "https://cs.wikipedia.org/wiki?curid=131315", "title": "Klokočov", "text": "Klokočov\n\nJméno Klokočov nese více obcí:\n\n…nebo částí obcí…\n"}
{"id": "131316", "url": "https://cs.wikipedia.org/wiki?curid=131316", "title": "Benedikt XIV.", "text": "Benedikt XIV.\n\nBenedikt XIV., vlastním jménem Prospero Lorenzo Lambertini (31. března 1675 Bologna – 3. května 1758 Vatikán) byl papežem mezi roky 1740 až 1758. Zakázal zobrazování Ducha svatého jako člověka.\n\nV papežském úřadě byl aktivní. Zreformoval vzdělání kněží a mnoho papežských institucí. Jedním z nejdůležitějších počinů za dobu jeho pontifikátu je však nejspíše formulace zákonů, shrnutých do dvou bul – \"Ex quo singulari\" a \"Omnium solicitudinum\". Kromě toho vyhlásil v roce 1741 bulu Immensa Pastorum principis proti zotročování a proti otroctví původních obyvatel Ameriky a dalších zemích a v roce 1745 pak encykliku Vix pervenit proti lichvě. Vyňal Koperníkovo dílo z indexu zakázaných knih, v papežském státě zavedl hospodářské reformy, započal průzkum antických památek.\n\n"}
{"id": "131318", "url": "https://cs.wikipedia.org/wiki?curid=131318", "title": "John Charles Polanyi", "text": "John Charles Polanyi\n\nJohn Charles Polanyi (* 23. ledna 1929, Berlín) je kanadský chemik německého původu.\n\nCílem jeho výzkumu se stala zejména reakční kinetika, kde se mu podařilo vyvinout metody ke sledování velice rychlých reakcí. A právě za výzkum dynamiky základních chemických procesů metodou zkřížených molekulových svazků získal roku 1986 Nobelovu cenu společně s D. R. Herschbachem a Y. T. Lee.\n\nPolanyi sa narodil v Berlíně jako syn maďarského chemika Michaela Polanyiho. Rodina sa v roku 1933 odstěhovala do Anglie, kde Polanyi studoval na Univerzitě v Manchesteru. V roce 1952 získal doktorát.\n\nV témže roce emigroval do Kanady, kde pracoval v Národním výzkumném úřadě. V roce 1956 odešel studovat na Univerzitu v Torontě, kde působil do roku 1974 jako profesor.\n\n"}
{"id": "131319", "url": "https://cs.wikipedia.org/wiki?curid=131319", "title": "Evžen Tošenovský", "text": "Evžen Tošenovský\n\nEvžen Tošenovský (* 26. února 1956 Ostrava) je český politik. V letech 2014 až 2020 místopředseda ODS, od roku 2009 poslanec Evropského parlamentu, v letech 2000 až 2008 hejtman Moravskoslezského kraje a v letech 1993 až 2001 primátor města Ostravy.\n\nStudoval obor systémové inženýrství na Vysoké škole báňské v Ostravě, státní závěrečnou zkoušku složil v roce 1981.\n\nJe ženatý s manželkou Drahomírou, má syna Evžena a dceru Lucii. Jeho matka Věra Tošenovská byla významnou akademickou malířkou. Žije v Ostravě.\n\nOd roku 1991 je členem ODS. Do politiky aktivně vstoupil po sametové revoluci v roce 1990, kdy byl zvolen zastupitelem města Ostravy za Občanské fórum, ve kterém působil jako jeho zakladatel na Ostravsku. V roce 1993 byl již za stranu ODS poprvé zvolen primátorem statutárního města Ostravy. Primátorem byl pak znovu zvolen v letech 1994, kdy vedl kandidátní listinu občanských demokratů a také v roce 1998. Aktivně působil v samosprávných celcích. V letech 1994 - 2001 byl předsedou Kolegia primátorů ČR a v roce 1999 rok působil ve funkci předsedy Svazu měst a obcí.\n\nPo vzniku samosprávných krajů v roce 2000 vedl kandidátu ODS tehdejšího Ostravského kraje (název změněn na Moravskoslezský kraj v květnu 2001) a byl zvolen krajským zastupitelem. Jím vedená kandidátka ODS v krajských volbách zvítězila se ziskem (26,51 %). Nově ustaveným krajským zastupitelstvem byl také zvolen prvním hejtmanem kraje. Svým zvolením rezignoval na post ostravského primátora a plně se věnoval práci v krajském zastupitelstvu, zejména v oblasti integrovaného záchranného systému, bezpečnosti a průmyslovým rozvojem (jeho nástupcem v primátorské funkci byl dosavadní náměstek pro oblast životního prostředí Čestmír Vlček).\n\nPo krajských volbách v roce 2004 jím vedená kandidátka ODS opět zvítězila se značným náskokem (37,87 %) a společně s KDU-ČSL tak vznikla středo-pravicová koalice ODS + KDU-ČSL, která v zastupitelstvu kraje disponovala 37 hlasy a Evžen Tošenovský byl podruhé krajským zastupitelstvem zvolen hejtmanem Moravskoslezského kraje. V letech 2001 - 2008 také působil jako předseda Asociace krajů ČR, kterou pomáhal zakládat.\n\nV roce 2008 opětovně obhajoval jako volební lídr pozici hejtmana. Jím vedená krajská kandidátka ODS (24,9 % hlasů) však byla poražena ČSSD (42,63 % hlasů). Jako krajský zastupitel nepůsobil dlouho a na svůj mandát krajského zastupitele rezignoval v roce 2009.\n\nStranické primárky jej vynesly do pozice druhého místa kandidátky ODS pro volby do Evropského parlamentu 2009. Mandát evropského poslance získal s obrovským ziskem 104 737 preferenčních hlasů. Po svém zvolení působil jako místopředseda Výboru pro průmyslu a energetiku (ITRE).\n\nV roce 2014 opětovně do Evropského parlamentu za ODS kandidoval ze druhého místa a díky 6 816 opět přeskočil i lídra kandidátky Jana Zahradila a mandát europoslance obhájil. V rámci Evropského parlamentu se věnuje především oblasti energetiky a výzkumu. Druhé volební období zde působí jako místopředseda výboru pro průmysl, výzkum a energetiku EU (ITRE). Významnou měrou se zasloužil o vznik navigačního systému Galileo - působil jako zpravodaj parlamentu a aktivně vstupoval do jednání.\n\nNa 24. kongresu ODS 18. ledna 2014 byl v prvním kole volby zvolen hlasy 286 delegátů místopředsedou strany. V lednu 2016 obhájil na 27. kongresu ODS post místopředsedy strany, kdy získal 318 hlasů od 463 delegátů (tj. 69 %). Také na 28. kongresu ODS v Ostravě v lednu 2018 tento post obhájil. Funkci místopředsedy strany zastával do ledna 2020, kdy už nekandidoval.\n\nV krajských volbách v roce 2016 byl za ODS opět zvolen zastupitelem Moravskoslezského kraje. Na kandidátce byl původně na 15. místě, ale vlivem 3 562 preferenčních hlasů skončil první a přeskočil i lídra kandidátní listiny Jakuba Unucku. V rámci Moravskoslezského kraje působí jako člen komise bezpečnostní a pro integrovaný záchranný systém.\n\nV dubnu 2012 ohlásil svůj zájem kandidovat na post prezidenta republiky a účastnil se tak prezidentských primárek ODS, ve kterých ho však porazil Přemysl Sobotka těsným poměrem hlasů.\n\nV únoru 2009 byl ODS nominován na 2. místo na kandidátce pro volby do Evropského parlamentu, které proběhly v červnu 2009. V těchto volbách získal nejvíce preferenčních hlasů ze všech kandidátů (celkem 104 737) a stal se tak poslancem Evropského parlamentu. Byl členem frakce Evropských konzervativců a reformistů. Působí jako jeden z místopředsedů Výboru pro průmysl, výzkum a energetiku (ITRE) a je rovněž místopředsedou poslaneckého klubu ODS v EP. Ve volbách do Evropského parlamentu v roce 2014 kandidoval na 2. místě kandidátky ODS a byl s počtem 16 514 preferenčních hlasů zvolen. Tošenovský se opět stal členem Výboru pro průmysl, výzkum a energetiku (ITRE).\n\nDle vydané zprávy výše uvedeného think-tanku, která se vztahuje na období před následujícími volbami do Evropského parlamentu (2014) vyplývá následující:\n\nEvžen Tošenovský je nositelem několika vyznamenání, jako je Řád rytíře Čestné legie, Důstojnický kříž Řádu za zásluhy o Polskou republiku či čestného vyznamenání za zásluhy o Rakouskou republiku.\n\nVe volbách do Evropského parlamentu v květnu 2019 mandát europoslance obhajoval a kandidoval na 2. místě kandidátky ODS. Získal 25 644 preferenčních hlasů a obhájil mandát europoslance.\n\n\n"}
{"id": "131321", "url": "https://cs.wikipedia.org/wiki?curid=131321", "title": "Klement XII.", "text": "Klement XII.\n\nKlement XII., vlastním jménem Lorenzo Corsini (7. dubna 1652 Florencie – 6. února 1740 Vatikán) byl papežem mezi roky 1730 až 1740. Pocházel z florentské rodiny Corsiniů, r. 1685 se stal knězem, r. 1691 nunciem ve Vídni a r. 1706 kardinálem. Dva roky po nástupu do úřadu oslepl.\n\nV lateránské bazlice dal přistavět kapli k poctě sv. Ondřeje Corsiniho označovanou jako nejkrásnější v Římě. Zde byl také pohřben. Roku 1738 bulou In eminenti prohlásil svobodné zednářství za kacířství, i když mezi zednáře patřili například i panovníci či biskupové nejen tehdejší doby.\n\n"}
{"id": "131323", "url": "https://cs.wikipedia.org/wiki?curid=131323", "title": "Rammu", "text": "Rammu\n\nRammu nebo úplněji Rammu saar (švédsky \"Ramö\") je jeden z estonských ostrovů v Baltském moři.\n\nRammu se nachází na severozápadním okraji Kolžského a severním okraji Kaberneemského zálivu, vzdušnou čarou přibližně 7 km severoseverozápadně od Kaberneeme a 30 km severovýchodně od Tallinnu. Zeměpisné souřadnice středu ostrova jsou 59° 34' severní šířky a 25° 13' východní délky.\n\nOstrov má rozlohu 102,56 ha a nad mořskou hladinu se zvedá do výše 3,4 m.\n\nRammu (na mapce vpravo 1) je jedním z řetězce ostrovů, který začíná Pedassaarem uprostřed oblouku Kolžského zálivu (2), uzavírá Kaberneemský záliv (3) a končí Pranglim nedaleko špice Viimského poloostrova. Sousedním ostrovem z této řady směrem do Kolžského zálivu je Koipsi (4), směrem k Viimskému poloostrovu 8 km vzdálené Aksi (5). Nejbližší výběžky pevniny jsou mys \"Kaberneem\" (6) a Ihasalský poloostrov (7). Ze severu a z východu je ostrov Rammu obklopen řadou drobných ostrůvků, z nichž největší jsou Allu (8) a Laikari.\n\nRammu má esovitý tvar, mířící na severozápad a jihovýchod. Severozápadní výběžek nese jméno \"Kudusäär\" či \"Loodeots\", jihovýchodní \"Vesisäär\". Špice severovýchodního oblouku se nazývá \"Ninaotsanukk\", a mezi Ninaotsanukkem a Kudusäärem vybíhá do moře \"Pikasäär\".\n\nPovrch ostrova je kamenitý, místy písčitý, a je pokryt bludnými balvany, místy nakupenými do velkých skupin. Na ostrově je několik menších jezer.\n\nPorost ostrova Rammu má z velké části charakter vřesoviště, ze stromů převažuje jalovec obecný, následován borovicí lesní, z dalších druhů jsou zastoupeny jeřáby a vrby. Na ostrově Rammu se nacházejí největšími pobřežní marše severního Estonska, značnou rozlohu zaujímají též rákosové porosty.\n\nNa ostrůvcích a útesech při severním pobřeží ostrova jsou útočiště tuleňů, při východním pobřeží hnízdiště vodních ptáků.\n\nOstrov Rammu patří do chráněné krajinné oblasti Kolžský záliv (\"Kolga lahe maastikukaitseala\").\n\nNemáme doklady o tom, kdy lidé osídlili Rammu. Listinně nedoložený příběh vypráví, že v roce 1710 byl švédským králem odsouzen na smrt jeden finský Švéd, ale podařilo se mu i se ženou a s vnukem uprchnout na Prangli. Jako psancům jim však místní zapálili střechu nad hlavou, a z požáru vyvázl jen vnuk, který se pak odstěhoval na dosud neobydlený ostrov Rammu. Pozval k sobě jednoho druha z dětství, oba si na pevnině našli manželky a založili první dvě rodiny, které osídlily Rammu.\n\nObyvatelé ostrova obývali vesnici rozkládající se na vyvýšenině v jižní části ostrova. Živili se zejména rybolovem a lovem tuleňů, podstatným přilepšením jejich živobytí však tradičně bylo i pašeráctví.\n\nV dubnu roku 1851 se ostrovanům mimořádně poštěstilo. Bouře vrhla na pobřeží mrtvou velrybu, tedy tvora v těchto vodách nevídaného. Rybáři velrybu upevnili mezi dvě plachetnice a odvezli do Tallinnu, kde ji za peníze předváděli zvědavcům. Velrybu nakonec za 850 rublů odkoupila Petrohradská akademie věd. Jednalo se o 9,68 m dlouhého a přes 10 t těžkého keporkaka, jehož kostra je v Petrohradu k vidění dodnes.\n\nVe 20. letech 20. století byla na Rammu otevřena i čtyřtřídní škola a uveden do provozu hřbitov. Na ostrově tehdy také pracovaly 3 větrné mlýny.\n\nRozvoj ostrova byl násilně ukončen 20. září 1952, kdy sovětské úřady vystěhovaly všechno obyvatelstvo. Vesnice měla tehdy kolem stovky obyvatel ve 22 usedlostech.\n\nTeprve po skončení sovětské okupace mohl být v roce 1992 na troskách vesnice opět postaven první dům.\n\nRammu patří do kraje Harjumaa, k obci Jõelähtme. V současnosti na něm není hlášen žádný trvalý obyvatel, ale jedna usedlost je dnes částečně znovuvybudována a užívána jako chata.\n\nKromě zbytků někdejší vesnice je na ostrově k vidění starý vesnický hřbitov na severozápadě ostrova a dva majáky (východní z nich o výši 32 m), dnes již nefunkční, ale dosud sloužící jako rozhledny.\n\n"}
{"id": "131324", "url": "https://cs.wikipedia.org/wiki?curid=131324", "title": "Krajský hejtman", "text": "Krajský hejtman\n\nHejtman (z německého \"Hauptmann\", doslova \"hlavní muž\") je v některých státech či oblastech funkce osoby stojící v čele kraje, země nebo obdobného regionu, a to někde jako úředník státní správy, jinde jako funkcionář samosprávného územního celku. Původně bylo slovo hejtman především označením vojenské velitelské funkce, později vojenské hodnosti. \n\nOd 16. století do roku 1918 byli zemští hejtmani zástupci panovníka v čele českých zemí s výjimkou Čech. Do roku 1945 stáli v Československu okresní hejtmani v čele okresů. \n\nV České republice byla funkce hejtmana zavedena (z historického hlediska obnovena) od roku 2000 se zřízením třinácti krajů jakožto vyšších územně-samosprávných celků. V čele čtrnáctého kraje v České republice, hlavního města Prahy, stojí primátor.\n\nHejtmana volí ze svých řad do svého čela zastupitelstvo kraje, tomu také hejtman za výkon své funkce odpovídá. Hejtman zastupuje kraj navenek. Pro úkony, které vyžadují schválení zastupitelstvem či radou, musí mít jejich pověření. Povinnosti a pravomoci hejtmana jsou dány zejména zákonem číslo 129/2000 Sb., o krajích.\n\nOd roku 2000 do roku 2008 byla většina hejtmanských pozic obsazena členy ODS, v roce 2008 byli do pozic 13 hejtmanů zvoleni členové ČSSD, mimo Ústeckého kraje, kde je hejtmanem člen KSČM. \n\nPo volbách v roce 2012 ČSSD i ztráty obhájila většinu hejtmanských křesel a zůstalo jí 11 hejtmanů mimo krajů Ústeckého (KSČM) Libereckého (Starostové pro Liberecký kraj).\n\nVolby do zastupitelstev krajů 2016 byly prvními, kdy většinu hejtmanských postů neovládla jedna strana: pět hejtmanů získala ČSSD, pět hejtmanů hnutí ANO a po jednom KDU-ČSL, STAN a KSČM.\n\nZa hejtmany se v českém kontextu označují rovněž nejvyšší představitelé estonských krajů. Hejtman (estonsky \"maavanem\") je v tomto případě představitelem státní správy v kraji a do své funkce je jmenován estonskou vládou.\n\nZa hejtmany se v českém kontextu někdy označují rovněž nejvyšší představitelé švédských krajů. Hejtman (švédsky \"landshövding\") je v tomto případě představitelem státní správy v kraji a do své funkce je jmenován švédskou vládou.\n"}
{"id": "131325", "url": "https://cs.wikipedia.org/wiki?curid=131325", "title": "Pól chladu", "text": "Pól chladu\n\nPól chladu (\"někdy také\" zimy) je místo (nebo oblast) na dané polokouli Země (nebo celé Země), kde jsou nejnižší teploty vzduchu na povrchu. \n\nNa severní polokouli jsou tyto póly dva: \n\n\nNa jižní polokouli je pól zimy jeden:\n"}
{"id": "131327", "url": "https://cs.wikipedia.org/wiki?curid=131327", "title": "Chalíl Džibrán", "text": "Chalíl Džibrán\n\nChalíl Džibrán; anglicky Khalil Gibran; (6. ledna 1883 – 10. dubna 1931) byl původem libanonský malíř, básník a spisovatel, který strávil většinu času v USA.\n\nChalíl Džibrán se narodil roku 1883 ve městě Bšarré (Bsharri) v oblasti severního Libanonu v rodině maronitských křesťanů. Jelikož pocházel z velmi chudých poměrů, během svého mládí stráveného v Libanonu se mu nedostalo žádného oficiálního vzdělání. Nicméně navštěvovali jej kněží, kteří ho vzdělávali v oblasti arabského jazyka a učili jej o Bibli. Během tohoto období se začaly v hlavě Chalíla rozvíjet myšlenky, které se později objevily v jeho dílech, např. dílo \"„Prorok“\".\n\nPoté co byl jeho otec uvězněn za podvody a daňové úniky, turecké úřady zkonfiskovaly jejich rodinný majetek. Džibránův otec byl propuštěn roku 1894, ale rodina neměla žádný domov, a proto se jeho matka Kamilah rozhodla následovat jeho strýce a emigrovat do USA, jeho otec se rozhodl v Libanonu zůstat.\nTak tedy Kamilah spolu se svými dětmi Chalílem, jeho mladší sestrou Marianou, Sultanou a polovičním bratrem Peterem (Butros) odcestovali do New Yorku 25. června 1895.\n\nToho času byla druhá největší libanonsko-americká komunita v Bostonu a jeho okolí, což bylo důvodem, proč se Džibránovi usadili právě zde. Aby jeho matka uživila rodinu, začala pracovat jako podomní prodejce. V Bostonu také začal Khalíl navštěvovat školu od 30. září 1895. Protože v Libanonu nenavštěvoval žádnou školu, byl v Americe zařazen do speciální třídy pro imigranty, kde byla rozšířená výuka angličtiny. Zde mu navrhl jeho učitel angličtiny jeho původní jméno poangličtit, aby bylo pro Američany lépe akceptovatelné. V důsledku tohoto vzniklo z původního Khalil slovo Kahlil. V dnešním západním světě je známý především pod jménem Kahlil Gibran.\n\nRoku 1898 se rozhodl vrátit do své rodné země studovat arabskou literaturu. Téhož roku se rozhodl vydavatel Fred Holland Day použít některé Džibranovy kresby na přebal knihy.\n\nRoku 1902 se však dozvěděl, že jeho matce byla objevena rakovina a jeho sestra Sultana má tuberkulózu. Okamžitě se vydal na cestu, avšak přijel příliš pozdě. Sultana zemřela 4. dubna 1902 ve věku 14 let. Rok na to zemřel i jeho bratr Peter (Butros) 12. března 1903. Matka podstoupila operaci pro odstranění nádoru. Nakonec však 28. června zemřela také.\n\nMezitím Fred Holland Day a Josephine Peabody připravovali Džibranovu debutovou výstavu, která byla otevřena 3. května 1904 a byla široce uznávána. Umělec se tak ve svých 21 letech dočkal svého prvního výtvarného vystoupení. Během výstavy se setkal s Mary Elizabeth Haskell, ředitelkou Bostonské dívčí školy. Jejich vztah měl na jeho tvorbu zásadní vliv, protože právě na její popud začal psát v anglickém jazyce. Předtím psal pouze v arabštině a jí se povedlo postupem času zcela „přeměnit“ jeho práci. Mary byla v dospělém životě Džibrana nejvlivnější a nejdůležitější osobou.\n\nZa vydání čtvera příběhů nazvané \"„Odbojní duchové“\" byl roku 1908 vyobcován z katolické církve.\n1909 odjel do Paříže na dvouroční studium výtvarného umění. Zde jej silně ovlivnil tehdy populární umělecký směr symbolismus. Neschopen akceptovat striktní pravidla výuky se rozhodl školu opustit a vydat se s Ameenem Rihanim na cestu do Londýna. V červnu se dozvěděl o smrti svého otce v Libanonu.\n\nPo krátkém období cestování v zahraničí se roku 1910 vrátil do Ameriky, kde učinil Mary nabídku, ta však pro velký věkový rozdíl odmítla. Naštěstí tento fakt nijak neohrozil jejich přátelský vztah, který trval ještě dlouho poté.\nRoku 1912 napsal arabsky dílo \"„Zlomená křídla“,\" jež je zčásti autobiografické, pojednává o zklamání a lásce. Nadále Džibrán portrétuje, maluje, je politicky aktivní proti turecké okupaci v Libanonu. V roce 1918 vydal své první anglické dílo \"„Blázen“\" (v originále Madman). Stává se populárním, žije společenský život. Inspiraci nacházel především v Nietzschem, boží moudrosti a východních kulturách. V roce 1920 založil společně se svými přáteli literární spolek \"Al-Rabitah Al-Qalamiyyah\" v doslovném překladu Svaz pera, což přineslo prvky soucitnosti a pochopení nejen do jeho děl, ale také do tvorby mnoha jiných autorů jako jsou například Mikhail Naimy a Ameen Rihani. Spolek měl celkově obrovský vliv na usedlou arabskou literaturu a formu psaní nejen v Americe, ale na celém světě.\n\nV roce 1928 navzdory prohibici hledá útěchu v alkoholu a stává se z něj alkoholik. Jeho zdraví se hroutí a lékař konstatoval cirhózu jater. Ignoroval rady lékařů, namísto toho se dal na pití tvrdého alkoholu a ponořil se sám do sebe a své práce. V listopadu napsal své nejrozsáhlejší dílo „Ježíš, syn člověka“.\n\nDžibrán zemřel roku 1931 v newyorské nemocnici 10. dubna ve věku 48 let v důsledku rozšiřující se rakoviny jater. Ještě před svou smrtí vyslovil přání, že chce být pohřben ve své rodné zemi, Libanonu. Toto přání mu bylo splněno roku 1932, kdy jeho sestra Mariana a Mary Haskell koupily klášter Mar Sarkis (Zgharta-Libanon).\n\n\n\npozn.: díla jsou řazena chronologicky\n\n"}
{"id": "131329", "url": "https://cs.wikipedia.org/wiki?curid=131329", "title": "Ben Goodger", "text": "Ben Goodger\n\nBen Goodger (narozen v Londýně) je hlavním vývojářem webového prohlížeče Mozilla Firefox. Působil ve společnosti Netscape Communications Corporation, následně v Mozilla Foundation a nyní je zaměstnanec společnosti Google.\n\n\n"}
{"id": "131330", "url": "https://cs.wikipedia.org/wiki?curid=131330", "title": "Blake Ross", "text": "Blake Ross\n\nBlake Ross (* 12. června 1985) je programátor, který je znám hlavně svou prací na webových prohlížečích Mozilla. Společně s Davem Hyattem dal vzniknout Firefoxu a s Asou Dotzlerem založil projekt Spread Firefox. V současné době se již aplikacím Mozilla nevěnuje. Společně s Joe Hewittem vytvářel Parakey, což je webové uživatelské rozhraní na desktopu, jehož cílem je smazat rozdíl mezi webem a desktopem. 20. července 2007 byl Parakey koupen sociální sítí Facebook. Blake Ross je též autorem knihy \"Firefox For Dummies\", která byla vydána v roce 2006.\n\n\n\n"}
{"id": "131331", "url": "https://cs.wikipedia.org/wiki?curid=131331", "title": "Seznam ostrovů Estonska", "text": "Seznam ostrovů Estonska\n\nToto je seznam ostrovů Estonska. Oficiální zdroje uvádí, že v Estonsku je 1521 ostrovů.\n\nTabulka obsahuje 20 největších estonských ostrovů\n\nAbecední seznam estonských ostrovů obsahuje 192 významnějších.\n\nAbruka – Adralaid – Aegna – Ahelaid – Aherahu (Atla) – Aherahu (Väinameri) – Ahessäär – Aksi – Allirahu (Kõiguste) – Allirahu (Pihtla) – Alumine Vaika saar – Anekäbrud – Ankrurahu – Annilaid – Antsulaiud – Anulaid – Eerikukivi – Eerikulaid – Elmrahu – Esirahu – Gretagrund – Hanemaa – Hanerahu – Hanikatsi laid – Hara saar – Harilaid – Heinlaid (Kõiguste laht) – Heinlaid (Väinameri) – Hellamaa rahu – Hiiumaa – Hobulaid – Hõralaid – Härjakare – Härjamaa – Hülgelaid – Hülgerahu – Imutilaid – Innarahu – Juksirahu – Kadakalaid – Kaevatsi laid – Kahtla laid – Kajakarahu – Kakralaid – Kakrarahu – Kassari – Kasselaid – Keri – Keskmine Vaika saar – Kesselaid – Kihnu – Kitselaid – Koerakuiv – Koipsi – Kreenholm – Kriimi laid – Kräsuli – Kuivarahu – Kulkna – Kullilaid – Kumari laid – Kumbli – Kungli laid – Kunnati laid – Kuradisäär – Kurgurahu – Kõinastu laid – Kõrgelaid – Kõverlaid – Käkimaa – Käkirahu – Külalaid – Laasirahu – Laidu – Läkumätas – Langekare – Leemetikare – Liia (Liialaid) – Liisi laid – Liivakari – Linnusitamaa – Loonalaid – Lõuna-Malusi – Luigerahu – Maakrirahu – Manilaid – Mardirahu – Maturahu – Mihklirahu – Mohni – Mondelaid – Muhu – Munaderahu – Munasaar – Mustarahu – Nabralaid – Naissaar – Naistekivi maa – Ninalaid – Noogimaa – Nootamaa – Nosurahu – Oitma laid – Ojurahu – Orikalaid – Osmussaar – Öakse – Paelaid – Pakulaid – Papilaid – Papirahu – Pasilaid – Pihanasu – Pihlakare – Pihlalaid – Piirissaar – Pikknasv – Piskumadal – Põdvalaid – Põhja-Malusi – Põiksäär – Prangli – Puhtulaid – Puningalaid –Pühadekare – Rammu saar – Rannasitik – Riinurahu – Ristlaid – Rohurahu – Rohusi saar – Rooglaid – Ruhnu – Rukkirahu – Rusulaid – Saare ots – Saaremaa – Saarnaki laid – Salava – Sangelaid – Seasaar – Selglaid – Sepasitik – Sillalaid – Sipelgarahu – Sitakare – Sokulaid – Sorgu – Suuregi laid – Suurepoldi laiud – Suurlaid – Suur-Pakri – Suurrahu – Sõmeri – Taguküla laid – Tarja – Tauksi – Telve – Tiirloo – Tondirahu – Tondisaar – Täkulaid – Täkunasv – Udrikulaid – Uhtju – Umalakotid – Umblu – Urverahu – Uus-Nootamaa – Ülemine Vaika saar – Vahase – Vahekari – Vahelmisrahu – Vaika saared – Vaindloo – Valgerahu – Vareslaid (Käina laht) – Vareslaid (Väinameri) – Varesrahu – Vasikalaid – Vesiloo – Vesitükimaa – Viirelaid – Vilsandi – Vissulaid – Vohilaid – Vormsi – Võilaid – Võrgukare – Väike-Pakri – Väike-Tulpe\n"}
{"id": "131334", "url": "https://cs.wikipedia.org/wiki?curid=131334", "title": "Mike Shaver", "text": "Mike Shaver\n\nMike Shaver (* 17. únor 1977) je programátor, který je známý svou prací na několika open source projektech. Podílel se též na vývoji několika technologiích, které dnes utvářejí dynamický web – například JavaScript. Pracoval ve firmách Netscape Communications či Oracle Corporation a v dnešní době pracuje pro Mozilla Corporation.\n\n\n"}
{"id": "131337", "url": "https://cs.wikipedia.org/wiki?curid=131337", "title": "InterCity", "text": "InterCity\n\nInterCity (zkratka IC) je v České republice a některých dalších zemích druh expresního vlaku pro cestující, který jezdí na vnitrostátních trasách a jsou obdobou mezinárodních vlaků EuroCity. Z hlediska dopravních předpisů Českých drah je vlakem kategorie InterCity i vlak s obchodním označením SuperCity.\nTyto vlaky zpravidla nabízejí podobný komfort a parametry, jako vlaky kategorie EuroCity. Na rozdíl od vlaků EuroCity však pro vlaky kategorie IC neexistuje žádný závazný standard. Často jsou však uzpůsobeny místním podmínkám (zejména u vnitrostátních vlaků IC), takže nelze stanovit jednoznačná kriteria, která tyto vlaky splňují. Přesto ale si České dráhy daly více či méně závazná kriteria, jak má vlak kategorie InterCity vypadat. Má to být vlak se zaručenou kvalitou přepravy. Řazeny mají být moderní vozy 1. a 2. třídy, případně i jídelní či bistro vůz.\n\nPrvním českým IC byl spoj 500/501 Jan Perner zavedený v jízdním řádu 1993/1994 mezi Bohumínem a Prahou. Využíval soupravy Deutsche Bahn, která přijížděla na EuroCity z Hamburku.\n\nV jízdním řádu 1993/1994 vyjel vlak Inter City poprvé i v Čechách a to v podobě desítky vlaků:\n\nV jízdním řádu 2011 byly v kategorii IC vedeny vlaky:\n\nK prosinci 2011 přeznačily České dráhy všechny zbývající vlaky InterCity jako kategorii expres (Ex). Od jízdního řádu 2012 tak jsou jedinými spoji IC vlaky dopravce RegioJet. Z pohledu dopravní kategorie jsou pak jako IC vedeny i vlaky SuperCity Pendolino. Koncem roku 2012 vyjely mezi Prahou a Ostravou také spoje LEO Express vedené jako InterCity číselné série 1350–1367, zatímco RegioJet nadále využívá sérii 1000–1017.\n\nVlaky Inter City v jízdním řádu 2019/2020:\n\n"}
{"id": "131339", "url": "https://cs.wikipedia.org/wiki?curid=131339", "title": "David Baron", "text": "David Baron\n\nL. David Baron (* 4. července 1980) je hlavní programátor vykreslovacího (renderovacího) jádra Gecko, které pro vykreslování webových stránek používají webové prohlížeče jako Mozilla Firefox či Flock. Je zaměstnanec Mozilla Corporation, členem skupiny WaSP a členem některých pracovních skupin W3C.\n\n\n"}
{"id": "131344", "url": "https://cs.wikipedia.org/wiki?curid=131344", "title": "Český masiv", "text": "Český masiv\n\nČeský masiv (také Český masív) je pozůstatek kolizního orogenu zformovaného variským vrásněním, který přesahuje území České republiky. Jedná se o jednu ze dvou základních geologických jednotek na území Česka (tou druhou jsou Západní Karpaty). Horninové celky Českého masivu se dělí do následujících oblastí:\n\nCo se týče horninového složení, převládají neovulkanické, metamorfované, sedimentární a variské vyvřelé horniny.\n\nO možnosti impaktního původu Českého masivu pojednává pracovní hypotéza Českého kráteru.\n\n\n"}
{"id": "131345", "url": "https://cs.wikipedia.org/wiki?curid=131345", "title": "Megastavba", "text": "Megastavba\n\nMegastavba je taková člověkem vytvořená stavba, která dosahuje na současné podmínky ohromných rozměrů (definice se často liší, obecně ale jejich délka bývá měřena v desítkách až stovkách kilometrů). \n\nPříklady megastaveb, existujících již v dnešní době jsou například Velká čínská zeď, umělé ostrovy, přehrada Tři soutěsky či Velký hadronový urychlovač. Většinou však jsou jako megastavby označovány velmi nerealistické projekty z oblasti science-fiction (Orbitální výtah, Dysonova sféra, umělé planetární prstence či ekumenopole). Mezi megastavby se naopak nepočítají rozsáhlé silniční a železniční sítě.\n\nTermín megastavba ( Megastructure) se objevil poprvé v 60. letech 20. století, když se objevily první plány na vybudování měst jako komplexního systému, umístěného technicky v jediné budově. Taková města jsou plánována převážně v Japonsku jako snaha revolučně snížit vysokou hustotu obyvatelstva ve velkoměstech.\n\nKromě toho samozřejmě již existovala science-fiction, a to jak literatura, tak filmy. Například Dysonova sféra byla několikrát vyobrazena ve Star Treku; v Hvězdných válkách se pak objevila Hvězda smrti, jako příklad vesmírné stanice o velikosti měsíce. \n\n"}
{"id": "131346", "url": "https://cs.wikipedia.org/wiki?curid=131346", "title": "Železná", "text": "Železná\n\nJméno Železná nese více obcí:\n\n…nebo částí obcí:\n\njména ulic:\n"}
{"id": "131347", "url": "https://cs.wikipedia.org/wiki?curid=131347", "title": "Vojtěchov", "text": "Vojtěchov\n\nJméno Vojtěchov nese více obcí:\n\n…nebo částí obcí:\n"}
{"id": "131348", "url": "https://cs.wikipedia.org/wiki?curid=131348", "title": "Vlkovice", "text": "Vlkovice\n\nJméno Vlkovice nese více sídel:\n"}
{"id": "131349", "url": "https://cs.wikipedia.org/wiki?curid=131349", "title": "Robčice", "text": "Robčice\n\nJméno Robčice nese více sídel:\n"}
{"id": "131350", "url": "https://cs.wikipedia.org/wiki?curid=131350", "title": "Nová Lhota", "text": "Nová Lhota\n\nNázev Nová Lhota může označovat:\n\n"}
{"id": "131354", "url": "https://cs.wikipedia.org/wiki?curid=131354", "title": "Nová Dědina", "text": "Nová Dědina\n\nJméno Nová Dědina nese více sídel:\n"}
{"id": "131356", "url": "https://cs.wikipedia.org/wiki?curid=131356", "title": "Tramvajová doprava v Bělehradu", "text": "Tramvajová doprava v Bělehradu\n\nV Bělehradě, hlavním městě Srbska, je v provozu tramvajová doprava.\n\nHistorie tramvajového provozu v Bělehradě začíná roku 1892. V tomto roce zde byla otevřena první trať s metrovým rozchodem kolejí, který se zachoval dodnes; jednalo se o koňku. O další dva roky později se však začalo s výstavbou elektrické tramvaje. Ta nahradila animální trakci postupně do roku 1905; v dalších letech však rozvoj spíše stagnoval.\n\nMeziválečné období navíc tramvajím uštědřilo ránu v podobě zavedení autobusové dopravy, vznikly však i nové trati, například do předměstí Zemun roku 1935; tramvaje tak překročily řeku Sávu.\n\nDruhá světová válka přinesla velké ztráty pro Bělehrad, a samozřejmě i pro jeho tramvajovou dopravu. Zničen byl i most přes Sávu.\n\nPoničena byla kromě mnoha vozů i spousta tratí; rekonstrukce do původního stavu pokračovaly velmi pomalu. Navíc se vyskytly problémy rovněž i s pořizováním zcela nových vozů. Až teprve v 80. letech 20. století se do vozového parku města zařadily tramvaje československé výroby, typu Tatra KT4 v exportním provedení pro Jugoslávii (KT4YU). Tyto vozy se zde objevily relativně pozdě; do SFRJ byly totiž vozy československého původu dodávané již od roku 1967. Stejné to bylo i s rozšiřováním sítě; první nové tratě přibyly až také v polovině 80. let. Tramvají se tak místní obyvatelé mohli svézt opět přes Sávu a do čtvrti Novi Beograd. Celková délka sítě tak byla 42 km; z konstrukčního hlediska byly všechny trati dvojkolejné.\n\nPo rozpadu SFRJ se stalo Srbsko součástí Svazové republiky Jugoslávie. Obnova, kterou vozový park potřeboval, nebyla možná po téměř deset let. Poslední dobou jsou ale do provozu zařazovány ojeté vozy, původem z Basileje (celkem 40 tramvají). Díky tomu se tak daří zlepšovat kvantitu spojů směrem k předválečné úrovni. Existovaly rovněž i snahy zařadit do provozu také tramvaje vyrobené v České republice.\n"}
{"id": "131360", "url": "https://cs.wikipedia.org/wiki?curid=131360", "title": "Jaro Křivohlavý", "text": "Jaro Křivohlavý\n\nJaro Křivohlavý (19. března 1925 Třebenice – 27. prosince 2014 Praha) byl český psycholog a spisovatel. Zabýval se psychologií zdraví, experimentální psychologií, logoterapií, pozitivní psychologií a problematikou manželského života. Napsal řadu populárně-vědeckých knih věnovaných mj. tématům štěstí, stresu, stárnutí nebo odpuštění a jeho pozitivním vlivu na lidské zdraví.\n\nRoku 1942 ve věku 17 let byl jako student roudnického gymnázia zatčen a uvězněn v Malé pevnosti nacistického koncentračního tábora v Terezíně. Později pracoval tři roky na dole Prago IV v Kladně. \n\nPo maturitě v Roudnici studoval v letech 1945-1949 na Filozofické fakultě UK obory psychologie – filozofie a anglistika, v roce 1950 mu byl udělen doktorát filozofie.\n\nV roce 1966 se stal kandidátem věd, roku 1976 se habilitoval na Filozofické fakultě UK a získal tak titul docenta. V roce 1996 ho prezident republiky Václav Havel jmenoval univerzitním profesorem psychologie. \n\nPrvních 15 let profesního života pracoval ve Výzkumném ústavu bezpečnosti práce v Praze. V období 1967–1994 byl zaměstnán v Institutu pro další vzdělávání lékařů v Praze. V průběhu těchto let učil a publikoval v Čechách i v zahraničí. Později přednášel \"psychologii zdraví\" na Fakultě humanitních studií Univerzity Karlovy. \n\nByl křesťanem, pokřtěn byl v roce 1939, byl členem Českobratrské církve evangelické a presbyterem, 19. května 1977 byl v Praze-Braníku ordinován jako laický kazatel. Za totality byl po tři období (1971–1985) svobodně zvoleným laickým členem vedení této církve (v Synodní radě byl po celé období prvním náměstkem synodního kurátora).\n\nOd roku 1951 byl ženatý, měl 3 děti, 8 vnoučat a 10 pravnoučat.\n\n\n"}
{"id": "131361", "url": "https://cs.wikipedia.org/wiki?curid=131361", "title": "Pikknasv", "text": "Pikknasv\n\nPikknasv (nebo také \"Pikk nasv\") je jeden z estonských ostrovů v Baltském moři.\n\nPikknasv leží při jihovýchodním pobřeží ostrova Saaremaa, přibližně 2 km jihovýchodojižně od vesnice Siiksaare. Územně patří k obci Valjala.\n\nZeměpisné souřadnice ostrova jsou 58° 17' 56\" severní šířky a 22° 55' 07\" východní délky.\n\n"}
{"id": "131362", "url": "https://cs.wikipedia.org/wiki?curid=131362", "title": "Puningalaid", "text": "Puningalaid\n\nPuningalaid (též \"Puninga laid\", \"Puninga saar\", \"Puningu saar\") je jeden z estonských ostrovů v Baltském moři.\n\nPuningalaid leží při jihovýchodním pobřeží ostrova Saaremaa, přibližně jeden kilometr jihovýchodně od vesnice Turja. Územně patří k obci Valjala.\n\nZeměpisné souřadnice ostrova jsou 58° 19' 29\" severní šířky a 22° 56' 50\" východní délky.\n\n"}
{"id": "131364", "url": "https://cs.wikipedia.org/wiki?curid=131364", "title": "Vznik první Slovenské republiky", "text": "Vznik první Slovenské republiky\n\nPrvní Slovenská republika (oficiální název podle Ústavy z 21. června 1939 byl Slovenská republika, další běžné označení je \"Slovenský stát\", slov. \"Slovenský štát\") byl státní útvar vyhlášený „Sněmem Slovenské země“ (slov. Snem Slovenskej Krajiny) v Bratislavě dne 14. března 1939. Vznikl několik měsíců před začátkem druhé světové války a několik měsíců po Mnichovské dohodě na troskách Česko-Slovenské republiky (název po přejmenování z předmnichovské Československé republiky, další používaná označení druhá československá republika nebo Česko-Slovensko) jako přímý důsledek zhoršující se mezinárodní politické situace v Evropě, hrubého nátlaku nacistického Německa a vzrůstajících separatistických tendencí některých slovenských politiků a aktivistů. Slovenský stát geograficky ležel na území dnešního Slovenska okleštěného o značné části země viz níže. Česká část Česko-Slovenska byla druhý den po vyhlášení Slovenského státu okupována vojsky nacistického Německa a den poté, 16. března, se stala součástí Třetí říše jako Protektorát Čechy a Morava. Území Podkarpatské Rusi bylo současně anektováno Maďarskem.\n\nMnichovská dohoda ze dne 29. září 1938 a přímé důsledky z ní vyplývající citelně zasáhly v rámci Česko-Slovenské republiky kromě českých zemí, které ztratily více než třetinu území a obyvatel, i Slovensko.\nV listopadu 1938 Třetí říše zabrala předmostí hlavního města Bratislavy-Petržalku a nedaleký starobylý hrad Děvín. Na Oravě a Spiši ztratilo Slovensko několik vesnic ve prospěch beckovského Polska. Největší ztráty Slovensku přinesla tzv. První vídeňská arbitráž z 2. listopadu 1938, podle které umožnilo Německo a Itálie (za pasivního přihlížení západních mocností, které přitom v Mnichově přislíbily garantovat hranice Česko-Slovenské republiky) horthyovskému Maďarsku okupovat 10,400 km² Slovenského (resp. Česko-Slovenského) území, kde žilo 859 885 obyvatel, z toho 276 287 slovenské národnosti. Jiné zdroje uvádějí 11 833 km² a 972 000 obyvatel (z toho 524 000 Maďarů, 300 000 Slováků, 50 000 Židů, 40 000 Rusínů a 10 000 Němců).\n\nMnichovská dohoda přinesla Česko-Slovenské republice kromě územních ztrát také krizi vnitřního demokratického systému a zvýšení vlivu nacionalistických a ultrapravicových sil. Ty využily situace k prosazování vlastních politických plánů na nastolení autoritativního režimu, který by aktivně spolupracoval s hlavní mocností střední Evropy – Velkoněmeckou říší. Tyto tendence se projevovaly jak v českých zemích, tak na Slovensku.\n\n6. října 1938 získala slovenská část Česko-Slovenska politickou autonomii, potvrzenou ústavním zákonem přijatým 22. listopadu 1938 Národním shromážděním. Tato získaná autonomie Slovenska byla následovaná razantním nástupem národně-katolické Hlinkovy slovenské ľudové strany (HSĽS) k moci. Tato politická síla (spolu se Slovenskou národní stranou, která byla nábožensky evangelická a ke konci 20.let ztratila na Slovensku vliv) požadovala politickou autonomii Slovenska již od roku 1925. Pod autoritativním vedením Andreje Hlinky (který se na Slovensku v letech 1918-1919 aktivně zasloužil o vznik ČSR) až do jeho smrti v srpnu 1938 však byla vždy jeho stranou požadována autonomie pouze v rámci společné republiky. Po Mnichovské dohodě a jejích tragických důsledcích však dochází v HSĽS i na celém Slovensku k viditelnému zlomu.\n\nI když v prvních slovenských autonomních vládách, kterým předsedal monsignor Jozef Tiso (zároveň předseda HSĽS, nástupce Andreje Hlinky a pozdější Vůdce Prvního slovenského státu), převažovali realističtí politici, kteří neusilovali o úplné odtržení Slovenska, postupně se začalo v HSĽS viditelně uplatňovat radikální, národně-socialistické křídlo (hlavními představiteli tohoto radikálního proudu na Slovensku byli v různých pozicích Ferdinand Ďurčanský, Jozef M. Kirschbaum, Alexander Mach, Vojtech (Béla) Tuka a Karol Sidor - ten si uvědomoval nebezpečí ze strany nacistického Německa a oporu samostatného Slovenska se snažil najít v Polsku) s jednoznačně separatistickými tendencemi, které v pomnichovském období v HSĽS rychle zesílilo.\n\nTento názorový proud (který měl ve slovenské společnosti v té době malou podporu) preferoval proněmeckou zahraniční orientaci a zároveň v pohledu na vnitřní uspořádání směřoval k totalitní, fašizující politice. Na autonomním Slovensku se to projevilo např. nuceným „sjednocováním“ politických stran (všechny slovenské politické strany na Slovensku byly sdruženy do - krátce tak nazývané - Strany slovenské národní jednoty, později opět HSĽS), odborových a jiných společenských organizací, zmanipulovatelnými volbami s jednotnou kandidátkou do Snemu Slovenskej krajiny (18. prosince 1938), zesílením cenzury, zákazem vydávání opozičního tisku, zřízením tzv. Úřadu propagandy, koncentračního tábora v ilavské věznici (nešlo o koncentrační tábor v nacistickém slova smyslu), pouličními výtržnostmi a násilím, zastrašováním občanů členy tzv. Hlinkových gard (HG), prvními protižidovskými akcemi, vyháněním občanů české národnosti apod.\n\nCíl vzniku Slovenského státu vzala nakonec za vlastní i autonomní slovenská vláda s čele s Jozefem Tisem, který ho veřejně deklaroval v programu své vlády, který předložil 21. února 1939 slovenskému sněmu.\n\nJiž před Mnichovskou krizí se Němci ve své snaze o rozbití Československa snažili využít i slovenské nacionálně laděné politiky. Ti zprvu uvažovali pouze o autonomii Slovenska v rámci Československa, v druhé polovině 30. let se ale zradikalizovali a začali s Německem spolupracovat. V roce 1938 přijala HSĽS od Němců finanční podporu ve výši pět milionů korun. V období Mnichovské krize Němci svoje styky se slovenskými nacionalisty zintenzivnili; nalezením spojenců pro rozbití Československa byl pověřen poslanec Sudetoněmecké strany (SdP) Ernst Kundt.\n\nPo Mnichovu Německo, navzdory zjevné ochotě pomnichovské pražské vlády podřídit svoji politiku do značné míry Berlínu (po odchodu Edvarda Beneše a většiny členů předmnichovské vlády do exilu byl prezidentem zvolen Emil Hácha) nepřestávalo propagandisticky útočit na Československo a hledalo všechny prostředky k jeho (nevojenské) likvidaci, ačkoliv se v Mnichově zavázalo k tomu, že už vůči němu nebude mít žádné další požadavky. Snažilo se k tomu jednak zneužít zbytek německé národnostní menšiny na území Československa, postupem času ale především napětí mezi Čechy a Slováky (které se nezlepšilo ani po vydání ústavního zákona o autonomii Slovenska). Přímo i nepřímo proto podporovalo slovenské radikální separatisty za účelem definitivního rozbití Česko-Slovenska (což by mu umožnilo včlenit jeho českou část do říše bez formálního porušení dohod uzavřených v Mnichově - ty se vztahovaly pouze k Česko-Slovensku - a zároveň by vytvořilo ze slovenské části pomocí připravované „Smlouvy o ochraně“ satelitní stát).\n\nZároveň se v této kritické době výrazně zintenzivněly kontakty slovenských politiků a radikálních aktivistů s představiteli nacistického Německa. Např. ministr autonomní slovenské vlády Ferdinand Ďurčanský se v říjnu 1938 (necelý měsíc po Mnichovu) setkal ve Vídni s Hermannem Göringem a referoval mu o separatistickém křídle HSĽS, radikální slovenský aktivista Vojtech (Béla) Tuka (zajímavé je, že mluvil pouze špatně slovensky a v roce 1929 byl odhalen jako maďarský špión) dosáhl 12. února 1939 audience u Adolfa Hitlera a jako předseda slovensko-německé společnosti, kterou 30. ledna 1939 spolu s nacisty založil, prohlásil, že vkládá osud slovenského národa do rukou führera, ale i předseda autonomní slovenské vlády Tiso (který se však spíše řadil do konzervativního, katolického a méně radikálního křídla HSĽS) se setkal v listopadu 1938 v Mnichově s německým ministrem zahraničí Joachimem von Ribbentropem.\n\nPražská ústřední vláda (kde Slovensko zastupoval ministr Karol Sidor) se znepokojením sledovala narůstající separatistické tendence na Slovensku a intenzivně hledala cesty, jak jim zamezit. Jednání centrální vlády a prezidenta Háchy se slovenskou autonomní vládou žádné výsledky nepřinesly, spíš ještě umocnily rozpory obou stran. Pražská ústřední vláda trvala na centralistickém modelu uspořádání Česko-Slovenska, v HSĽS naopak sílily dezintegrační tendence, často vyjadřované slovenskými politiky ve dvojsmyslných i zcela explicitních projevech (např. projevy K. Murgaše a A. Macha na velké gardistické manifestaci konané 5. února 1939 v Rišňovcích u Nitry).\n\nCentrální vláda se nakonec rozhodla učinit administrativní a mocenský zásah do událostí na Slovensku (bez vědomí ministra zastupujícího Slovensko K. Sidora, který si ale v té době již plně uvědomoval nebezpečí rozpadu státu pod hegemonií Německa). Možní spojenci pro tento zásah proti separatistickým snahám nebyli hledáni na Slovensku (ve vládě ani mimo ní), ale možnosti takového zásahu konzultovala pražská vláda s představiteli nacistického Německa. Ti navenek nejevili o plánovaný zásah zájem, tvrdíc, že jde o vnitřní záležitost ČSR. Ve skutečnosti byli připraveni využít zásahu pražské vlády na Slovensku k definitivnímu rozbití Česko-Slovenska, Adolf Hitler dokonce naplánoval datum jeho rozbití na 12. března 1939, přesně rok po anšlusu Rakouska Německem.\n\nV noci z 9. na 10. března 1939 došlo k událostem, které bývají často nesprávně označovány jako Homolův puč. Na Slovensku byl vyhlášen výjimečný stav, prezident republiky Hácha odvolal slovenskou autonomní vládu v čele s Jozefem Tisem. Vojenské a četnické složky obsadily na Slovensku klíčové pozice a současně internovaly okolo 250 osob, převážně funkcionářů Hlinkových gard (HG). Během zásahu nedošlo na Slovensku k žádným násilnostem ani ztrátám na životech.\n\nVojenský zásah byl na hraně ústavnosti a měl nakonec přesně opačný účinek, než jaký si od něj centrální vláda slibovala. Na Slovensku byl všeobecně chápán jako útok na autonomní státoprávní uspořádání, nenašel zde žádnou podporu a po 24 hodinách evidentně zkrachoval (srovnej se situací v Jugoslávii v 90. letech 20. století). Naopak byl vodou na mlýn slovenským radikálům, kterým se podařilo vyhnout internaci a uprchnout do Vídně, odkud vyzývali k vyhlášení samostatného Slovenského státu.\n\nSesazená autonomní vláda zůstala k událostem pasívní, Emil Hácha jmenoval 11. března 1939 novým premiérem autonomní vlády K. Sidora, který jako hlava Hlinkových gard likvidoval v Bratislavě vojenský převrat (poté co tento post odmítl J.Sivák-byl v té době ve Vatikánu na korunovaci nového papeže).\n\nOficiální říšští zástupci se okamžitě po jmenování tohoto hlavního velitele Hlinkových gard předsedou vlády pokoušeli K. Sidora donutit, aby deklaroval odtržení Slovenska od republiky a vyhlásil samostatný stát. V noci z 11. na 12. března mu německá delegace (vedená Seyss-Inquartem) k tomuto účelu nabídla vídeňský rozhlas a předložila mu návrh ministrů a čelných představitelů nového státu, který byl sestaven s pomocí F. Ďurčanského. K. Sidor, do té doby hlava radikální části HSĽS, všechny tyto výzvy odmítl, přičemž to zdůvodnil vlastní nekompetencí a neústavností takového aktu. Sám dával přitom najevo, že prosazuje přirozenou evoluční cestu k dosažení samostatného Slovenského státu. (K. Sidor se tím stal pro nacisty nepřijatelným a od léta 1939 až do konce války byl odsunut na místo velvyslance samostatného Slovenska ve Vatikánu.)\n\nBezprostředně po tomto neúspěchu začali nacisté za přispění bratislavských Němců a speciálních agentů přepravených do Bratislavy z Rakouska uskutečňovat po městě teroristické akce a výtržnosti, které měly být připsány na účet československému vojsku a četnictvu a měly se tak stát záminkou k vnějšímu zásahu. Nastražená bomba vybuchla i před klášterem, kde bydlel Jozef Tiso a zabila jednoho člověka. Zároveň domácí radikální separatisté šířili po městě letáky (tištěné ve Vídni), ve kterých obviňovali K. Sidora a další čelní představitele HSĽS se zrady slovenských zájmů. Rozhlas ale zároveň vysílal projevy vedoucích slovenských politiků, ve kterých nabádali obyvatelstvo ke klidu a umírněnosti. Veřejnost byla z nejasného vývoje značně dezorientovaná a především vystrašená.\n\nNacisté se v této nepřehledné situaci obrátili (prostřednictvím HG) na Jozefa Tisa (v té době pobývajícího v Bánovcích nad Bebravou) s pozváním do Berlína k A. Hitlerovi. Tiso po kratším váhání pozvání přijal a cestou přes Vídeň (kde se k němu přidal F. Ďurčanský) se speciálním letadlem dostal do Berlína, kde byl uvítán s poctami náležícím hlavě státu (Německo považovalo odvolání Tisa z funkce předsedy autonomní slovenské vlády za nelegální).\n\nHitler při jednání Tisovi tvrdil, že se v nejbližších hodinách chystá k definitivnímu skoncování s ČSR a naléhal na něj, aby přímo z Berlína vyhlásil samostatný Slovenský stát, jinak prý bude Slovensko nevyhnutelně rozděleno mezi Polsko a Maďarsko, což bylo nakonec v rámci tohoto „divadelního představení“ potvrzeno i německým ministrem zahraničí von Ribbentropem, který se během jednání dostavil, aby oznámil (smyšlenou?) zprávu hovořící o soustřeďujícím se maďarském vojsku na jižních hranicích Slovenska. Tiso odmítl učinit takovéto rozhodnutí sám a sdělil Hitlerovi, že státní samostatnost je oprávněn vyhlásit pouze Snem Slovenskej krajiny. Přímo z Berlína ho telefonicky svolal pomocí prezidenta Háchy na 14. března v 10 hodin do Bratislavy, Hitler s tímto ústupkem souhlasil a zároveň naznačil, že říše může do budoucna garantovat hranice i existenci Slovenského státu za předpokladu určité ochranné smlouvy, kterou bude ovšem iniciovat slovenská strana.\n\nMezitím československý ministr zahraničí František Chvalkovský požadoval audienci u von Ribbentropa či u státního tajemníka von Weizsäckera, ale nebylo mu vyhověno.\n\nNa začátku zasedání slovenského sněmu 14. března vědělo pouze několik přítomných poslanců o co při jednání ve skutečnosti půjde. Na začátku zasedání vystoupil K. Sidor, který neinformovaným a překvapeným poslancům oznámil demisi své pouhé tři dny staré vlády. Odůvodnil ji „novými zahraničně-politickými událostmi“ a nelegálností odvolání předchozí vlády Jozefa Tisa.\n\nDalší zasedání sněmu bylo vyhlášeno za tajné. J. Tiso v něm reprodukoval svůj dialog s Hitlerem, přičemž zdůraznil německý požadavek urychleného vyhlášení slovenské státní samostatnosti.\nPoslanci přijali novou skutečnost s viditelně rozporuplnými pocity. Po patnáctiminutové přestávce (během kterých byla ještě distribuována výzva v Bratislavě bydlících československých legionářů k zachování společného česko-slovenského státu) byli poslanci předsedou sněmu Martinem Sokolem, který v Hlinkově straně vedl frakci věrnou Praze, vyzváni, aby souhlas s vyhlášením slovenské státnosti projevili povstáním. Na otázku předsedajícího, kdo je pro vyhlášení samostatného slovenského státu, poslanci po několika sekundách ticha povstali a ve 12 hodin a 7 minut zazpívali oslavnou píseň Hej, Slováci (která se stala oficiální hymnou Slovenského státu). V tento den byl přijat první zákon Slovenského státu tzv. recepční norma podle níž se autonomní Slovenská krajina vyhlašuje za samostatný a nezávislý Slovenský stát. Zároveň byly převzaty všechny dosavadní zákony, nařízení a opatření se změnami, které vyplývaly z ducha samostatnosti Slovenského státu.\n\nPo další přestávce již opět v rámci veřejného zasedání sněm prvním přijatým zákonem právně legalizoval vznik nového státu a současně jmenoval jeho první vládu.\n\nFrancie, Anglie ani Spojené státy americké nový stát neuznaly, uznal ho ale Sovětský svaz. Obyvatelstvo Slovenska přijalo zprávu o vyhlášení nezávislosti spíše chladně.\n\n"}
{"id": "131366", "url": "https://cs.wikipedia.org/wiki?curid=131366", "title": "Mikkeli", "text": "Mikkeli\n\nMikkeli (švédsky \"S:t Michel\") je finské město v provincii Jižní Savo na břehu jezera Saimaa. Do roku 2010 bylo hlavním městem kraje Východní Finsko. Má 46 612 obyvatel a náleží mu území o rozloze 1622,11 km² (z toho 303,57 km² tvoří vodní plochy). V čase druhé světové války zde sídlil štáb finského národního hrdiny a vrchního velitele finských vojsk, maršála Mannerheima. Je zde několik válečných muzeí včetně muzea vrchního velení.\n\n"}
{"id": "131368", "url": "https://cs.wikipedia.org/wiki?curid=131368", "title": "Maršál", "text": "Maršál\n\nMaršál (v odvozené podobě i maršálek) je slovo používané v rámci oficiálních titulů v celé řadě organizací a společenských odvětví. Nejznámější je asi jeho použití v ozbrojených silách; v některých státech představuje (polní) maršál nejvyšší vojenskou hodnost, byť někdy pouze čestnou. Slovo pochází ze starohornoněmeckých slov \"marah\" (kůň) a \"scalch\" (služebník), které původně znamenalo vrchního štolbu (správce stájí). Vrchními štolby byli ve středověku jmenováni důvěryhodní členové dvora, přičemž reputace jejich titulu a úřadu stoupala.\n\nBěhem posledních několika století se titul maršál začal používat na řadě postů a hodností. Lze je najít nejen v armádě, ale též v například v politice (např. maršálek Sejmu v Polsku), ve Spojených státech amerických u státní policie, naproti tomu u armády ne. S hodností maršála je možné v USA srovnávat hodnosti pětihvězdičkového a šestihvězdičkového generála. \n\nSoučasná česká armáda (AČR) žádnou maršálskou hodnost neužívá. Podobně tomu bylo i v zaniklém Československu. Přesto do dějin vešlo několik Čechů, kteří tento titul získali.\nV 17. století v době třicetileté války se vyznamenali celkem tři čeští polní maršálové. Během vzpoury českých stavů, která celou třicetiletou válku odstartovala, byl zvolen jako nejvyšší velitel a polní maršál stavovského vojska Linhart Colona z Felsu. Zemřel 13. dubna 1620 po prohrané bitvě s císařskou armádou Karla Bonaventury Buquoye u Sinzendorfu.\n\nNa straně Habsburků stál v této době Albrecht Václav Eusebius z Valdštejna. Vedle Jana Tserclaese Tillyho byl polní maršál a nejvyšší velitel (generalissimus) císařských vojsk. Později ovšem upadl u panovníka v nemilost a byl úkladně zavražděn v Chebu.\nVýznamnou měrou k záchraně Evropy před osmanským nebezpečím přispěl český polní maršálek Zdeněk Kašpar Kaplíř ze Sulevic. Jeho děd byl Kašpar Kaplíř ze Sulevic - jeden z 27 českých pánů popravených na Staroměstském náměstí 21. června 1621. Stejně jako on byl Zdeněk Kašpar vyznáním původně evangelík a v mládí sloužil v exilu ve vojskách Sasů a Švédů, ale později konvertoval ke katolictví a přeběhl k Habsburkům. Největší proslulost mu přinesla brilantní obrana Vídně roku 1683 před vojsky sultána Mehmeda IV.\nJeden z nejlepších vojevůdců 19. století byl i Josef Václav Antonín František Karel Radecký z Radče, kterého český národní folklor ze své tradice téměř vyloučil. V době národního obrození, kdy se Češi snažili vymanit se zpod rakouské nadvlády, totiž získával Radecký pro Habsburky ty největší válečné úspěchy na italských bojištích během První italské války za nezávislost. Do dějin vešel i jeho citát na adresu obrozenců: \"\"Já jsem také Čech, ale nikdo to nemusí vědět.\"\"\n\nČeskoslovenský maršál Karel Janoušek si hodnost Air Marshala vysloužil v exilu za druhé světové války. Byla mu udělena 17. listopadu 1945 britským králem Jiřím VI. za zásluhy při formování československých jednotek v RAF. V průběhu první světové války se vyznamenal i jako legionář na východní frontě. Přesto přese všechno ho nechal komunistický režim dlouho věznit. Plného zadostiučinění se mu dostalo až v roce 1989, kdy mu byla vrácena hodnost i vyznamenání. Roku 1991 mu byla posmrtně udělena i nejvyšší československá vojenská hodnost armádního generála.\n\nPolní maršál (v němčině \"Generalfeldmarschall\" nebo \"Feldmarschall\") byla nejvyšší vojenská hodnost Svaté říše římské od počátku 17. století až do začátku 19. století, stejně jako jejích následníků Rakouského císařství, Pruského království a Německého císařství. Zejména v Prusku se udělování této hodnosti řídilo přísnými pravidly – mohl ji získat pouze polní velitel v době války za vítězství v rozhodující bitvě nebo za dobytí významné pevnosti či města. Hodnost zároveň svému nositeli garantovala celou řadu výjimečných privilegií, jako třeba automatické povýšení do šlechtického stavu, členství v kabinetu (na úrovni vládního ministra), právo přímého přístupu ke králi a císaři a nárok na čestnou stráž a eskortu.\n\n\n"}
{"id": "131369", "url": "https://cs.wikipedia.org/wiki?curid=131369", "title": "Kalení", "text": "Kalení\n\nKalení je způsob tepelného zpracování ocelí (austenitické oceli a ostatní kovy kalit nelze). Při něm se ocel ohřeje na tzv. kalící teplotu, a poté se prudce ochlazuje. Tím získává lepší mechanické a fyzikální vlastnosti. V případě oceli dochází ke vzniku přesyceného tuhého roztoku uhlíku v železe (tzv. martenzitu). Ten je charakteristický jemnou strukturou. Kalíme proto, abychom dosáhli vyšší, případně maximální tvrdosti výrobku nebo jeho pracovní plochy, například břitu. Kalená součást má vyšší tvrdost, ztrácí však houževnatost a proto se stává křehčí.\nKaličství je specializovaná profese, kterou nelze vykonávat bez znalosti teorie, do oceli \"nevidíme\" a nemůžeme sledovat průběh kalení. (Jen pro zajímavost možno uvést, že kdysi kalírenský mistr dokázal pouhým okem určit teplotu rozžhavené oceli s přesností ± 20 °C.) V dnešní době mají kalírenské pece veškeré procesy řízeny počítačem a dělník ji pouze obsluhuje. Přesto i dnes je vysoká kvalifikace kaliče nadále nutná, aby v případě zmetkovitosti dokázal nalézt příčinu.\n\nKalení je tepelné zpracovaní spojené se vznikem nerovnovážné struktury. Je prováděno jak u nástrojových ocelí, tak u ocelí konstrukčních, a to pro zlepšení určitých mechanických vlastností. Kalením se dosahuje u součástí vysoké tvrdosti a odolnosti proti opotřebení. Tyto vlastnosti jsou spojeny se vznikem nerovnovážné struktury martenzitu a bainitu, které jsou požadovány po správném zakalení. Zakalením oceli se vždy zvýší i její pevnost v tahu. Současně se zvětší i její objem.\nTo způsobuje problémy hlavně při kalení velkých součástí: deformace, křivost, velké vnitřní pnutí, nebezpečí trhlin, až prasknutí součástí. Kalením se zvětší objem oceli - to je ovšem jen velmi zhruba řečeno pro kalírenské učně, aby pochopili výuku o rovnání křivých dílů po kalení. Ve skutečnosti to není tak jednoduché a jedná se o rozsáhlé teorie kalení.(Například se kalením pokřiví větší ocelová součástka. Kdybychom tuto součástku vyžíhali--a uvedli ji tím znovu do výchozího stavu, zůstane už nadále křivá).\n\nU konstrukčních ocelí je martenzit výchozí strukturou pro další tepelné zpracování, například popouštění za vyšších teplot (zušlechťování), jehož výsledkem je jemná popouštěcí struktura sorbit, která má výbornou kombinaci pevnosti, tvrdosti a houževnatosti. Toto zušlechťování je vlastně zvláštní způsob kalení, při kterém nejde o tvrdost, ale o zvýšení pevnosti v tahu na mm. Naopak u nástrojových ocelí je martenzit strukturou konečnou, která právě u těchto ocelí zajišťuje vysoké hodnoty tvrdosti a houževnatosti.\nJemnost, resp. zrnitost je závislá od rychlosti ochlazování, ale i dalších faktorů (nečistoty v kovu atd.). Čím je rychlost vyšší, tím je struktura jemnější. Kalící teplota je nižší než teplota tavení kovu a je závislá na obsahu uhlíku; dá se vyčíst z diagramu Fe-FeC.\n\nKalení je zakázáno u ocelových součástek a strojních dílů, které by při nečekaném prasknutí mohly způsobit úraz. Například pro kované háky u zvedacích zařízení platí zásada, že při nadměrném přetížení se musí hák natahovat a tím varuje obsluhu. Kalený hák by nečekaně praskl a břemeno by spadlo.\n\nPři velké křehkosti oceli se říká, že je překalená, což je zavádějící, neodborný výraz. Pokud se po úderu ulomí ostří sekáče, je to proto, že byl příliš křehký. Příčina je však v tom, že byl zakalen na příliš velkou tvrdost. Řešením je znovupřekování a popuštění na nižší tvrdost, přičemž vzroste houževnatost. Tvrdost a houževnatost spolu úzce souvisí a kaličství vždy znamená nalezení optimálního kompromisu mezi těmito veličinami. Nelze dosáhnout obojího zároveň.\n\nPokud se ochlazuje tekutý kov extrémně vysokou rychlostí, nestihnou se v kovu vytvořit zárodečná centra a kov tuhne jako amorfní, tzn. bez krystalické struktury. Takovéto vysoce nestabilní kovy se nazývají též kovové sklo.\n\nOpakem kalení je žíhání, používané k výrobě co nejměkčí oceli. Ocel z huti je dodávána vyžíhaná, tedy v základním nebo výchozím stavu. Jestliže se kalení nepodaří, musí být vyžíhána (vrácena do výchozího stavu) a znovu zakalena.\n\nkalitelnost – je schopnost materiálu dosáhnout kalením určité tvrdosti. Je zásadně ovlivněna obsahem uhlíku. Jako kalitelné jsou označovány oceli s obsahem uhlíku nad 0,2 %, kdy lze již zaručit vznik zákalné struktury. Oceli nad 0,35% C se považují za dobře kalitelné. U legovaných ocelí se obsah uhlíku potřebný k zakalení mírně snižuje a to díky přísadám legujících prvků v oceli.\n\nDoplněk: Kalitelnost je schopnost materiálu dosáhnout min. 50% martenzitu ve struktuře. Legující prvky především zvyšují prokalitelnost.\n\nprokalitelnost – je schopnost oceli dosáhnout tvrdosti, odpovídající její kalitelnosti v určité hloubce pod povrchem kalené součásti. Lze ji jednoduše ověřit Jomminiho čelní zkouškou prokalitelnosti.\n\nDoplněk: Prokalitelnost je hloubka, do které materiál obsahuje min. 50% martenzitu.\n\nzakalitelnost – je nejvyšší dosažitelná tvrdost oceli, která je dána především tvrdostí martenzitu (která je ovlivněna obsahem uhlíku v oceli, se zvyšujícím se obsahem tvrdost martenzitu stoupá).\n\nZákladní pravidlo je, čím má ocel méně uhlíku, tím rychleji musí být ochlazena. S přibývajícím uhlíkem rychlost chlazení zpomalujeme a nejpomalejší je u vysoce legovaných ocelí (legury jsou špatným vodičem tepla, ocel se nedokáže naráz ochladit a popraská).\nPři kalení potřebujeme ocel ochlazovat kritickou rychlostí, volba kalícího prostředí závisí na kalitelnosti a prokalitelnosti:\n\n\n\n\n\n\n\n\n\n\n"}
{"id": "131370", "url": "https://cs.wikipedia.org/wiki?curid=131370", "title": "Martin Frobisher", "text": "Martin Frobisher\n\nSir Martin Frobisher (asi 1535 Altofts, West Yorkshire – 15. listopadu 1594 u Crozonu ve Francii) byl anglický námořní objevitel, který při hledání Severozápadního průjezdu (spojení Atlantského a Tichého oceánu přes průlivy mezi Kanadskými arktickými ostrovy) prozkoumal velkou část kanadské Arktidy. Na jeho počest je pojmenován Frobisherův záliv (\"Frobisher Bay\"). Proslavil se i tím, že ze dvou svých výprav přivezl obrovský náklad pyritu (tzv. \"zlato hlupáků\") v domnění, že jde o zlato.\n\nV listopadu 1594 byl zraněn při útoku na Crozon ve Francii. Zemřel 15. listopadu a pohřben byl 22. listopadu v Plymouthu v Devonu.\n\n"}
{"id": "131373", "url": "https://cs.wikipedia.org/wiki?curid=131373", "title": "Disulfid železnatý", "text": "Disulfid železnatý\n\nDisulfid železnatý (chemický vzorec FeS) má více významů:\n\n\n"}
{"id": "131375", "url": "https://cs.wikipedia.org/wiki?curid=131375", "title": "Pamětní medaile", "text": "Pamětní medaile\n\nPamětní medaile se razí k příležitosti výročí, na památku významných událostí, osobností. Pamětní medaile jsou emitovány pravidelně. Mezi sběrateli medailí jsou pamětní medaile nejoblíbenější z důvodu širokého záběru témat, kterých se medaile týkají a jejich historického kontextu. Líc pamětní medaile většinou vyobrazuje osobu nebo skupinu osob. Rub danou osobu charakterizuje nebo blíže znázorňuje téma medaile pomocí alegorických výjevů a obrazového vyprávění.\n\nMedaile bývají často zaměňovány s mincemi. Jak mince tak medaile mají kulatý tvar, portrét z přední strany a jsou vyrobeny z kovu. Hlavní rozdíl mezi mincí a medailí je v jejich nominální hodnotě. Mince mají nominální hodnotu, medaile nominální hodnotu nemají. Mince slouží jako oficiální platidlo (v případě neoběžné pamětní mince pouze teoreticky), kdežto medaile ne. Rozdíl je také dán autoritou, která je razí. Mince razí zpravidla centrální banka, medaile může razit jak státní instituce, tak soukromý subjekt.\n\nMince bývají raženy v tisících až milionech kusů v jedné emisi, zatímco medaile v nízkých nákladech - pár set nebo pár tisíc kusů. Medaile nemusí mít vždy kulatý tvar, mohou být vypracovány z různých materiálů a v různých hmotnostech. Design a témata pamětních medailí mají širší záběr.\n\nPamětní medaile primárně neslouží investičním účelům. Jsou vyráběny, aby připomněly významnou společenskou, politickou událost nebo osobnost, slouží pro připomenutí životních milníků jako je narození, svatba a podobně. Hodnota pamětních medailí tkví v kovu, ze kterého jsou zpracovány, v množství kusů medailí v jedné emisi a v uměleckém provedení medaile. Pamětní medaile časem zhodnocují, pokud jsou vzácné, zachované v dobrém stavu a vyobrazují oblíbené sběratelské téma.\n\nRažba prvních medailí sahá daleko do období antiky. Razily se k reprezentačním účelům a i když šlo o mince, nebyly v oběhu, ale ukládaly se k památečním účelům. Říkalo se jim medailony. \n\nPrvní medaile, kterou můžeme považovat za pamětní, byla představena v 15. století, italským rytcem a sochařem, Pisanellem (1395 - 1455). Na této medaili ztvárnil Byzantského císaře Jana VIII. Palailogose s vysokým kloboukem s převrácenou krempou. Pisanellovy medaile nejčastěji vyobrazovaly busty slavných mužů na líci medaile a jejich úspěchy na rubu.\n\nMonarchové v celé Evropě rychle poznali potenciál medailí. Ty jim dávaly prostor k ztvárnění a obdivování jejich vojenských úspěchů, narození potomků a dalších. Medaile pak monarchové darovali vzácným hostům.\n\nKoncem 16. století se pro výrobu medailí začaly používat razidla a lisy. V této době se medaile nosily jako ozdoba připevněné na oblečení nebo pověšené kolem krku. Medaile hrály významnou estetickou a intelektuální roli. V 17. a 18. století začalo být vyrábění pamětních medailí bráno jako důležitá aktivita státu. Proto byla většina medailí vyráběna ve státních mincovnách a navrhována předními rytci.\n\nV 19. století začala být ražba medailí prováděna pomocí parních lisů.\n\nVýroba pamětních medailí je velice zdlouhavý a náročný proces. Vyžaduje zapojení spousty lidí, kteří se podílí na procesu - od návrhářů, přes obsluhu pásů, po raziče.\nTechnik pro výrobu medailí se používá několik. Mezi ty hlavní lze řadit:\nPrvní zmíněná se již téměř nepoužívá. Metoda lití byla velmi oblíbená v období renesance a díky ní vznikly medaile, jenž jsou považovány za nejkrásnější. Poslední metoda je blíže popsaná v následujících odstavcích:\nPamětní medaile se mohou lišit v materiálech, ze kterých jsou vyrobeny. Nejčastěji však obsahují měď, olovo, stříbro, zlato. Většina pamětních medailí bývá vyrobena ze slitin mědi - bronzu nebo mosazi. Ty pro tavení vyžadují nižší teplotu, než čistá měď, což znamená, že se snadněji odlévají.\n\nPozornost společnosti je často ubírána k materiálům, ze kterých se vyrábějí olympijské medaile. Poslední zlatá olympijská medaile vyrobená skutečně ze zlata byla udělena roku 1912. Existují ale určitá pravidla. Zlaté olympijské medaile jsou například plátovány alespoň 6 gramy zlata. Zbytek zlaté olympijské medaile tvoří stříbro a měď. Medaile, která se může pyšnit tím, že je skutečně zlatá je ta, udělovaná laureátům Nobelových cen.\nPři výrobě třídimenzionálních pamětních medailí musí nejdříve sochař vytvořit zvětšený model medaile jemně vytesaný do keramické hlíny. Do modelu je následně vylita sádra a odlitek je pomocí speciálního 3D redukčního přístroje zmenšen na požadovanou velikost.\nPro výrobu razidla se používá forma z předchozího kroku. Razidlo je ohříváno, aby dosáhlo co největší tvrdosti. Razidlo musí být natolik tvrdé, aby vydrželo tlak při ražbě. Povrch je v několika krocích opracováván a vyhlazován.\nVyleštěné plíšky kovu jsou vsazeny do kulatého prstence umístěného uvnitř razícího lisu mezi vnitřní a vnější stranu razidla. Poté je do plíšku vyražen motiv razidla díky tlaku na obou stranách. Medaile s označením \"proof\" (medaile nejvyšší jakosti) jsou dokonce raženy několikrát za sebou.\n\n\n"}
{"id": "131376", "url": "https://cs.wikipedia.org/wiki?curid=131376", "title": "Kanadské arktické souostroví", "text": "Kanadské arktické souostroví\n\nKanadské arktické ostrovy (angl. \"Canadian Arctic Archipelago\") je označení pro soubor kanadských ostrovů ležících v Arktidě. Jde o skupinu 36 563 ostrovů a ostrůvků zabírajících plochu asi 1,4 miliónu km². Nachází se mezi nimi tři z deseti největších ostrovů světa: Baffinův ostrov (5.), Viktoriin ostrov (8.) a Ellesmerův ostrov (10.). Leží na sever od severoamerické pevniny, ze severu a západu je ohraničuje Severní ledový oceán (ze západu konkrétně Beaufortovo moře) , na severovýchodě je Naresův průliv odděluje od Grónska a z východu je omývá výběžek Atlantského oceánu (Baffinovo moře, Davisův průliv, Labradorské moře). Většina ostrovů náleží teritoriu Nunavut, zbytek Severozápadním teritoriím. Průlivy mezi ostrovy se souhrnně označují jako Severozápadní průjezd nebo Severozápadní cesta a představují alternativní vodní cestu spojující Atlantik s Tichým oceánem.\n\nCelé souostroví se nachází v polárním podnebném pásu, je tedy velmi nehostinné a naprostá většina ostrovů je neobydlených. V průměru zde žije zhruba 1 člověk na 100 km², nicméně asi polovina všech obyvatel je soustředěna ve městě Iqaluit na Baffinově ostrově.\n\nPůvodními obyvateli ostrovů jsou Inuité, kteří přišli z jihozápadního pobřeží Aljašky někdy kolem roku 1000 našeho letopočtu. Obývali hlavně jižní část souostroví.\n\nPrvními Evropany na ostrovech mohli být v 11. a 12. století Vikingové.\nBritský zábor ostrovů byl založen na objevech Martina Frobishera ze 70. let 16. století.\n\nKanadská suverenita nad ostrovy se původně (1870–1880) týkala pouze těch části, které se dotýkaly Hudsonova průlivu, Hudsonova zálivu a Foxe Basin. V roce 1880 Spojené království předalo Kanadě zbytek ostrovů, pro jejich správu byl založen District of Franklin (okres Franklin), který byl pojmenován po polárníkovi Johnu Franklinovi. Později byl přejmenován na Severozápadní teritoria. Až do roku 1930 severní části ostrovů patřily do norského záboru, Norsko se jej poté vzdalo.\n\nV roce 1999 bylo v rámci politické emancipace Inuitů ze Severozápadních teritorií vyčleněno nové autonomní teritorium Nunavut, které pod svou správu získalo i většinu ostrovů.\n\nKanada si nárokuje všechny vodní cesty mezi ostrovy a odmítá připustit jejich mezinárodní charakter, nicméně Spojené státy a většina námořních velmocí odmítají kanadský nárok uznat. Kanada se obává, že neregulovanou lodní dopravou by byla narušena příroda, národní bezpečnost a suverenita.\n\nHansův ostrov v Naresově průlivu východně od Ellesmerova ostrova je v současnosti předmětem sporů mezi Dánskem a Kanadou.\n\n\n"}
{"id": "131378", "url": "https://cs.wikipedia.org/wiki?curid=131378", "title": "Argó", "text": "Argó\n\nArgó je proslulá loď argonautů, se kterou se plavili pro zlaté rouno do Kolchidy. \n\nStavitelem lodi byl Argos, syn hrdiny Arestora. Loď provázela a poté chránila na cestách bohyně Athéna. Vyprávělo se, že vlídný mořský bůh Glaukos vystavěl loď Argó a řídil ji při plavbě Argonautů. Vůdcem výpravy byl Iásón, právoplatný nástupce trůnu v Iólku, který se však naplnění svého práva nikdy nedočkal. \n\nV přístavišti se stavěla obrovská loď, její stavbu řídil mistr Argos. Byla to loď dosud nevídaná, s padesáti vesly a přitom tak lehká, že ji plavci mohli nést na ramenou. \n\nPosádku lodi tvořilo padesát nejlepších mužů z celého Řecka, samí proslulí hrdinové, mezi nimi Héraklés, Théseus, Péleus, Meleagros, ale také slavný pěvec Orfeus, mistr kormidelník Tífys, nejméně dva věštci a mnozí další. Místa u vesel si lodníci losovali, Héraklés musel sedět uprostřed, neboť „kamkoli přešel, loď se hned nakláněla na tu stranu. Ale i pod jeho nohama se potápěla víc než na jiném místě svého dna“.\n\nKdyž se loď spouštěla na vodu, posádka obětovala bohům s prosbami k Apollónovi o zdar výpravy a šťastný návrat. Při vyplutí sledovaly obrovskou loď zástupy lidí a obdivovaly její krásu a třpytivou zbroj posádky. \n\nMísto, kde Argó poprvé přistála na přenocování, bylo jí na počest pojmenováno Argos.\n\nNa své pouti zvládla a přečkala loď Argó mnohá nebezpečenství\n\nDlouhá cesta lodi Argó skončila tam, kde začala, ve slavném městě Iólkos, kde byla slavnostně přivítána. Loď i posádka si dobyla věhlas a slávu, báje o Argonautech a zlatém rounu je jedna z nejznámějších z řecké mytologie. \n\nPoslední zmínka o lodi Argó uvádí, že po léta na opuštěném místě trouchnivěla. Pod její zborcenou zádí našel svou smrt Iásón, který u ní hledal stín. \n\n"}
{"id": "131379", "url": "https://cs.wikipedia.org/wiki?curid=131379", "title": "Říjen 2006", "text": "Říjen 2006\n"}
{"id": "131380", "url": "https://cs.wikipedia.org/wiki?curid=131380", "title": "Samuel de Champlain", "text": "Samuel de Champlain\n\nSamuel de Champlain (asi 1567 – 25. prosinec 1635) byl francouzský geograf, kartograf, diplomat a cestovatel, který prozkoumal přilehlé oblasti Severní Ameriky. Založil město Québec 3. července roku 1608 a byl jeho starostou až do konce svého života. Je nazýván \"Otcem Nové Francie\", jejímž prvním guvernérem byl od roku 1627 do roku 1635.\n\nChamplain se již od svého mládí plavil po moři a v roce 1598 se plavil do Ameriky pod španělskou vlajkou. Po návratu sepsal zprávu a předal ji francouzskému králi Jindřichu IV. Tato zpráva obsahovala 60 map a Jindřich žasl nad kartografickými schopnostmi tohoto mladého muže. Champlain obdržel titul královského kartografa s malou osobní rentou. Po dvou letech se vydal v čele nové výpravy do Ameriky, která vyplula roku 1603. Výprava směřovala stejnou cestou jakou plul Jacques Cartier před tolika lety a dostala se k vesnici Hochelaga. Vesnice však byla prázdná, její obyvatelé uprchli před útočnými Irokézy. Výprava zde potkala kočující Indiány, se kterými směnili kožešiny a vrátili se zpátky do Francie. Téhož roku prozkoumal Champlain oblast kolem řeky sv. Vavřince. Do těchto končin ho přilákal slíbený monopol na obchod s kožešinami a \"\"Otec Kanady\"\" nebo také nazývaný jako \"\"Otec Nové Francie\"\" (\"Père de Nouvelle France\") se do této oblasti zase po roce vrátil. Poslal do této oblasti dvě lodě, kterým velel Sieur de Monts, a na kterých bylo 79 cestujících z Francie. De Monts měl od francouzského dvoru nařízení založit v Kanadě obchodní společnost a kolonii zvanou Akádie. Aby se vyhnuly kruté zimě v nížině sv. Vavřince, rozhodli se Francouzi přezimovat jižněji, na ostrůvku u vjezdu do zálivu Bay of Fundy. Ukázalo se to jako katastrofální rozhodnutí, jelikož na celém ostrově nebyla žádná pitná voda a na písčité půdě se nedaly pěstovat žádné plodiny. Muži umírali na nemoc kurděje, do té doby neznámou nemoc, a záhy pochopili, že musí být zapříčiněna jednotvárnou stravou - uzené maso, solené ryby, ovesné vločky a suchary - typickou stravou tehdejších kolonistů. Jelikož zima toho roku nastala velmi brzy, porazili kolonisté stromy, které by je chránili před větrem, aby měli čím topit. Okolní moře bylo plné ledovců, takže lodě nemohli odplout a byly na ostrově uvězněné až do jara.\n\nChamplain se roku 1604 vydal do Nové Francie znovu a působil zde jako průvodce Pierra du Guast, sieura de Monts, který měl za úkol usídlit v Nové Francii sto kolonistů. Přestože bylo velice lákavé vrátit se znovu do Francie, Champlain a osadníci kteří zimu přežili naložili všechen zbylý majetek na lodě a přepluli na druhou stranu zálivu. Tam, na západním pobřeží ostrova Nova Scotia, založili osadu Port Royal, dnešní Annapolis. Malý přístav se stal centrem první stálé francouzské kolonie v Americe. Obchodníci s kožešinami a ostatním zbožím postupně zakládali obchodní stanice po celé Akadii, která se brzy prostírala na polovině dnešní provincie Nova Scotia a po části New Brunswicku. Obchodní stanice, které odesílaly do Francie tisíce bobřích, vydřích a losích kožešin, lákaly do Nového světa další a další kolonisty.\n\nPo zimě se výprava plavila po východním pobřeží Severní Ameriky a celé toto pobřeží zmapovala. Roku 1607 se vrátila do Francie. Za rok vyrazil Champlain do Nové Francie znovu a tentokrát měl nad výpravou plné velení (zodpovídal se Sieuru de Monts ve Francii). 3. července 1608 byla otevřena obchodní stanice, která se nacházela poblíž huronské vesnice Stadacon, tato stanice dostala jméno Quebec. Již od počátku se Champlain snažil navázat dobré vztahy s Indiány. Brzy se mu podařilo spřátelit s kmeny Huronů a Algonkinů, které žily v této oblasti. Indiáni se často opakovaně vydávali do Quebecu a obchodovali s Francouzi. Ještě na konci roku 1608 vypravil Champlain své lodě do Francie (byly plné kožešin) a sám zde zůstal ještě s dalšími 28 muži. Na jaře roku 1609 přišli ke Quebecu válečníci Huronů a požádali Champlaina o pomoc proti Irokézům. Champlain svolil a v létě téhož roku se se dvěma svými muži vydal s Indiány na cestu. Výprava se dostala do míst, kde dnes leží Champlainovo jezero a potkala se zde s Irokézi. Bylo domluveno, že boj bude zahájen dalšího dne. Hned za rozbřesku byly obě armády připraveny k boji. Champlain, který byl v čele Indiánů, vypálil ze své muškety. Po tomto výstřelu zůstali na místě dva mrtví indiánští náčelníci. Irokézové se zalekli, ale po chvíli chtěli zaútočit. V tom vystřelili ze svých mušket i dva zbývající Francouzi a Irokézové se dali na útěk. I když tato událost upevnila přátelství mezi Hurony a Francouzi, z pozdějšího pohledu se ukázalo, že šlo o velikou strategickou chybu. Irokézové byli v této oblasti dominující silou, která dokázala postavit do boje 10 000 mužů.\n\nUž nikdy nezapomněli Irokézové na tuto událost a neustále napadali francouzské osady. V 18. století se spolčili s Brity a hráli důležitou roli v pádu Nové Francie. Champlain se v roce 1610 vrátil do Francie, ale ještě předtím přemluvil Algonkiny, aby do svého tábora přijali jednoho Francouze. Když se na jaře roku 1611 vrátil, vyprávěl mu tento Francouz o jezerech, která jsou více na západě. Champlain chtěl co nejrychleji uspořádat výpravu, která by měla za cíl prozkoumat tyto jezera. Avšak Siuer de Monts přišel o monopol a z Francie se hrnuli obchodníci, kteří chtěli co nejrychleji zbohatnout a vrátit se zpátky do Francie. Brzy došlo mezi Indiány a Francouzi k mnoha nepokojům a Champlain se velice snažil, aby nevypukla válka. Nakonec se Champlain vrátil do Francie a šel žádat krále o udělení monopolu. V roce 1613 se vrátil do Nové Francie jako její guvernér, ale všichni Huroni již kraj kolem řeky sv. Vavřince opustili. Champlainovo úsilí přišlo vniveč.\n\nKdyž se Champlain vrátil do Nové Francie, ihned se sešel s mužem jménem Nicholas Vigneau. Ten tvrdil, že nalezl průjezd do Číny. Champlain se ihned vydal na průzkumné cesty, které uskutečnil v roce 1613 a 1615. Cílem nadále zůstávalo nalezení cesty vnitrozemím až k pobřeží Čínského moře. Po dramatické plavbě na řece Ottawě se od tamních Indiánů dozvěděl, že Vigneau lhal. Po této výpravě se Champlain snažil se svými indiánskými spojenci porazit Irokéze, avšak tato snaha nebyla úspěšná. Kolem roku 1620 vyslal Champlain Francouze Étienna Brûlé, aby prozkoumal oblast na západ od Huronského jezera. Brulému se tato expedice podařila a zmapoval tamní oblast (jednalo se o území dnešních provincií Ontario a Québec).\n\nSamotný Champlain se věnoval správě Quebeku. I když obchod s kožešinami vzkvétal, v Quebeku nežil stále takřka nikdo. Obchodníci se zde zdrželi jen krátkou dobu a vrátili se do Francie. V celé Nové Francii žilo stále pouze osmdesát osob, včetně katolických misionářů. Champlain dělal vše proto, aby mohl splnit kolonizační požadavky francouzské koruny. Už od roku 1615 posílal do oblasti Akadie a Québecu jezuity a františkány, aby mezi Indiány konečně začal šířit křesťanskou víru. Ve zprávách které posílal do vlasti bájil o úrodné zemi, o celkovém blahobytu - rolníkům sliboval mnohem lepší podmínky než v rodné Francii. Dělal vše proto, aby do Nové Francie konečně přilákal co nejvíce lidí. Ve Francii existovala určitá skupina obyvatel, která možnost odstěhování z Francie nadšeně uvítala. Jednalo se o hugenoty a těm, jakožto protestantům, byly brány Nouvelle France (Nové Francie) nadobro uzavřeny.\n\nPočet obyvatel přes všechny jeho snahy pořád stagnoval a Francie si nemohla činit nárok na prozkoumané oblasti a osídlená území Kanady. Kardinál Richelieu, francouzský ministr, roku 1627 zakládá obchodní společnost Nová Francie (nazývaná také \"Společnost stovky partnerů\"), která měla dobytí a osídlení Kanady uspíšit. Jako návnadu nabízela francouzská koruna zájemcům obrovské pozemky za podmínky, že je majitelé vymýtí, založí na nich plantáže a zajistí jejich obdělávání. Těmto pozemkům se říkalo \"seigneurie\" a jejich majitel se nazýval \"seigneur\". V dnešní provincii New Brunswick existovalo 24 takových lén. Francouzům se však do Akadie příliš nechtělo, dokud jim majitelé statků nedovolili, aby kromě obdělávání půdy mohli také obchodovat za účelem velmi vysokého zisku s kožešinami a provozovat výnosný rybolov. Přitom tito noví rolníci, \"habitants\", zůstávali poddanými \"seigneurů\", kteří v nové zemi vládli jako feudální knížata.\n\nV roce 1627 vypukla válka mezi Anglií a Francií. Francouzi vyslali do Quebeku flotilu s kolonisty a zásobami. Během plavby napadl francouzskou flotilu David Kirke, pirát v anglických službách. Quebec se musel vzdát, ale v roce 1632 byl navrácen Francii. Champlain se snažil z Quebecu vybudovat město, které by se stalo šiřitelem francouzské civilizace. Roku 1634 se s Champlainovým požehnáním vydává na průzkumnou plavbu Jean Nicolet, který byl přesvědčen (stejně jako mnozí lidé před ním), že nalezl průjezd do Číny, samozřejmě, že ho nenalezl, ale prozkoumal velkou část území kolem amerických jezer a Francie si mohla toto území nárokovat. Během této výpravy zemřel otec Nové Francie - Samuel de Champlain.\n\nChamplain se jako žádný jiný zasadil o rozvoj Nové Francie a díky němu se francouzská civilizace zachovala v údolí sv. Vavřince dodnes. Po roce 1635 se Nová Francie přestává vyvíjet a rozrůstat. Hlavním problémem Francouzů stále byla nízká zalidněnost území Nové Francie. Kolem roku 1660 žilo v Nové Francii pouhé tři tisíce lidí. Bylo to proto, že Francouzi nepohlíželi na Novou Francii jako na zemi, kde se dá začít nový život (tak jako Britové), ale jako na zemi, kde se dá rychle zbohatnout. Po tomto zbohatnutí se většina Francouzů vrátila domů. Ti kteří zůstali, museli snášet tuhé zimy, tvrdou dřinu, nemoci, nepřátelské Indiány a dokonce zemětřesení. Nová Francie byla stále závislá na dodávkách z Evropy, které byly nejisté. Roku 1663 hrozilo, že se Nová Francie rozpadne.\n\nV tom zasáhl král Ludvík XIV., který dal kolonii status královské provincie, poslal tam pluk dobře vycvičených vojáků a jmenoval zvláštního důstojníka, intendanta, který měl dohlížet na vnitřní záležitosti provincie. Těmito kroky se Nová Francie stabilizovala. Prvním intendantem byl Jean Baptiste Talon. Talon nařídil výstavbu pevnůstek, které by chránily francouzské území před Irokézi. Také podporoval řemesla jako stavbu lodí a tkalcovství. Zahájil zajímavou akci, která měla přilákat do Nové Francie nové obyvatele. Slíbil manželským párům, které se odstěhují do Nové Francie a budou mít více jak dvanáct dětí, čtyřicet hektarů půdy.\n\n\n\n"}
{"id": "131382", "url": "https://cs.wikipedia.org/wiki?curid=131382", "title": "Argos", "text": "Argos\n\nArgos (řecky Ἄργος, latinsky \"Argus\") je v řecké mytologii jméno několika postav.\n\nZáletný nejvyšší bůh Zeus se zamiloval do kněžky Íó a před svou žárlivou manželkou Hérou ji skryl v podobě krávy. Ovšem Héra zjistila, jak se věci mají a Dia přemluvila, aby jí krávu daroval. Nechala ji potom hlídat stookým (někdy ovšem popisovaným jako jednooký či čtyřoký) pastýřem Argem, obrem z pradávných dob, konajícím většinou dobro.\n\nZeus poslal boha Herma, aby pastýře zabil. Poté Héra poslala na začarovanou Íó velkého ováda, který ji zahnal až severozápadnímu moři, které bylo po ní nazváno mořem Iónským. Tam však pouť Íó neskončila, prchala před ovádem až do Egypta, kde porodila Diova syna Epafa.\n\nArgovýma očima pak Héra ozdobila paví ocas.\n\nJiný Argos byl synem Arestora. Proslavil se tím, že postavil slavnou loď Argó, na níž Argonauti pluli do Kolchidy pro zlaté rouno. Loď provázela a chránila na cestě bohyně Athéna. Vůdcem výpravy byl Iásón, právoplatný nástupce trůnu v Iólku, který se však naplnění svého práva nikdy nedočkal. Jménem Argos prý také Argonauti nazvali místo, kde loď poprvé na své dlouhé cestě přistála.\n\nNositelem jména Argos byl také nejstarší syn Frixa, syna orchomenského krále Athamanta a bohyně oblaků Nefelé. Frixos byl jako dítě počátkem legendy o zlatém rounu, když ho před obětováním bohům unesl i se sestrou Hellé zlatý beran do daleké Kolchidy. Tam se oženil s Chalkiopé a měl s ní čtyři syny, nejstaršího Arga, nejmladší se jmenoval Frontis.\n\nSyn Dia a Nioby, dcery krále v Argu Forónea, jehož zemi získal. Ta pak byla nazvána po novém králi.\n\nKdyž se Odysseus vrátil po dlouhém putování z trojské války, byl jeho stařičký pes Argos jediný, kdo svého pána poznal. Podle pověsti když uviděl Odyssea přiběhl k němu, zavrtěl ocasem zaštěkal z radosti, že ho vidí. A skonal.\n\nMěsto při vrchu Larissa na Peloponésu, hlavní město řecké Argolidy, východně od Lakónie a Arkadie, jedno ze středisek mykénské kultury. Vedlo mnoho válek proti Spartě, vyvrátilo v roce 468 př. n. l. Mykény a Tiryos, spravovalo nemejské hry. Bylo jedním z prvních demokratických území spřátelených s Athénami.\n\n"}
{"id": "131383", "url": "https://cs.wikipedia.org/wiki?curid=131383", "title": "Íó", "text": "Íó\n\nÍó (latinsky \"Io\") je v řecké mytologii dcera argejského krále Inacha. Byla kněžkou bohyně Héry.\n\nZáletný nejvyšší bůh Zeus se zamiloval do kněžky Íó a před svou žárlivou manželkou Hérou ji skryl v podobě krávy. Ovšem Héra zjistila, jak se věci mají a Dia přemluvila, aby jí krávu daroval. Nechala ji potom hlídat stookým pastýřem Argem.\n\nZeus poslal boha Herma, aby pastýře zabil. Poté Héra poslala na začarovanou Íó velkého ováda, který ji zahnal až severozápadnímu moři, které bylo po ní nazváno mořem Iónským. Tam však pouť Íó neskončila, prchala před ovádem na východ, zastavila se u skály, k níž byl přikován Titán Prométheus. Ten jí poradil, aby se uchýlila do Egypta.\n\nSkutečně se jí podařilo dosáhnout cíle. Na břehu Nilu porodila Epafa, Diova syna, který se později stal prvním egyptským králem. Íó se v Egyptě dostalo božských poct.\n\n"}
{"id": "131384", "url": "https://cs.wikipedia.org/wiki?curid=131384", "title": "Izometrické zobrazení", "text": "Izometrické zobrazení\n\nIzometrické zobrazení (izometrie) je zobrazení zachovávající vzdálenost.\n\nMějme libovolné metrické prostory formula_1. Bijekci formula_2 označíme jako izometrické zobrazení, jestliže pro každé formula_3 platí\n\nPři izometrickém zobrazení se tedy zachovávají vzdálenosti.\n\nExistuje-li izometrické zobrazení prostoru formula_5 na formula_6, pak se prostory formula_7 nazývají \"izometrické\".\n\n"}
{"id": "131387", "url": "https://cs.wikipedia.org/wiki?curid=131387", "title": "Bisceglie", "text": "Bisceglie\n\nBisceglie je italské město v oblasti Apulie, v nově vzniklé provincii Barletta-Andria-Trani.\n\nJméno \"Bisceglie\" se odvozuje od latinského slova \"vigilia\" nebo \"vigiliae\" (strážní místo) kvůli geografické poloze města a mnoha věžím, které sloužily ke sledování moře kvůli případným nepřátelům.\n\n\"Počet obyvatel\"\n\n\n\nOficiální stránky\n"}
{"id": "131389", "url": "https://cs.wikipedia.org/wiki?curid=131389", "title": "Úplný metrický prostor", "text": "Úplný metrický prostor\n\nMetrický prostor je označován jako úplný, pokud v něm každá posloupnost, která je cauchyovská v příslušné metrice, konverguje (v příslušné metrice).\n\nZatímco posloupnost reálných čísel je konvergentní tehdy a jen tehdy, když je cauchyovská, v obecném metrickém prostoru platí jen jeden směr (\"jen tehdy\"); \"úplné\" jsou tedy právě ty metrické prostory, kde tato ekvivalence platí.\n\nKe každému metrickému prostoru formula_1 existuje takový úplný metrický prostor formula_2, že formula_3 je možné izometricky zobrazit na jeho podprostor formula_4 hustý v formula_2. Prostor formula_2 nazýváme \"úplným obalem metrického prostoru\" formula_3.\n\nPlatí, že pokud jsou formula_8 úplné obaly metrického prostoru formula_1, pak existuje izometrické zobrazení formula_10.\n\n\n\n\n\n\načkoli je konvergentní v oboru všech reálných čísel.\n\n"}
{"id": "131391", "url": "https://cs.wikipedia.org/wiki?curid=131391", "title": "Frontis", "text": "Frontis\n\nFrontis je v řecké mytologii jméno dvou mužů a jedné ženy.\n\nJe nejznámějším nositelem tohoto jména. Byl kormidelníkem spartského krále Meneláa. Byl s ním v trojské válce, kterou šťastně přežil. Na cestě z války domů však u mysu Súnion podlehl moru. \n\nJiný Frontis byl synem Frixa a Chalkiopé. Žil u kolchidského krále Aiéta, svého dědečka i se svými třemi bratry, nichž nejstarší se jmenoval Argos. Když do Kolchidy dorazil Iásón s Argonauty a odváželi zlaté rouno, připojili se všichni čtyři bratři k Argonautům na zpáteční cestě do Iólku. \n\nTřetí Frontis byla Trójanka, manželka Panthoa a matkou bojovníka Euforba, který smrtelně zranil hrdinu Patrokla a vzápětí byl zabit Meneláem.\n\n"}
{"id": "131394", "url": "https://cs.wikipedia.org/wiki?curid=131394", "title": "Pokrytí", "text": "Pokrytí\n\nPokrytím množiny formula_1 nazýváme takový systém množin formula_2, že formula_3.\n\nJsou-li všechny množiny ze systému formula_2 otevřené, pak hovoříme o \"otevřeném pokrytí\". Jestliže je část formula_5 systému formula_2 pokrytím množiny formula_1, pak ji nazýváme \"podpokrytím\" formula_1.\n\n"}
{"id": "131397", "url": "https://cs.wikipedia.org/wiki?curid=131397", "title": "Euforbos", "text": "Euforbos\n\nEuforbos (řecky \"Εΰφορβος\", latinsky \"Euphorbos\") je v řecké mytologii statečný trojský bojovník, syn Panthoa a jeho manželky Frontidy.\n\nEuforbos byl statečný mladý bojovník. Bůh Apollón, stranící Trójanům, srazil v líté řeži achajskému hrdinovi Patroklovi přilbici, která však — stejně jako celá zbroj — patřila Achilleovi. Euforbos se z překvapení, že nestojí proti velkému Achilleovi rychle vzpamatoval a svým kopím proklál Patrokla. \n\nAni si nestačil uvědomit, co se stalo, a padl zasažen oštěpem spartského krále Meneláa. \n\n"}
{"id": "131398", "url": "https://cs.wikipedia.org/wiki?curid=131398", "title": "Rho (město)", "text": "Rho (město)\n\nRho (v milánském dialektu Rò) je italské město v oblasti Lombardie, v provincii Milano.\n\nMěsto je důležitým železničním uzlem, nachází se na křižovatce tras Milán–Novara a Milán–Varese–Porto Ceresio. Je také střediskem průmyslu s chemickou atextilní výrobou. Nejvýznamnějšími památkami jsou Santuario (svatyně) a kostel San Vittore.\n\n\"Počet obyvatel\"\n\n"}
{"id": "131403", "url": "https://cs.wikipedia.org/wiki?curid=131403", "title": "Uriah Heep Live", "text": "Uriah Heep Live\n\nUriah Heep Live je živé album britské rockové skupiny Uriah Heep. Obsahuje hity jako \"Easy Livin\", \"Sweet Lorraine\", \"Sunrise\" a rozšířenou verzi skladby \"July Morning\". Tato deska, spolu s živákem Made in Japan od Deep Purple, patří k nejlepším živým rokovým nahrávkám, které byly v první polovině 70. let nahrány.\n\n\n\n\n\n\n"}
{"id": "131405", "url": "https://cs.wikipedia.org/wiki?curid=131405", "title": "Alessandro Baricco", "text": "Alessandro Baricco\n\nAlessandro Baricco (* 25. ledna 1958, Turín), populární italský romanopisec, dramatik, kritik, novinář a esejista. \n\nJako spisovatel debutoval v roce 1991 románem \"Castelli di rabbia\". Román \"Hedvábí\" (1996) byl v roce 2007 zfilmován, hlavní role obsadili Keira Knightleyová a Michael Pitt.\n\n\n"}
{"id": "131407", "url": "https://cs.wikipedia.org/wiki?curid=131407", "title": "Sanremo", "text": "Sanremo\n\nSanremo (také San Remo, latinsky \"Villa Matutiae\") je italské město v oblasti Ligurie, v provincii Imperia. V současné době je po Janově, La Spezii a Savoně čtvrtým největším ligurským městem. Město je známé jako turistické letovisko na riviéře, místo pořádání hudebního festivalu a sídlo jednoho ze čtyř kasin v Itálii. 16. května 1926 tady zemřel poslední osmanský sultán Mehmed VI.\n\nArcheologické objevy dokládají stálou přítomnost obyvatel v daných místech již v paleolitu. Jako obec či osada bylo San Remo založeno Římany pod názvem \"Villa Matutia\". V raném středověku došlo ke zvýšení počtu obyvatel. Centrum obce se přesunulo do kopcovité oblasti, kde bylo založeno staré město \"La Pigna\", které bylo před nájezdy Saracénů opevněno zdí.\n\nZpočátku bylo San Remo pod nadvládou diecéze Albengy, následně hrabat z Ventimiglie a později náleželo pod biskupství v Janově. V roce 1297 bylo San Remo prodáno janovským šlechtickým rodům Doriů a De Mari. V roce 1361 přešlo pod správu Janovské republiky. V roce 1367 se město vykoupilo, stalo se nezávislou obcí, nicméně se statusem ochrany Janovské republiky. Celé 16. století je pro San Remo a celou oblast riviéry (včetně francouzské části, Azurového pobřeží) ve znamení boje proti invazím Saracénů a pirátů. V roce 1814 se San Remo stalo součástí Sardinského království. Po sjednocení Itálie v roce 1861 se město začíná rozšiřovat a postupně se stává jedním z nejznámějších turistických letovisek na riviéře.\nSan Remo je již více jak 150 let jedním z nejznámějších letovisek Italské riviéry, respektive Riviery di Ponente. Centrum města leží v okolí přístavu. Střed města tvoří náměstí \"Piazza Eroi Sanremesi\". Západně od náměstí, v kopcovitém terénu, leží staré město \"La Pigna\" s úzkými uličkami. Jižně, směrem k přístavu, se nachází nové město vystavěné v druhé polovině 19. století. K hlavním památkám v Sanremu náleží románsko-gotická katedrála \"San Siro\" ze 13. století na starém městě, pevnost \"Forte Santa Tecla\" (leží v přístavu) postavená Janovany okolo roku 1754, \"Palazzo Borea d'Olmo\" z pozdního středověku (sídlí zde archeologické muzeum), budova kasina \"Casino Municipale\" vystavěná v letech 1904 - 1906 nebo \"Villa Nobel\" z roku 1874 v maurském slohu, kde žil Alfred Nobel. Hlavní třídou na novém městě je \"Corso Matteoti\". Moderní jachetní přístav je postaven pro 800 lodí.\n\nSan Romolo, Poggio, Bussana, Bussana Vecchia, Coldirodi, Verezzo, San Bartolomeo, Gozo Superiore, Gozo Inferiore, Verezzo San Donato, Verezzo Sant'Antonio, San Giacomo, San Giovanni, Borello\n\n\"Počet obyvatel\"\n\n\n"}
{"id": "131410", "url": "https://cs.wikipedia.org/wiki?curid=131410", "title": "Ellesmerův ostrov", "text": "Ellesmerův ostrov\n\nEllesmerův ostrov (anglicky \"Ellesmere Island,\" francouzsky \"Île d'Ellesmere,\" inuktitutsky \"Umingmak Nuna)\" leží v severní části ostrovů královny Alžběty. S rozlohou 196 235 km² je třetím největším ostrovem Kanady a desátým největším ostrovem světa. Jižní část ostrova je tvořena starými horninami Kanadského štítu. Severní část je druhohorního stáří a byla vyvrásněna v důsledku pohybu severoamerické desky k severu. Název ostrova v eskymáckém jazyce inuktitut znamená \"země pižmoňů.\"\n\nOstrov je součástí kanadského teritoria Nunavut a v roce 2001 na zde trvale žilo 168 obyvatel. Na severovýchodním výběžku ostrova se nachází nejsevernější trvale osídlené místo na Zemi, osada Alert.\n\n"}
{"id": "131414", "url": "https://cs.wikipedia.org/wiki?curid=131414", "title": "Křesťanské sbory", "text": "Křesťanské sbory\n\nKřesťanské sbory je název jednoho hnutí v rámci evangelikálního proudu křesťanství. Je volným sdružením autonomních sborů (místních církví), které nemá centrální vedení. Někdy je též celé hnutí označováno za samostatnou církev.\n\nKřesťanské sbory navazují na probuzenecké hnutí z 18. a 19. století, zejména tzv. „plymouthských bratří“ působících před rokem 1830 v Dublinu, Bristolu, Plymouthu ve Spojeném království a „bratrského hnutí“ (Die Brüderbewegung) v polovině 19. století v Německu. Roku 1848 se ve Spojeném království podle přístupu k věřícím ostatních církví hnutí diferencovalo na dvě skupiny, „otevření bratří“ a „uzavření bratři“ (Darbysté).\n\nV době Rakousko-uherské monarchie působili na území dnešní ČR jako bratrští misionáři, například Dr. F. W. Baedeker, E. H. Broadbent a F. Butcher z Anglie, J. Warns z Německa a F. Widmer ze Švýcarska. Z domácích pracovníků pak F. J. Křesina a J. Mrózek, absolventi Alianční biblické školy v Berlíně. Škola, založená mimo jiné i osobnostmi „bratrského hnutí“ Dr. F. W. Baedekerem a generálem G. von Viebahn a vedena učiteli z řad „otevřených bratří“ Ch. Köhlerem a J. Warnsem, vychovávala misijní pracovníky především pro Rusko a východní Evropu. Dalšími spoluzakladateli bratrského hnutí v Česku byli kolportéři biblí Britské biblické společnosti jako například K. Helmich, M. Sadloň, R. Meitner. Vznik prvních sborů tohoto hnutí na území dnešní ČR spadá do roku 1909. Je spojen s misijním působením „otevřených bratří“.\n\nV meziválečném období užívaly bratrské sbory názvu „Sbory věřících v Krista“, obecně známé byly také pod názvem \"darbysté\". Ve Třetí říši byla existence bratrských sborů možná toliko ve svazu BFC (Bund freikirchlicher Christen) s baptisty a metodisty, také v Protektorátě Čechy a Morava byl na ně vyvíjen tlak, aby vstoupily do svazu s Chelčického jednotou.\n\nPo válce se „Křesťanské sbory“ těšily z nezávislosti jen do vydání nového církevního zákona v roce 1949, který nepočítal s církvemi bez struktur a členských záznamů a s duchovními bez státního zaměstnaneckého poměru. Po letech života v ilegalitě získaly Křesťanské sbory na návrh Státního úřadu pro věci církevní, jež v říjnu 1955 schválil ÚV KSČ, v únoru roku 1956 souhlas státu ke své činnosti. Zachovaly si však určitá specifika svého vnitřního života, jež ke své činnosti potřebovaly. Od roku 1957, kdy byla schválena jejich první ústava, nesou sbory bratrského hnutí v České republice název „Křesťanské sbory“.\n\nV současné době v Čechách působí kolem dvaceti sborů a na Moravě a ve Slezsku kolem čtyřiceti. Během sčítání lidu 2001 příslušnost ke Křesťanským sborům uvedlo 3910 obyvatel České republiky.\n\nKřesťanské sbory v České republice spolupracují s tzv. Bratrským hnutím působícím i jinde.\n\nV jednotlivých zemích nesou samostatné sbory nebo jejich volné svazy různé názvy:\n\nStoupenci Křesťanských sborů se často prezentují jako křesťané, kteří nejsou vázáni na žádnou konkrétní církev.\n\nVedení sboru se ujímá skupina starších bratří uznaných a potvrzených shromážděním sboru (podle 1.Tim 3,1-7). Jejich spolupracovníci se nazývají diakoni a diakonky (řecky pomocníci).\n\nKoordinaci sborů zajišťují zástupci volení do regionálních a celorepublikových mezisborových rad.\n\nKomunikaci se státní správou zajišťují dva zástupci pověření shromážděním zástupců všech sborů.\n\nPodobně jako v ostatních evangelikálních směrech, Křesťanské sbory a jejich teologie vycházejí zejména z určité sestavy krátkých novozákonních citací a jejich doslovného výkladu jako spolehlivých a autoritativních výpovědí. Základní činnost sborů sestává z různých forem biblického čtení a biblických hodin a kroužků. Důležitost Bible je podkládána biblickými citacemi (Sk 2,42, 2.Tim 3,16; 2.Pt 1,20-21).\nPamátka Páně (Večeře Páně) je slavena každou neděli. Podle apoštolských spisů Večeře Páně byla vzpomínková slavnost, ustanovená Pánem, při níž věřící velebili Boha Otce i Syna a dobrořečili mu za vykoupení. Činili tak podle Kristových slov na jeho památku (Lk 22,19-20).\nPamátka Páně je slavnost díkůčinění a chvalořečení. Je při ní vzpomínáno:\n\nDle 1K 11,24-26 se jedná o\n\nModlitba jako vzývání, děkování a přímluva zahrnuje všechny životní situace a oblasti. Na biblických a modlitebních hodinách, v modlitebních kroužcích a během bohoslužeb věřící děkují za Boží blízkost a modlí se za osobní potřeby, misii i v moci postavené osoby.\n\nPro věřící je typický velký důraz na několik konkrétních biblických citací, zdůrazňujících nezávislost na církevních strukturách a přímý vztah k Ježíši Kristu.\n\nPoslání církve Křesťanské sbory charakterizují a dokládají biblickými citacemi ve třech rovinách:\n\nPro příslušnost k církvi považují Křesťanské sbory za rozhodující tato kritéria:\n\n\n\n\n\n"}
{"id": "131416", "url": "https://cs.wikipedia.org/wiki?curid=131416", "title": "Viktoriin ostrov", "text": "Viktoriin ostrov\n\nViktoriin ostrov (angl.: \"Victoria Island\", fr. \"Île Victoria\") leží v západní části Kanadského arktického souostroví. Je druhým největším ostrovem Kanady a osmým největším ostrovem světa (217 291 km²). Severozápadní třetina ostrova náleží k Severozápadním teritoriím, zbylé dvě třetiny k Nunavutu. Při sčítání lidu z roku 2001 žilo v nunavutské části 1 309 obyvatel a v severoteritoriální 398. Jméno dostal ostrov po britské královně Viktorii.\n\n"}
{"id": "131417", "url": "https://cs.wikipedia.org/wiki?curid=131417", "title": "Ken Hensley", "text": "Ken Hensley\n\nKenneth William David Hensley (* 24. srpna 1945 Plumstead, South East London, Anglie) je hráč na klávesové nástroje (hlavně na Hammondovy varhany), kytarista, zpěvák, skladatel a producent, nejvíce známý jako člen britské rockové skupiny Uriah Heep během 70. let\n\nPodílel se na většině skladeb této skupiny, jako na hitech „Look at Yourself“, „Lady in Black“, „Easy Livin'“, „Stealin'“ a „Free Me“.\n\n\n\n\n"}
{"id": "131418", "url": "https://cs.wikipedia.org/wiki?curid=131418", "title": "Taťána Gregor Brzobohatá", "text": "Taťána Gregor Brzobohatá\n\nTaťána Gregor Brzobohatá, rozená Kuchařová, (* 23. prosince 1987 Trnava) je česká modelka, herečka a zakladatelka nadace Krása pomoci. V roce 2006 se stala Miss České republiky a Miss World, jako první vítězka nejstarší světové soutěže krásy z České republiky. Narodila se ve slovenské Trnavě a vyrostla v českém Opočně.\n\nJako úřadující Miss World se účastnila několika humanitárních projektů, a to jak na regionální tak mezinárodní úrovni (USA, Vietnam, Čína, Irsko, Severní Irsko, Anglie, Ukrajina, Mexiko).\n\nDne 25. června 2008 založila nadaci Krása pomoci, která je zaměřena na pomoc seniorům a s tím související otázky stárnutí populace a mezigeneračních vztahů.\n\nBěhem mezinárodní modelingové kariéry spolupracovala nebo se stala tváří mnoha známých značek v České republice i zahraničí jako je Golden Lady swim wear, Oriflamme, Wella, John Frieda Hair Care, Nardelli Gioielli, Jaguar, Dermacol, L'Oreal Professionnel, Bali Lingerie, Bomton, Klenoty Aurum, Adidas. Předváděla pro značky jako je Dior, Emanuel Ungaro, Golden Lady swim wear, Elie Saab a pro přední české módní tvůrce a návrháře jako Liběna Rochová nebo Ivana Mentlová.\n\nSpolupracovala s fashion magazíny a médii v rámci módy či fashion story, osobních rozhovorů nebo jiných projektů těchto magazínů, jakými jsou Harper's Bazaar, Elle, InStyle, Cosmopolitan, Hi Society, W magazine, Zink magazine, Blank Magazine, Baby Vogue či Fashion TV. \n\nSpolupracovala s fotografy Tony Duranem (LA), Michaelem Donovanem (NY), The Riker Brothers (LA), Paulem De Lunou (NY), Liviem Mancinellim (Miami-Italy), Klausem Witheckem (Miami-Ge) a dalšími. Spolupracovala také s předními českými a slovenskými fotografy, jakými jsou Matuš Toth, David Turecký, Lukáš Dvořák, Robert Stano, Jadran Šetlík, Branislav Šimončík, Jiří Turek nebo Goran Tačevský.\n\nJejí zastupující mateřskou agenturou je modelingová agentura Scouteen.\n\nTaťána Gregor Brzobohatá účinkovala v několika filmových a televizních projektech. Jako modelka spolupracovala s českým režisérem Maxmiliánem Turkem na natáčení několika videoklipů a reklamních kampaní. Účastnila se natáčení videoklipu s Justinem Timberlakem pro píseň \"Fascinated\", na kterém spolupracovala v Los Angeles s americkým režisérem Collinem Tilleyem.\n\nV roce 2013 hrála ve snímku \"The Big Meet\", objevila se v filmu \"Donšajni\" oscarového režiséra Jiřího Menzela. V populárním českém seriálu \"Gympl s (r)učením omezeným\" ztvárnila roli Kristýny. Objevila se rovněž v seriálu \"Tag Series\" či \"Clay’s P.O.V.\", který se vysílal v Kanadě. V roce 2015 měl premiéru televizní celovečerní film \"Správnej dres\", ve kterém ztvárnila hlavní ženskou roli.\n\nÚčinkovala v řadě show, talk show či dokumentech v České republice i zahraniční. Společně s Michaelem Palinem účinkovala v jeho britském dokumentu o České republice. Účinkovala v čínském pořadu pro mládež \"Day Day Up\", který je s průměrnou sledovaností přes 100 milionů diváků jedním z nejsledovanějších čínských pořadů.\n\nV roce 2013 se zúčastnila šesté řady taneční soutěže České televize nazvané \"StarDance …když hvězdy tančí\", v níž ve dvojici s Janem Onderem skončila na druhém místě.\n\nTaťána Gregor Brzobohatá byla čestným hostem několika mezinárodních společenských a kulturních akcí. Předávala jednu z hlavních cen na britských TV Awards v Londýně.\n\nZahajovala společně s českou architektkou Evou Jiřičnou výstavu společného projektu putovní výstavy v New Yorku. Reprezentovala Českou republiku na světové výstavě Expo 2010 v Šanghaji. Jako čestný host se opakovaně zúčastnila mezinárodních filmových festivalů v Cannes, Benátkách, Dubaji či Karlových Varech.\n\nZúčastnila se americké charitativní akce Celebrity Apprentice v Los Angeles s Arnoldem Schwarzeneggerem. Několikrát se zúčastnila předávání Evropských cen Trebbia po boku osobností jako např. Jiřího Menzela nebo Jánose Bána. Zde také předala cenu za celoživotní dílo českému spisovateli Vladimírovi Páralovi.\n\nPři příležitosti 25. výročí sametové revoluce byla ve Washingtonu představena Madeleine Albrightovou jako lídr mladé generace a zakladatelka nadace pomáhající seniorům. V této souvislosti přečetla osobní dopis prezidenta Václava Havla z vězení adresovaný jeho ženě Olze.\n\nV roce 2008 iniciovala Taťána Kuchařová založení nadace s názvem Krása pomoci (\"Beauty of Help org.\"), která je zaměřená na pomoc seniorům. Nadace se dlouhodobě věnuje také otázkám stárnutí populace a mezigeneračních vztahů. V nadaci vystupuje v roli předsedkyně správní rady a fundraisera. Od svého založení nadace podpořila projekty, které pomáhají seniorům žít důstojný život v domácím prostředí a s profesionální péčí. V roce 2015 osobně prezentovala činnost své nadace na půdě OSN v New Yorku a v Ženevě.\n\nDíky své činnosti zaměřující se dlouhodobě na pomoc seniorů byla označena světovou mezinárodní organizací World Network of Young Leaders and Entrepreneurs (WNYLE) jako mezinárodní lídr mladé generace.\n\nDne 8. dubna 2006 se Taťána Kuchařová stala Miss České republiky a získala tituly \"Miss Sympatie, Miss Sahara, Miss Nejsympatičtější hlas, Miss Elegance\" v Boby centru v Brně. Od listopadu 2008 do roku 2010 byla prezidentkou soutěže Miss České republiky. Poté byla soutěž sloučena s Českou Miss.\n\nZačátkem září 2006 odletěla na prestižní mezinárodní soutěž krásy Miss World. V dílčích kategoriích se umístila na 2. místě v soutěži \"Miss Bikiny\", na 4. místě v \"Peoples Choice Award\" (tipovací internetová soutěž) a na 6. místě v soutěži \"Miss Designer\". Společenskou róbu z bílého saténu jí navrhovala česká návrhářka Hana Havelková. Dne 30. září 2006 se konalo finále v Paláci kultury a vědy ve Varšavě, kde porazila ve finále 103 konkurentek z celého světa a stala se jako první a dosud i poslední Češka v historii Miss World a získala ještě vedlejší titul \"Miss\" \"Northern Europe\".\n\n"}
{"id": "131419", "url": "https://cs.wikipedia.org/wiki?curid=131419", "title": "Spore", "text": "Spore\n\nSpore je počítačová hra vytvořená studiem Maxis a vydaná společností Electronic Arts v roce 2008. Hru navrhl Will Wright. Ve hře má hráč v rukou vývoj organismů od malé buňky až po vyspělé civilizace, létající do vesmíru. Hra se dělí na pět fází.\n\nZatímco hudbu v hlavním menu hry složil Cliff Martinez, autorem hlavní hudby během hraní je Brian Eno, který ji složil ve spolupráci s Peterem Chilversem.\n\nPo výběru buněčné fáze má hráč na výběr mezi býložravcem a masožravcem, což určuje, jestli bude příšerka jíst řasy nebo maso. Jestli se rozhodne pro masožravce, může také lovit ostatní příšerky. Mimo jiné to také určí pravděpodobný vývoj do celé hry. Může si také vybrat variantu všežravce tím, že si na svoji příšerku umístí tlamu býložravce a masožravce zároveň, elegantnější řešení je však po zabití všežravé buňky si v editoru umístít na tělo nově nalezenou všežravou tlamu. Při skoro každém snězení dostává hráč DNA body, které mu umožňují upravovat svoji příšerku. Do editoru se hráč dostane tehdy, když zavolá partnera na páření. Nové části těl může získat, jestliže sežere jinou příšerku nebo rozlouskne meteorit. Až dosáhne dostatečného množství DNA bodů, může přejít do další fáze.\n\nTato fáze se odehrává na suchu a velmi se podobá fázi buněčné. Každý druh příšerky má zde svoje vlastní hnízdo, kde se může hráčova příšerka uzdravovat a potkávat další příšerky. Podle úrovně pokročení může hráč získávat do své smečky až tři další příšerky. DNA body se získávají přátelením se s cizími příšerkami nebo jejich zabíjením a migrováním do nového hnízda, do kterého asi tak 2-3x odejdou členové hráčova druhu. Nové části těl se získávají spřátelením se, zabitím alfy rozmanitější, nebo nalezením v kostrách.\n\nMožnosti úpravy příšerky jsou zde daleko rozmanitější než v buněčné fázi. Tvar těla se dá měnit přemisťováním, zvětšováním nebo přidáváním obratlů. Na toto tělo lze umístit velké množství různých částí, které se dají tvarovat a mají vliv na vlastnosti budoucí příšerky. Na rozdíl od buněčné fáze hráč v této fázi přechází do 3D editoru.\n\nV této fázi se hra přepíná do strategického módu. Na planetě se nachází pět kmenů, úkolem je získat všechny jejich vesnice. To lze udělat dvěma způsoby: buď dobytím nebo spřátelením se, což se provádí tím, že hrají na různé hudební nástroje. Budovy a noví členové kmenu (jejichž kapacita se zvětšuje počtem vlastněných vesnic) se kupují za jídlo, které je potřeba ulovit resp. nasbírat. Také lze sbírat vejce buď z hnízd jiných druhů, anebo z ohrady, ve které jsou ze začátku zvířata, která byla v hráčově smečce a která byla jiného druhu, příp. si sem lze přivést divoká zvířata, když se ochočí. V tzv. kmenovém krejčí lze obléct vlastní příšerky a ovlivnit tak jejich vlastnosti.\n\nPočínají touto fází se začínají objevovat města. Cílem je stejně jako v kmenové fázi je sjednotit. To lze učinit s pomocí vlastnoručně vytvořených vozidel (pozemních, vodních a letadel) těmito způsoby:\n\nMěsta se také dělí tímto způsobem. Vnitřní rozestavení měst lze měnit, což velmi ovlivňuje hru. Lze vytvořit vlastní domy, které se dělí na radnici, obytné domy, továrny a zábavní budovy.\n\n\nMimo měst lze zabírat i gejzíry koření, které taktéž přidávají peníze.\n\nTato fáze začíná vytvořením kosmické lodi a jedná se o nejkomplexnější část hry. Hlavní náplň hry zde tvoří rozšiřování impéria. Spočívá v získávání nových slunečních soustav – ty lze buď kolonizovat založením měst na jejich planetách nebo dobýt či koupit od cizích impérií. V každé sluneční soustavě se nachází několik planet. Jestliže je některá z nich obsazena, pak produkuje koření určité barvy podle počtu továren v kolonii. Toto koření lze prodávat jiným koloniím (svým i cizím) za různé ceny.\n\nZa dosahování určitých mezí dostává hráč tzv. odznaky, které mu po určitém množství umožňují přijímat do své flotily nové lodě od spojenců (podobné jako smečka ve fázi vývoje tvorů).\n\nPokračování Spore s ním má kromě tvorby příšerek pramálo společného. Jedná se totiž o RPG, v němž hráč z izometrického pohledu likviduje hordy pološílených nepřátel.\n\nSpore: Galactic Adventures je prvním datadiskem pro hru Spore. Přidává možnost sestoupit z lodi (ve vesmírné fázi) a různě měnit vzhled planety, dávat na ni faunu, flóru a různé spolubojovníky a rozsáhlou část misí. Typů misí je hodně, například tyto: nalézt předmět a donést ho zpět, zabíjet velké příšery, infiltrovat a ničit nepřátelské lodě, hledání postav, chránění teritoria a další. Datadisk vyšel v Česku (a českém provedení) 26. června 2009.\n\nSpore: Creepy & Cute je balíček doplňků pro hru Spore. Obsahuje mnoho nových částí na tvoření příšerek, které jsou rozřazeny do dvou skupin. V první skupině si lze vytvořit legrační a roztomilá stvoření a v druhé hrůzostrašná monstra. Obsahuje přes sto nových částí.\n\n"}
{"id": "131425", "url": "https://cs.wikipedia.org/wiki?curid=131425", "title": "Funkcionál", "text": "Funkcionál\n\nFunkcionál je zobrazení, které prvkům nějakého prostoru (například funkcím) přiřazuje číslo. Je speciálním případem operátoru, který zobrazuje do množiny reálných anebo obecně komplexních čísel.\n\nFunkcionály daly jméno jednomu z odvětví matematické analýzy – funkcionální analýze.\n\nJednoduchým příkladem funkcionálu je zobrazení přiřazující funkci její funkční hodnotu v počátku (Diracova delta distribuce):\n\nČasto je funkcionálem integrál, např.:\n\nPříkladem nelineárního funkcionálu je délka křivky:\n\nFunkcionály mají zásadní význam ve fyzice, protože většinu přírodních principů lze definovat tak, že určitý funkcionál nabývá své stacionární hodnoty (většinou extrému). Uveďme např. Fermatův princip nejkratšího času, princip nejmenší akce, případně zákon maximálního vlastního času.\n\nZ těchto zákonů lze pomocí Eulerových-Lagrangeových rovnic, jež představují nutnou podmínku pro nabývání extrému funkcionálu, odvodit zákony diferenciální.\n"}
{"id": "131430", "url": "https://cs.wikipedia.org/wiki?curid=131430", "title": "Rekviem", "text": "Rekviem\n\nRekviem (lat.: Missa pro defunctis, Missa defunctorum, též Requiem), česky zádušní mše nebo mše za zemřelé, je v katolické liturgii mše sloužená jako součást pohřebních obřadů či při příležitosti zvláštní vzpomínky na zemřelého.\n\nTématem mše za zemřelé je modlitba za spásu duše zemřelého. Text mše nebyl zpočátku jednotný a v různých zemích Evropy se lišil. Sjednocení přinesl až tridentský koncil, který zasedal v letech 1545 až 1563. Další změny nastaly po druhém vatikánském koncilu. Název rekviem pochází od prvních slov latinského textu: \"Requiem aeternam dona eis, Domine\".\n\nRekviem je rovněž název hudebních skladeb, které jsou při příležitosti těchto obřadů prováděny. Vzhledem k dramatičnosti a všeobecné platnosti textu bývají rekviem komponována i čistě pro koncertní účely, aniž by se počítalo s jejich uvedením v chrámu. Bývají často i doplňována neliturgickým a dokonce i nenáboženským textem (např. \"Válečné requiem\" Benjamina Brittena).\n\nLiturgický text rekviem je zde uveden ve znění stanoveném tridentským koncilem, jež se nejčastěji objevuje ve zhudebněních. Současné znění upravené druhým vatikánským koncilem se liší především tím, že chybí sekvence \"Dies irae\". Uvádíme zde pouze texty specifické pro rekviem a obvykle zhudebňované; další součásti mše za zemřelé se shodují s běžnou mešní liturgií všedního dne během postního období. \n\nPo řadu století byl text rekviem zpíván výhradně ve formě gregoriánského chorálu. První dochovanou polyfonní skladbu na toto téma zkomponoval Johannes Ockeghem koncem 15. století. Nicméně závažnost textu i úcta k zemřelým nedovolovala skladatelům při komponování rekviem užívat kompoziční či instrumentační výstřelky. Např. po celé 16. století skladatelé při komponování užívali techniky cantus firmus, která už v té době působila archaicky.\n\nOdhaduje se, že do dnešních dnů přibližně 2000 skladatelů zkomponovalo více než 3000 skladeb tohoto typu. Velmi podrobný přehled skladeb lze nalézt na requiemsurvey.org.\n\nSkladatelé, zejména od dob romantismu, se vždy nedrží přesně liturgického textu. Některé části bývají vypouštěny a během provádění při obřadu v chrámu jsou pak doplňovány klasickým gregoriánským zpěvem. Některé původně delší sekvence (např. \"Dies irae\") bývají často děleny na jednotlivá hudební čísla. Naopak, někteří skladatelé si text upravili, aby vyhovoval jejich hudebním myšlenkám a formě (např. Hector Berlioz ve svém Rekviem op. 5 neboli \"Grande Messe des morts\"), jiní do tradičního textu vložili doplňující části, jak učinil i Antonín Dvořák ve svém \"Rekviem b-moll, op. 89\", když použil moteta \"Pie Jesu\". Často je rovněž vkládána modlitba \"Libera me\".\n\nForma rekviem zaujala i nekatolické skladatele či skladatele, kteří chtěli zkomponovat skladbu k uctění zemřelých na jiný než liturgický text. Tak již v 17. století vznikla např. díla Heinricha Schütze či Michaela Praetoria, která jsou luteránskou obdobou mše za zemřelé. Obdobným dílem je i Německé rekviem op. 45 (\"Ein deutsches Requiem\") Johanna Brahmse na text úryvků z bible Martina Luthera.\n\nMnoho významných skladatelů ve své tvorbě zahrnuje zhudebnění (latinského či jiného) textu mše za zemřelé. Mezi nejvýznamnějšími jmenujme alespoň několik:\na mnoho dalších.\n\n\n"}
{"id": "131432", "url": "https://cs.wikipedia.org/wiki?curid=131432", "title": "Jamesova zátoka", "text": "Jamesova zátoka\n\nJamesova zátoka (též Jamesův záliv; : \"James Bay\", : \"Baie James\") je velká vodní plocha zatínající se hluboko do severoamerické pevniny v jihovýchodní části Hudsonova zálivu. Tvoří hranici mezi provinciemi Québec a Ontario a ostrovy v ní náleží k teritoriu Nunavut. Jako první Evropan ji navštívil Henry Hudson v roce 1610, po něm ji v roce 1631 podrobně prozkoumal kapitán Thomas James, po němž nese jméno. Jde o lidskému životu nejpříznivější oblast Hudsonova zálivu a jako taková hrála enormní význam pro expanzi Společnosti Hudsonova zálivu a Kanady do severních oblastí.\n"}
{"id": "131442", "url": "https://cs.wikipedia.org/wiki?curid=131442", "title": "Rudolf Potsch", "text": "Rudolf Potsch\n\nRudolf Potsch (* 15. června 1937 Brno) je bývalý československý hokejový obránce a trenér, působící především v brněnských klubech. Patří k proslulé generaci českého hokeje, je devítinásobným mistrem republiky, ze světových šampionátů a olympijských her má stříbrné a bronzové medaile.\n\nJe známý svými bodyčeky ramenem. Zdobila ho ale i na tehdejší dobu tvrdá, důrazná, ale korektní hra. Byl rychlý bruslař, měl přehled, uměl zahrát puk z obraného pásma a velice často se zapojoval do útočení. Měl dobrou střelu těsně nad ledem a jeho rány od modré čáry často končily v síti u pravých tyček gólmanů.\n\nOdchovanec brněnského Králova Pole, které vyhrálo v letech 1952 a 1955 třikrát titul dorosteneckého přeborníka republiky, vyrostl pod vedením mládežnického trenéra Antonína Haukvice. Ten měl také podíl na tom, že se Potsch stal bodyčekujícím obráncem. S přechodem do kategorie mužů neměl větší problémy, působil nejprve v Králově Poli a posléze v Rudé hvězdě, do které narukoval v roce 1956. V roce 1969 odešel na tři sezony do Düsseldorfu, v jehož dresu získal další dva tituly mistra Německa. Po návratu do Brna se nevrátil do tehdejšího ZKL, ale získal ho konkurenční Ingstav Brno. Dvě sezony hrál a zároveň působil ve funkci asistenta hlavního trenéra, kterým byl bývalý spoluhráč Slavomír Bartoň. Po jeho odchodu ukončil v roce 1974 hráčskou kariéru a přestoupil na trenérskou dráhu.\n\nV první lize odehrál 15 sezón, v dresu Komety 354 ligových zápasů, ve kterých nastřílel 133 branek. V historických tabulkách je nejlépe střílejícím obráncem brněnského mužstva – jako jediný překročil stovku.\n\n\nIngstav Brno vedl čtyři sezony do roku 1978 a vybojoval s ním na rok účast v první lize. Jako trenér chtěl vždy prosadit vlastní představy. Začínal jako autoritativní trenér, časem však volil mírnější přístup. Je přesvědčen, že díky jeho snaze o tvrdou disciplínu, kterou vyžadoval i na ledě, dokázalo mužstvo ve třetí sezoně jeho trenérského působení suverénně vyhrát druhou ligu. Postup do první ligy s Ingstavem, a také s Olomoucí, kde působil v letech 1988 až 1992, považuje společně se dvěma tituly mistra Slovenska s mužstvem Trenčína za největší úspěchy trenérské kariéry.\n\nNěkolikrát odmítl, i přes opakované nabídky, trénovat českou národní hokejovou reprezentaci.\n\nRudolf Potsch se také podílel na výchově mladých talentů, jako jsou Jiří Dopita, Ivan Hlinka, Ernest Bokroš nebo Pavel Janků.\n\n\n\n"}
{"id": "131444", "url": "https://cs.wikipedia.org/wiki?curid=131444", "title": "MEC", "text": "MEC\n\nMEC je trojpísmenná zkratka která může označovat:\n\n"}
{"id": "131451", "url": "https://cs.wikipedia.org/wiki?curid=131451", "title": "Zárubeň", "text": "Zárubeň\n\nZárubeň (nebo veřej, hovorově \"futro\" nebo \"futra\", z německého \"Futter\", \"Türfutter\") je rám pevně umístěný ve zdi, který ohraničuje otvor dveří a tvoří jejich nosnou konstrukci. Obvykle bývá kovový, zejména v dřívějších dobách byl dřevěný nebo kamenný. Na zárubni je pomocí závěsů (pantů) zavěšeno křídlo dveří. \n\nPřední strana zárubně je ta, na které jsou závěsy, těsnění a protiplech zámku. Z přední strany se do zárubně nasazují dveře. \n\nSvislé části zárubně se nazývají \"ostění\" nebo \"podvoj\", spodní vodorovná část se nazývá \"práh\", horní \"nadpraží\". Zárubeň musí být do zdi pevně uchycena, k tomu u starších typů zárubní slouží tzv. \"zhlaví\" nebo \"uši\", což jsou okraje prahu a nadpraží, zasahující do zdi. Starší tesařské (tj. dřevěné) zárubně byly tvořeny tzv. \"hrubou zárubní\", která se obkládala obrubou (\"šambránou\") z hladce hoblovaných prken, někdy různě profilovaných. Toto obložení se nazývá \"obíjení zárubní\".\n\nObdobně jako u dveří se u zárubně rozlišuje pravé a levé provedení. K rozpoznání zda jde o pravou či levou zárubeň je třeba podívat se na zárubeň z přední strany, tedy z té strany, na které jsou umístěny závěsy. Na tuto stranu se pak budou otevírat dveře. \nZárubně se dělí zejména podle jejich vzhledu po zabudování do stěny. Tradiční zárubeň lemuje stavební otvor a vystupuje před líc zdiva. Dveře v zavřeném stavu nelícují se zárubní, nýbrž zapadají do ní pouze napůl (mají na obvodě polodrážku). Existuje několik odlišných moderních řešení, která mají za cíl zlepšit vzhled zárubní a dveří. \nV obchodních materiálech prodejců se užívají různé nejednotné názvy pro tyto tvarové úpravy, např. zárubně \"skryté\", \"neviditelné\", \"bezobložkové\", \"do roviny stěny\". \n\nMůžeme se setkat s mnoha materiály, z kterých se zárubně vyrábějí.\nPodle materiálu a tvaru se též liší i osazování zárubní. Podrobný návod na osazování zárubní je v souvisejícím článku ve Wikiknihách.\n\n\n"}
{"id": "131455", "url": "https://cs.wikipedia.org/wiki?curid=131455", "title": "Olwë", "text": "Olwë\n\nOlwë je elfem z fiktivního světa J. R. R. Tolkiena. Olwë je mladším bratrem Elwëho (král Elu Thingol) a díky tomu (Elwë byl vyslancem elfů do Valinoru) se stal jedním z pánů Teleri. Olwë byl přítelem Ossëho.\n\nOlwë a Elwë se stali pány velkého zástupu Teleri na Velké cestě Eldar do Amanu. Teleri však bylo hodně a tak šli pomalu, a proto se zdrželi v Beleriandu. Tam se král Elwë ztratil, a část jeho lidu na něho chtěla čekat a proto zde zůstali – to byli pozdější Sindar. Další část, vedena Círdanem, se usadila na pobřeží moře a spřátelila se s Ossëm. Olwë však byl netrpělivý a většina Teleri nakonec také odplula. \n\nZprvu se Ossë stal pánem ostrova Tol Eressëa, později však nakonec i Teleri dospěli do Eldamaru, kde založil Labutí přístav Alqualondë. Populace Teleri však byla značně snížena, když na jejich přístav zaútočil Fëanor a došlo k prvnímu zabíjení elfů elfy.\n\nOlwëho dcerou byla Eärwen,zvan též Labutí panna z Alqualondë; provdala se za třetího z Finwëho synů, zlatovlasého Finarfina, a měli spolu několik dětí; Finroda Felagunda, Galadriel, Aegnroa a Angroda (Orodreth je uváděn jako jejich syn nebo vnuk, v Silmarillionu je považován za jejich syna. Žil s Finrodem v Nargothrondu a poté, co Finrod odešel s Berenem, aby splnil svou přísahu a zahynul, se stal králem Nargothrondu. Orodrethovou dcerou byla Finduilas, milovaná Gwindorem a sama nešťastně zamilována do Túrina, syna Húrinova). Po Zabíjení rodných a Sudbě Noldor odešly všechny děti Eärwen pryč z Valinoru, ale ona i Finarfin zůstali.\n\nOlwë měl ještě několik synů (dva či více), o nichž se však nehovoří jinak, než že byli přáteli Finarfina.\n"}
{"id": "131464", "url": "https://cs.wikipedia.org/wiki?curid=131464", "title": "Hermitovský operátor", "text": "Hermitovský operátor\n\nHermitovský operátor, též samoadjungovaný operátor nebo samosdružený operátor je v matematice označení pro takový omezený operátor na Hilbertově prostoru, který je roven své adjunkci, tzn. takový operátor formula_1, který splňuje formula_2 pro všechna formula_3 pro která je definován, kde formula_4 značí skalární součin.\n\nHermitovský operátor bývá na prostoru operátorů považován za jakési zobecnění reálného čísla, platí následující vlastnosti:\n\nHermitovské operátory mají velké uplatnění v kvantové fyzice, kde se jimi reprezentují pozorovatelné veličiny, jejich vlastní čísla odpovídají možným hodnotám měření a proto je přirozený požadavek, aby byla reálná, což splňují právě hermitovské operátory. \n\n"}
{"id": "131466", "url": "https://cs.wikipedia.org/wiki?curid=131466", "title": "Jonas Jablonskis", "text": "Jonas Jablonskis\n\nJonas Jablonskis, známý také pod pseudonymem Rygiškių Jonas, (30. prosince 1860 , Šakiai – 23. února 1930 Kaunas) byl litevský jazykovědec, který je považován za tvůrce spisovné litevštiny.\n\n\nSvými studiemi Jablonskis položil základy popisu fonetického, morfologického a syntaktického systému litevštiny. Vypracoval také systém gramatické terminologie a popsal vztahy mezi dialekty a literárním jazykem.\n"}
{"id": "131468", "url": "https://cs.wikipedia.org/wiki?curid=131468", "title": "Sdružený operátor", "text": "Sdružený operátor\n\nSdružený operátor nebo též adjungovaný operátor je významný pojem ve funkcionální analýze.\n\nJsou-li formula_1 a formula_2 Hilbertovy prostory, pak k lineárnímu operátoru formula_3 pak sdruženým operátorem formula_4, nazveme takový operátor, který splňuje: formula_5\n\nRieszova věta zaručuje existenci a jednoznačnost sdruženého operátoru.\n\nČasto se pro sdružený operátor též používá značení formula_6, ve fyzice někdy formula_7.\n\n\nMáme-li běžnou operátorovu normu\nTak platí:\nA navíc:\n\nJádro sdruženého operátoru je ortogonální na obraz původního operátoru, tj:\n\nPrvá rovnost platí protože:\nDruhá rovnost vznikne jednoduše z první vzetím ortogonálního doplňku obou stran.\n"}
{"id": "131472", "url": "https://cs.wikipedia.org/wiki?curid=131472", "title": "Unitární operátor", "text": "Unitární operátor\n\nUnitární operátor je v matematice označení pro omezený lineární operátor formula_1 splňující vztah: formula_2, tzn. adjungovaný operátor odpovídá inverznímu zobrazení. (Kde formula_3 a formula_4 jsou Hilbertovy prostory.)\n\nNásledující tvrzení jsou ekvivalentní. Vlastnosti 2. a 3. se někdy používají jako alternativní definice.\n\n\nDůkaz:\n\nUnitární zobrazování je někdy považováno za zobecnění komplexní jednotky pro Hilbertovy prostory, mimo výše uvedené izometrie má je ještě tyto podobné vlastnosti:\n\n\n"}
{"id": "131479", "url": "https://cs.wikipedia.org/wiki?curid=131479", "title": "Eurytión", "text": "Eurytión\n\nEurytión (latinsky Eurytion) je v řecké mytologii jméno několika osob či tvorů z řeckých mýtů. \n\nAsi nejznámější toho jména je fthíjský král Eurytión. Hrdina Péleus se uchýlil pod jeho ochranu a stal se nakonec jeho zetěm a dostal třetinu jeho království. \n\nIronií osudu je, že zahynul právě Péleovou rukou, když jím byl nešťastnou náhodou zabit při kalydónském lovu.\n\nJiný Eurytión byl jedním z Kentaurů, divokých polomužů či polokoní, kteří žili v horách Thessálie. Mezi Kentaury byl považován za nejsilnějšího. \n\nZúčastnil se na pozvání svatby krále Lapithů Peirithoa. V průběhu hostiny se Kentauři opili a chtěli unést novomanželku Hippodameiu i jiné přítomné lapithské ženy. Strhl se divoký boj mezi Kentaury a ostatními hosty a většina Kentaurů v něm zahynula. \n\nJmenoval se tak i obr, který hlídal Géryonova stáda na ostrově Erythei. Když zde Héraklés plnil jeden ze svých těžkých úkolů, kdy měl na příkaz krále Eurysthea přihnat tato stáda do Mykén. \n\nStáda trojtělého obra Géryona byla daleko na západě, v blízkosti dnešního Gibraltaru, kde Héraklovi pomohl bůh slunce Hélios. Na ostrově se na Hérakla vrhl Géryonův dvouhlavý pes Orthos a obr Eurytión, kteří spolu stáda hlídali. Héraklés je oba zabil, po nich i Géryona a pak stádo přihnal až na Peloponnés. Aby toho bylo víc, cestou ještě přemohl siláka Eryka a obra Káka, kteří mu kradli kusy dobytka. \n\n"}
{"id": "131480", "url": "https://cs.wikipedia.org/wiki?curid=131480", "title": "SuperCity", "text": "SuperCity\n\nSuperCity (SC) je obchodní označení Českých drah pro kategorii vlaků vyšší kvality, v současné době (2018) je nasazována elektrická jednotka řady 680 - Pendolino. Tento vlak má maximální rychlost 230 km/h, na území České republiky pouze 160 km/h.\nJiž dříve však České dráhy provozovaly vlaky této kategorie, a to SC 502/503 Manažer (Praha – Ostrava) a SC 519/520 Mladý svět, který spojoval Prahu a Zlín. Od srpna 2009 zahrnuly České dráhy do systému SuperCity pod značkou SuperCity Bus i expresní autobusovou linku německých drah DB na lince Praha–Norimberk.\n\nV sezóně 2005/2006 spoje jezdily na severní větvi Praha-Holešovice – Pardubice – Ostrava.\n\nOd sezóny 2006/2007 jezdí spoje i na jižní větvi Praha-Holešovice – Brno – Břeclav – Bratislava nebo Wien Südbahnhof Rovněž se mění označení těchto spojů z InterCity na SuperCity (v přehledu řazení vlaků jsou však zatím řazeny v kategorii InterCity).\n\nDva páry vlaků SuperCity jezdily počátkem roku 2012 i do slovenské Žiliny, na jaře téhož roku ale bylo od nasazení upuštěno. Počínaje jízdním řádem pro rok 2015 zajíždějí některé vlaky SuperCity až do Košic.\n\nOd 9. srpna 2009 se České dráhy spoluúčastní provozování autobusové linky DB-Expressbus / SuperCity Bus na trase Praha–Norimberk. Šest párů spojů budou autobusy SETRA s dvěma cestovními třídami provádět německé dráhy DB. Linka je integrována do tarifních nabídek DB i Českých drah, přičemž České dráhy linku řadí do sítě spojů SuperCity. České dráhy přitom potvrdily, že rozvoj autobusové dopravy doplňující páteřní železniční dopravu patří k jejich strategickým záměrům do budoucna a že spoluúčast na této lince je jednou z prvních vlaštovek realizace.\n\n"}
{"id": "131481", "url": "https://cs.wikipedia.org/wiki?curid=131481", "title": "Tramvajová doprava v Káhiře a v Heliopoli", "text": "Tramvajová doprava v Káhiře a v Heliopoli\n\nTramvajový provoz se nachází také v hlavním městě Egypta, v Káhiře. \n\nSoučasná síť se skládá z dvou hlavních částí – hlavní tramvajové sítě v Heliopoli a menší v nedaleké Káhiře. Obě sítě bývaly dříve nezávislé, k jejich spojení pod jednoho dopravce, Cairo Transport Authority, došlo roku 1991. Tramvaje jezdí na úzkém rozchodu 1000 mm a převážně na železničních kolejnicích (bez žlábku). Žlábkové kolejnice jsou jen v centru města a na modernějších úsecích. Výhybky jsou stavěny ručně, jsou převážně železničního typu a ve velice špatném technickém stavu.\n\nPrvní tramvajová linka se v Káhiře objevila 12. srpna 1896, v Heliopoli pak 5. září 1908. Již roku 1917 existovalo v metropoli tehdy ještě nezávislého Egypta 22 tramvajových linek, které tak tvořily základ veřejné dopravy ve městě. Význam tramvají poklesl teprve až na konci 80. let; roku 1987 zahájil provoz první úsek metra, a díky tomu tak získal sever i jih města mnohem kvalitnější spojení. Podzemní dráha tak vytlačila z některých oblastí tramvaje zcela (například byly zrušeny tratě vedoucí přes Nil do přilehlé Gízy a většina městských tratí v Káhiře samotné; takže nyní mají tramvaje charakter ryze napaječů metra). Naopak síť v Heliopolisu změněna nebyla nijak, ba byla dokonce i rozšířena do dalších okolních obcí (\"Shubra el-Kheima, Nasr town\").\n\nVzhledem k proběhlému rušení tratí a rozvoji metra je budoucnost tramvajové dopravy jak v Káhiře, tak i Heliopoli velmi nejistá. Samotnou meziměstskou trať by mohla nahradit třetí linka metra, která má vést z Káhiry přes Heliopolis směrem k letišti.\n\nVozový park a tratě jsou ve velmi špatném stavu, tudíž i cestovní rychlost musí být tomu přizpůsobena a je tak velmi nízká. Jízdní řády v podstatě neexistují a mapy sítě jsou na zastávkách velmi zřídka. Přesto však tramvajová doprava patří vzhledem ke své nízké ceně mezi relativně oblíbené způsoby přepravy. \n\nDo provozu jsou nasazovány dvouvozové tramvajové soupravy, na meziměstské lince do Heliopolisu pak třívozové. V minulosti zde jezdily české tramvaje Tatra K5AR. \n\n"}
{"id": "131487", "url": "https://cs.wikipedia.org/wiki?curid=131487", "title": "Géryonés", "text": "Géryonés\n\nGéryonés (latinsky Geryones) je v řecké mytologii jméno nestvůrného obra se třemi těly. Jeho otcem byl netvor Chrýsáór a matkou Kallirhoé, dcera Titána Ókeana.\n\nTento strašný obr žil daleko na západě na ostrově Erytheia. Měl tam velká stáda nádherného dobytka, která před možnými zloději hlídali dvouhlavý pes Orthos a mohutný obr Eurytión.\n\nPo těchto stádech se dozvěděl král Eurystheus v dalekých Mykénách a dlouho po nich toužil. Když nastal čas, že Héraklés u něj sloužil a plnil pro něj nesplnitelné úkoly, jedním z nich právě byl i tento. Héraklés se vydal na dalekou cestu, došel až k dnešnímu Gibraltaru. S pomocí boha Hélia se přeplavil na ostrov a v boji stáda získal. Zabil při tom všechny tři netvory a stáda přivedl až do Mykén.\n\nVyobrazení obra Géryona se zachovalo například:\n\n"}
{"id": "131488", "url": "https://cs.wikipedia.org/wiki?curid=131488", "title": "Juozas Balčikonis", "text": "Juozas Balčikonis\n\nJuozas Balčikonis (24. března 1885 – 5. února 1969 Vilnius) byl litevský lexikograf a spolu s Jonasem Jablonskisem zakladatel litevské profesionální lingvistiky. Balčikonis navázal na dílo Jablonskise a rozvíjel normativní teorii litevského jazyka.\n\n\n"}
{"id": "131491", "url": "https://cs.wikipedia.org/wiki?curid=131491", "title": "Městská část a městský obvod", "text": "Městská část a městský obvod\n\nMěstská část či městský obvod je v České republice podle zákona o obcích od roku 1990 označení samosprávných částí územně členěných statutárních měst. Obě označení jsou z hlediska zákona rovnocenná, zastupitelstvo statutárního města může zvolit kterékoliv z nich. Na městské části se člení Brno a část Opavy, na městské obvody se člení Ostrava, Pardubice, Plzeň a Ústí nad Labem. V Liberci je městským obvodem pouze jedna místní část. V hlavním městě Praze se samosprávné celky podle zákona o hlavním městě Praze nazývají městské části. V Česku se v osmi statutárních městech nachází celkem 94 městských částí a 46 městských obvodů.\n\nPojem městská část (resp. \"mestská časť\") se také používá na Slovensku.\n\nObvod (nebo též městský obvod) je v Praze oficiální název pro deset jednotek územního členění podle zákona o územním členění státu (Praha 1 až Praha 10), které jsou z některých hledisek obdobné mimopražským okresům. V současné době nejsou samosprávnými jednotkami. Členěním jiných měst se \"zákon o územním členění státu\" nezabývá.\n\nSprávní obvody Praha 1 až Praha 22 je neoficiální označení správních obvodů působnosti obdobné mimopražským obcím s pověřeným obecním úřadem nebo s rozšířenou působností. Statut hlavního města Prahy ji svěřuje 22 z celkového počtu 57 pražských městských částí. Je-li v mapách Prahy i úřední praxi použito v souvislosti s Prahou termínu \"správní obvod\", často je tím míněn správní obvod této působnosti a úrovně.\n\nMěstské obvody existovaly v několika československých městech (Bratislava, Brno, Košice, Ostrava, Plzeň a Praha) už před rokem 1990. Spravovaly je obvodní národní výbory (ObNV), v jejich čele stáli předsedové. Působnost státní správy tehdy nebyla rozlišena od místní samosprávy.\n\nObvod nebo městský obvod ve vztahu k hlavnímu městu Praze je jednotka územního členění státu podle zákona č. 36/1960 Sb., o územním členění státu, od 1. července 1960. Původně mělo těchto deset obvodů (Praha 1 až Praha 10) vlastní obvodní národní výbory, později obvodní zastupitelstva a obvodní úřady. Dnes tyto obvody vlastní samosprávu ani úřady obecné státní správy nemají.\n\nSe vznikem městských částí byla samostatná působnost pražských obvodních zastupitelstev a rad omezena na území nových městských částí s názvy původních obvodů. Přenesená působnost z obvodních úřadů byla částečně přenášena na některé místní úřady postupně už od roku 1988 (tehdy ještě šlo o ONV a MNV), postupně pak byly přejmenovány úřady dalších městských částí na Prahu 11 až Prahu 15 jakožto jakési „pseudoobvody“. Nakonec bylo celé území Prahy rozděleno z hlediska přenesené působnosti úrovně odpovídající zhruba pověřeným obecním úřadům do působnosti 22 správních obvodů, a názvy městských částí s příslušnými úřady byly sjednoceny na podobu Praha 1 až Praha 22.\n\nUž zákon č. 367/1990 Sb., o obcích, a zákon č. 418/1990 Sb., o hlavním městě Praze, stanovily, že se území statutárních měst a hlavního města Prahy může členit na samosprávné městské části nebo obvody, pokud tak určí zastupitelstvo příslušného statutárního města ve statutu města.\n\nDo určité míry jsou městské části a obvody obdobou obcí, mohou mít také vlastní symboliku (znak a vlajka) a mají také podobné správní orgány, kterými je úřad, zastupitelstvo, rada a starosta. Jejich kompetence a rozsah samosprávy jsou však menší a určuje je městská vyhláška s názvem statut města. Rovněž vznik a zánik těchto samosprávných jednotek je plně v kompetenci zastupitelstva statutárního města.\n\nNa rozdíl od obcí může území městské části či obvodu zahrnovat i necelé části jednoho nebo více katastrálních území. Městské části nebo městské obvody nemusí pokrývat celé území města – v Liberci a v Opavě centrální části města nespadají do žádného městského obvodu či části a spravují je přímo orgány města. Pro účely statistiky a některé jiné účely se však mezi městské části počítají také dotyčné části územně členěných statutárních měst, které vlastní samosprávu nemají a jsou spravovány přímo magistrátem dotyčného statutárního města.\n\nMěstské části a městské obvody nemají vlastní právní subjektivitu, jsou pouze organizačními jednotkami města. Při svých činnostech jednají jménem města a nemohou vydávat obecně závazné vyhlášky a nařízení, město na ně nemůže tuto činnost přenést ani pomocí statutu.\n\n\n\n\n\n\nVe Zlíně je zřízení samosprávných městských částí dlouhodobě aktuálním politickým tématem. Některé okrajové místní části se v průběhu 20 let po roce 1990 zcela osamostatnily. V roce 2010 se do městského zastupitelstva dostalo hnutí M. O. R. (Morální očistu radnice), které mělo vznik samosprávných městských částí v Přílukách, Malenovicích, Vršavě, Klečůvce či v Lužkovicích jako jeden z klíčových bodů ve svém volebním programu, avšak neprosadilo tento záměr u svých koaličních partnerů, takže do programového prohlášení rady se dostalo již jen neurčité posílení pravomocí městských částí. Prakticky nedošlo k žádným změnám, v zastupitelstvu nakonec neprošel ani kompromisní návrh na posílení pravomocí komisí místních částí. Hnutí M. O. R. se pod vlivem tohoto neúspěchu rozpadlo a část jeho politiků odešla z hnutí i z rady města.\n\nSlovenská města Bratislava a Košice se také člení na samosprávné městské části. Také zde stojí v jejich čele starosta, mají vlastní zastupitelstva a radu, a užívají také vlastní vlajky a znaky.\n\n\n"}
{"id": "131492", "url": "https://cs.wikipedia.org/wiki?curid=131492", "title": "Dějiny Ostravy", "text": "Dějiny Ostravy\n\nDějiny Ostravy začínají již v 8. století n. l. Ostrava patří k velmi dlouho osídleným místům na území České republiky. Na území Ostravy se nacházely tři hrady (v Moravské Ostravě, ve Slezské Ostravě a na Landeku), ale pouze slezskoostravský se zachoval až do dneška.\n\n\n\nV 2. polovině 19. století dochází k rozvoji průmyslu, Slezská Ostrava se stává průmyslovým centrem Habsburské monarchie. Spolu s okolními vesnicemi Hrušov, Muglinov, Michálkovice a Radvanice spadala administrativně do Slezska, tedy pod Opavu a to až do roku 1928, kdy byla země Slezská spojena s Moravskou v Moravskoslezskou s centrem v Brně.\nMoravská Ostrava, Přívoz, Vítkovice, Mariánské Hory, Zábřeh nad Odrou, Nová Ves a Hrabůvka byly součástí země Moravské, spadající pod Brno.\n\nVe 20.–30. létech 20. století byly na území města postaveny obchodní domy (Bachner, Brouk a Babka…).\n\n\nMoravská Ostrava byla jako významné průmyslové centrum obsazena nacistickým Německem ještě dříve, než prezident Emil Hácha podepsal v Berlíně dohodu s Hitlerem. O významu města pro německý zbrojní průmysl svědčí i Hitlerova slova: „Jestliže vydáte Moravskou Ostravu, vydáte Německo! Moravskou Ostravu je nutno udržet stůj co stůj!“ Ostrava byla osvobozena v rámci Ostravské operace.\n\n\nTěsně po válce došlo opravám bytového fondu a městské infrastruktury. Během 50.–80. let 20. století došlo k obrovskému přílivu obyvatel a stavebnímu rozmachu města. Byla zahájena výstavba sídlišť v Hrabůvce, Zábřehu a Porubě. Nastal intenzivní rozmach těžkého průmyslu, především hutního. V šedesátých letech bylo vybudováno výstaviště Černá louka a pokračovala necitlivá asanace historického centra města. Za starosty Josefa Kempného pokračovala výstavba ostravských sídlišť a řešila se problematika možné těžby uhlí pod středem města. Po srpnu 1968 došlo k výstavbě sídlišť i na asanovaných plochách (např. Fifejdy). V 70. letech se primátor Eduard Foltýn podílel na tvorbě nového územního plánu; mj. prosadil výstavbu svinovských a frýdlantských mostů, obnovu komunikační sítě města a vybudování krajské nemocnice v Porubě. Stále však pokračovala necitlivá asanace centra města. Posledním předlistopadovým primátorem byl Bedřich Lipina, který rozšířil elektrárnu v Třebovicích a zahájil výstavbu ústřední čistírny odpadních vod v Přívoze a zpracovatelského závodu komunálních odpadů v Kunčicích. Informace o správním vývoji Ostravy naleznete v článku Správní a územní vývoj Ostravy.\n\n\nPo sametové revoluci navázala Ostrava standardní vztahy s jinými městy tuzemskými i zahraničními. Vznikla Ostravská univerzita, byly založeny pobočky Alliance Francaise a British Council. Ostrava se také zapojila do mezinárodní spolupráce regionů v rámci programu Ouverture. Primátor Evžen Tošenovský se významně angažoval na realizaci Centra tísňového volání, ojedinělého projektu na území České republiky. Kladně bylo hodnoceno jeho pracovní i osobní nasazení během povodně v roce 1997. Bylo postaveno Divadlo loutek a rekonstruováno Divadlo Antonína Dvořáka. Realizována byla také výstavba nové čtyřproudé komunikace ve Vítkovicích, rekonstrukce ulice Poděbradova, výstavba podzemního kolektoru v centru města a rekonstrukce tramvajové vozovny v Křivé ulici.\n\n\n\n"}
{"id": "131493", "url": "https://cs.wikipedia.org/wiki?curid=131493", "title": "Městský obvod", "text": "Městský obvod\n\nMěstský obvod je v některých městech označení pro část města na určité úrovni členění:\n\n\n"}
{"id": "131502", "url": "https://cs.wikipedia.org/wiki?curid=131502", "title": "Centrozom", "text": "Centrozom\n\nCentrozom (dělící tělísko, cytocentrum) je organela živočišných buněk a buněk nižších rostlin.\n\nBez přítomnosti centrozomu není možné jaderné dělení. Konkrétní funkcí centrozomu je organizování mikrotubulů do prostorové sítě. Během buněčného dělení zajišťuje navázání chromozomů na mikrotubuly. Nachází se v něm asi 100 různých proteinů, které jsou většinou zcela unikátní a neexistují k nim analogické proteiny v jiných částech buňky.\n\nVyskytuje se v cytoplazmě těsně u jaderné membrány (karyolema), která je v jeho okolí mírně prohloubena, a před mitózou se duplikuje. Dva centrozomy tvoří póly dělícího (mitotického) vřeténka, jehož vytváření a orientaci zajišťují. V živočišných buňkách (na rozdíl od rostlinných) jsou centrozomy pozorovatelné po celou dobu mitózy.\n\nV buňkách řasinkového epitelu není centrozom umístěn v blízkosti jádra, ale posunuje se k cytoplazmatické membráně, kde se centrioly zmnoží na počet 200-300 a stávají se bazálními tělísky řasinek.\n\n\nStruktura ventrikly se jeví jako dutý válec. Stěna válce je zpravidla tvořena z 9 trojic periferně souběžných mikrotubulů. Centrozom je tvořen dvěma centriolami, válcovitými útvary složenými převážně z tubulinu. Centrioly v centrozómu jsou vzájemně orientovány v pravém úhlu.\n"}
{"id": "131503", "url": "https://cs.wikipedia.org/wiki?curid=131503", "title": "Orthos", "text": "Orthos\n\nOrthos (latinsky Orthrus) je v řecké mytologii jméno obludného dvouhlavého psa, který byl synem obra Týfóna a jeho manželky Echidny.\n\nTuto příšernou rodinu doplňovali sourozenci Orthose: Kerberos — trojhlavý podsvětní pes, Chiméra, Sfinx, Hydra a jiné nestvůry. \n\nNa dalekém západním ostrově Erytheia, v blízkosti dnešního Gibraltaru měl svá nádherná stáda trojtělý obr Géryonés a před zloději je spolu s ním hlídal Orthos a další obr Eurytión. Ani tato silná sestava však k uhlídání nestačila. Na ostrov dorazil hrdina Héraklés při plnění jednoho ze svých přetěžkých úkolů, který mu přikázal mykénský král Eurystheus. Aby úkol splnil, musel všechny tři hlídače zabít. Pes Orthos bránil svěřená stáda tak zuřivě, že se dal raději zabít, než by k nim Hérakla pustil. \n\n"}
{"id": "131505", "url": "https://cs.wikipedia.org/wiki?curid=131505", "title": "Symplégady", "text": "Symplégady\n\nSymplégady jsou dva skalnaté ostrůvky u Byzantia. \n\nV řecké mytologii jsou zmíněny v příběhu Argonautů, kteří pluli do Kolchidy pro zlaté rouno. \n\nKdyž loď Argó proplouvala průlivem Bospor, kde se dvě skály Symplégady nepřetržitě rozestupovaly a srážely a rozdrtily vše, co se připletlo do cesty. Plavci vypustili holubici, která mezi skalami prolétla, jenom několik pér z ocasu jí skály přiskříply a urvaly. Nato se dala do pohybu Argó, všichni úporně veslovali, ale proudy je stále strhávaly zpět. Loď proplula \njenom s vydatnou podporou bohyň a mořských víl. Loď proletěla skalami a unikla záhubě, jen ozdobu na kormidle skály rozdrtily, když se srazily za lodí. Pak se rozestoupily a od té doby stojí pevně, ani se nepohnou. Tak bylo řečeno věštbou, že propluje-li jediná loď, už nikdy skály žádnou jinou loď nebudou obtěžovat. \n\n"}
{"id": "131508", "url": "https://cs.wikipedia.org/wiki?curid=131508", "title": "Grand Prix Itálie 2006", "text": "Grand Prix Itálie 2006\n\nLXXVII Gran Premio Vodafone d'Italia\n\n\nTrofej pro vítězného Michaela Schumachera a pro druhého v cíli Kimi Räikkönena předával ministr infrastruktury Antonio di Pietro. Třetí Robert Kubica převzal cenu od Franca Lucchesiho prezidenta italského automoto klubu. Vítěznému týmu Ferrari předal cenu Arun Sarin.\n\n\n\n\n\n"}
{"id": "131509", "url": "https://cs.wikipedia.org/wiki?curid=131509", "title": "Andrew Jackson", "text": "Andrew Jackson\n\nAndrew Jackson (15. března 1767 − 8. června 1845) byl americký politik a válečník, sedmý prezident Spojených států amerických (1829–1837). Jeho slogan zněl: „Nechť vládne lid“, přičemž za tento \"lid\" nepovažoval indiánské a černošské obyvatelstvo.\n\nPro svou tvrdost, neústupnost a ochotu trpět spolu se svým mužstvem nosil přezdívku „Old Hickory“, tj. „Starý Ořechovec“, přičemž zejména ve starších českých textech se můžeme setkat s nepřesným překladem „Starý Ořešák“ \n\nJeho rodiče emigrovali do USA z města Carrickfergus v Severním Irsku roku 1765. Narodil se jako nejmladší ze tří synů. Často se zaplétal do duelů. Byl považovaný za národního hrdinu, když porazil britská vojska dne 8. ledna 1815 v bitvě u New Orleans. Potom bojoval v bitvách proti indiánským kmenům Kríkům a Seminolům, kteří útočili na Floridu. V roku 1819 se stal jejím vojenským guvernérem poté, co ji dobyl a připojil ke Spojeným státům.\n\nV roce 1821 se stal řádným guvernérem Floridy, roku 1823 senátorem za Tennessee. V prezidentských volbách v roce 1824 soupeřil s Johnem Quincy Adamsem a dalšími třemi kandidáty, ale ani jeden z nich nezískal většinu všech volitelů. Sněmovna reprezentantů nakonec rozhodla o Adamsovi, přestože Jackson získal o 45 000 hlasů více než on. Jackson spustil poté obrovskou celonárodní pomlouvačnou kampaň proti Adamsovi. V následujících volbách 1828 po velmi ostré kampani plné osobních útoků byl již zvolen prezidentem (první z jižanských států), roku 1832 byl zvolen znovu.\n\nByl proslulý svým celoživotním pronásledováním Indiánů. Velký populační růst amerického obyvatelstva a objevení zlata způsobily tlak na území obývané původním indiánským obyvatelstvem. V roce 1830 prošel Kongresem souhlas na vystěhovaní Indiánů, který Jackson podepsal. Právní akt byl úspěšně napaden národem Čerokíů v roce 1832 u Nejvyššího soudu. I přes rozhodnutí soudu Jackson vyžadoval přehodnocení rozsudku a fakticky byl rozhodnutý to nerespektovat.\nJackson nakonec poslal vojsko, aby vyhnalo domorodé obyvatelstvo, což vedlo k nechvalně slavné „Cestě slz“, která zabila při pochodu téměř 4 000 Čerokíů (asi čtvrtinu populace) cestou do Oklahomy.\n\nJako svůj největší úspěch na politickém poli sám Jackson ohodnotil svůj úspěšný boj s \"The Second Bank of America\" (ta usilovala o dvacetiletou licenci vlády na vydávání fiat currency, z čehož by inkasovala úrok) a její uzavření tím, že se zásadně zasadil o neprodloužení jejího mandátu v roce 1836 a zabránil jejímu znovuzavedení v roce 1841. Během prezidentské kampaně v roce 1828 Jackson při projevu na adresu skupiny bankéřů řekl: „Jste doupě zmijí. Mám v úmyslu vaše hnízdo vypálit a s pomocí Boží ho vypálím“. Pokračoval a dále řekl: „Kdyby lidé jenom pochopili, do jaké míry je náš peněžní a bankovní systém nespravedlivý, do rána by byla revoluce“. Jackson prohlásil, že kdyby centrální banka měla pokračovat v kontrole „naší měny, v dostávání našich veřejných peněz a v držení tisíců našich občanů v závislosti, bylo by to strašnější a nebezpečnější než námořní a pozemní síla nepřítele...“ Návrh zákona na novou smlouvu prošel Senátem poměrem 28/20 a Dolní komorou poměrem 107/85 a každý věděl, jak se Jackson zachová. President banky Nicholas Biddle (1786–1844) vyhrožoval: „Když ho Jackson bude vetovat, já budu vetovat jeho!“ Jackson smlouvu vetoval a Banku v roce 1832 zrušil. Nařídil sekretáři státní pokladny, aby odstranil všechny vklady vlády z amerických bank a uložil je do státních bank. 8. ledna 1835 Jackson zaplatil poslední splátku amerického národního dluhu – to byl jediný okamžik amerických dějin, kdy národní dluh byl redukován na nulu a Američané byli schopni nahromadit přebytek 35 milionů dolarů, které byly rozděleny jednotlivým státům. Nicholas P. Trist, prezidentův osobní tajemník, řekl: „Toto je koruna slávy Andrew Jacksona a nejdůležitější služba, jakou kdy své vlasti prokázal.“ Boston Post ho přirovnal k Ježíši, který vyhnal penězoměnce z chrámu. Jackson tvrdil: „Pokud má Kongres podle Ústavy právo vydávat papírové peníze, bylo mu toto právo dáno proto, aby ho používal a ne proto, aby ho delegoval na jednotlivce nebo společnosti.“ Jackson řekl, že řízení centrální banky „by bylo prováděno několika jednotlivci nezávisle na vládě, kteří by získali kontrolu nad pracovní silou a příjmy většiny lidí.“\n\nZástupci \"Second Bank of America\" chtěli převzít agendu tisku dolarů a ovládání přísunu peněz do americké ekonomiky, navíc s tím, že každý dolar by byl zatížen úrokem, který by vláda musela bance v budoucnu splatit (tento princip fungoval i v době, kdy byly severoamerické státy britskými koloniemi). Jackson naopak prosadil, že vydávání dolarů bude bezúročné vůči nikomu a výši emisí bude podle potřeb a růstu ekonomiky řídit občany volený Kongres (čímž zůstane neporušena možnost obyčejných občanů řídit nepřímo finanční politiku své země skrze své volené zástupce). Tento princip bylo jedno z hlavních Jacksonových témat při jeho kandidatuře na prezidenta, i předtím na guvernéra.\n\nNa Jacksona byly v době jeho prezidentského období spáchány dva pokusy o atentát. První případ ze 6. května 1833 je prvním zaznamenaným fyzickým útokem na prezidenta Spojených států. Útok spáchal Robert B. Randolph, kterého Jackson nařídil propustit z námořnictva pro defraudaci. Druhý pokus se udál 30. ledna 1835, kdy na něj atentátník Richard Lawrence, nezaměstnaný malíř pokojů z Anglie, vyzbrojený dvěma pistolemi každou v jedné ruce, v nestřežený moment vypálil. První pistole však selhala a nevypálila, použil tedy druhou, ale selhala i ta. Historici se domnívají, že se tak stalo díky vlhkému počasí. Posléze, díky veřejnému podivu nad dvojitým selháním byly obě pistole testovány a znovu testovány. Pokaždé fungovaly bezvadně. Mnozí věří, že Jackson byl chráněn Prozřetelností; událost se stala součástí Jacksonovského mýtu.\n\nJackson zemřel přirozenou smrtí ve věku 78 let. Na jeho hrobce je vytesáno jeho krédo \"I killed the bank\" („Zabil jsem tu banku“). O Jacksonovi se mluví jako o jediném prezidentu, který dokázal zbavit Spojené státy národního dluhu, a též jediném prezidentu, který splnil vše, co slíbil ve své volební kampani.\n\n"}
{"id": "131510", "url": "https://cs.wikipedia.org/wiki?curid=131510", "title": "Tramvajová doprava v Záporoží", "text": "Tramvajová doprava v Záporoží\n\nTramvajová doprava tvoří spolu s trolejbusovou a autobusovou dopravou MHD v osmisettisícovém jihoukrajinském městě Záporoží.\n\nTramvaje ve městě jezdí od 17. června 1932. Již od počátku byly používány tramvaje elektrické s rozchodem kolejí 1524 mm. V období mezi rokem 1943 a 12. říjnem 1944 byl provoz kvůli druhé světové válce přerušen.\n\nKdyž válka skončila, spolu s velkou rekonstrukcí města začal i velký rozvoj tramvajové dopravy; bylo vystavěno několik nových tramvajových tratí. Kromě toho přibyly také trolejbusy, a to od 22. prosince 1949. V roce 1990 bylo v provozu dohromady na 300 vozidel, které za rok přepravily 31 000 000 cestujících. Vzhledem k ekonomickým problémům, které postihly Ukrajinu v 90. letech, se omezil rozvoj sítě a snížil se také počet vypravovaných vozů (na 140 na 13 linkách v roce 2003).\nV roce 2006 se debatovalo o stavu vozového parku a bezpečnosti tratí poté, co došlo k nehodě (tramvaj vykolejila a narazila do domu), při které se zranily asi dvě desítky cestujících, z toho dva těžce.\n\n"}
{"id": "131512", "url": "https://cs.wikipedia.org/wiki?curid=131512", "title": "Korelace", "text": "Korelace\n\nKorelace (z lat.) znamená vzájemný vztah mezi dvěma procesy nebo veličinami. Pokud se jedna z nich mění, mění se korelativně i druhá a naopak. Pokud se mezi dvěma procesy ukáže korelace, je pravděpodobné, že na sobě závisejí, nelze z toho však ještě usoudit, že by jeden z nich musel být příčinou a druhý následkem. To samotná korelace nedovoluje rozhodnout, protože korelace neimplikuje kauzalitu.\n\nV určitějším slova smyslu se pojem korelace užívá ve statistice, kde znamená vzájemný lineární vztah mezi znaky či veličinami \"x\" a \"y\". Míru korelace pak vyjadřuje korelační koeficient, který může nabývat hodnot od −1 až po +1.\n\nVztah mezi znaky či veličinami \"x\" a \"y\" může být kladný, pokud (přibližně) platí \"y\" = \"kx\", nebo záporný (\"y\" = -\"kx\"). Hodnota korelačního koeficientu −1 značí zcela nepřímou závislost (antikorelaci), tedy čím více se zvětší hodnoty v první skupině znaků, tím více se zmenší hodnoty v druhé skupině znaků, např. vztah mezi uplynulým a zbývajícím časem. Hodnota korelačního koeficientu +1 značí zcela přímou závislost, např. vztah mezi rychlostí bicyklu a frekvencí otáček kola bicyklu. Pokud je korelační koeficient roven 0 (nekorelovanost), pak mezi znaky není žádná statisticky zjistitelná lineární závislost. Je dobré si uvědomit, že i při nulovém korelačním koeficientu na sobě veličiny mohou záviset, pouze tento vztah nelze vyjádřit lineární funkcí, a to ani přibližně.\n\nPearsonův korelační koeficient je definován, pokud jsou druhé mocniny náhodných veličin X a Y formula_1 konečné. Je založen na myšlence, že kovarianci převedeme na bezrozměrné číslo tak, že ji podělíme směrodatnými odchylkami obou proměnných:\n\nProtože formula_3, formula_4 a obdobně pro \"Y\", lze výše uvedený vzorec upravit do přehlednějšího výpočetního tvaru:\n\nKoeficient korelace nabývá hodnot z intervalu formula_6. Při nezávislosti veličin formula_7 a formula_8 je koeficient korelace roven 0. Nulový korelační koeficient však neznamená, že jsou veličiny formula_7 a formula_8 nezávislé. Nulový korelační koeficient má například dvojice náhodných veličin formula_7 a formula_12.\n\nTento koeficient jako první odvodil anglický psycholog a antropolog Sir Francis Galton.\n\nExistují nicméně i jiné koeficienty korelace, například Spearmanovo rhó či Kendallovo tau pro ordinální (pořadová) data.\n\nZkrácený výraz pro korelační funkci.\n\nPro spojité signály formula_13 a formula_14:\n\nPro diskrétní signály formula_16 a formula_17:\n\nU komplexních signálů formula_19 představuje komplexně sdružené číslo k formula_20.\n\nVelmi se podobá konvoluci. Rozdíl je hlavně v časovém překlopení druhé funkce formula_21.\n\nJako autokorelace se rozumí korelace formula_22. Lze tak určit tzv. soběpodobnost signálu, tedy zda se např. signál v určitých periodách neopakuje.\n\n"}
{"id": "131513", "url": "https://cs.wikipedia.org/wiki?curid=131513", "title": "Vito Genovese", "text": "Vito Genovese\n\nVito Genovese (21. listopadu 1897 Rosiglino, Itálie – 14. února 1969 Springfield, Missouri, USA) byl jeden z nejobávanějších italsko-amerických mafiánských bossů.\n\nVito Genovese se narodil v roce 1897 v Itálii. V roce 1913 emigrovala jeho rodina do USA, do New Yorku. Tam se Genovese začal věnovat kriminální činnosti. Pracoval pro Joe Masseriu, Lucky Luciana a Franka Costella. Orientoval se na loupežná přepadení, kuplířství, obchod s alkoholem a drogami. 15. dubna 1931 pomohl Lucky Lucianovi zabít Joe Masseriu.\n\nVito Genovese byl krutý a vypočítavý, nikdo si nemohl být jistý, jestli ho Genovese nepodvede. Kvůli získání moci byl ochotný zabít i lidi, kteří mu pomáhali.\n\nGenovese byl ženatý, jeho žena však v roce 1929 zemřela a on se zamiloval do Anny Petillo. Ta však byla vdaná. Genovese proto jejího manžela zabil a dva týdny poté se s Annou oženil. Narodily se jim dvě děti, Nancy a Phillip. Anna se později se svým manželem rozvedla a při rozvodu poskytla informace o Genovesově kriminální činnosti.\n\nVito Genovese měl velké ambice, chtěl se stát nejen bossem klanu (rodiny), ale i \"capem di tutti capi\", boss všech bossů.\n\nV roce 1936 byl mafiánský boss Lucky Luciano uvězněn a Genovese cítil svou šanci. Funkcí výkonného šéfa byl však pověřen Frank Costello. Genovese musel roku 1937 odjet na Sicílii, protože byl stíhán kvůli vraždě Ferdinanda \"The Shadow\" Boccia.\n\nV Itálii se Genovese věnoval obchodu s drogami a aktivně podporoval diktátora Mussoliniho, ačkoliv Mussolini mafii v Itálii pronásledoval. Když v roce 1943 podnikli Američané invazi na Siciílii, Genovese se k nim přidal, pracoval pro ně jako tlumočník. Přitom však kontroloval černý trh. Když Američané zatkli na Genovesovo upozornění místní dealery zbraní a drog, Genovese na jejich místa dosadil své lidi.\n\nV roce 1945 se Genovese vrátil zpátky do USA. V té době již byli všichni jeho svědci umlčení. Hlavní svědek, Peter La Tempa, který byl pod policejní ochranou, byl otráven.\n\nV dubnu roku 1957 chtěl Genovese zlikvidovat Franka Costella, ten však útok přežil. Později toho roku, 25. října, dal Genovese zabít svého dalšího rivala, Alberta Anastasiu.\n\nFrank Costello tedy ustoupil a Vito Genovese převzal vedení největšího a nejbohatšího newyorského klanu, rodiny Luciano, záhy přejmenované na rodinu Genovese.\n\n14. listopadu 1957 se na popud Genoveseho konala v Apalachinu ve státě New York konference. V domě Josepha Barbary se sešli bossové největších rodin z různých měst, jejich asistenti a bodyguardi, dohromady desítky lidí. Genovese si tam chtěl utvrdit svou pozici. Kromě toho byla na programu otázka dalšího obchodu s drogami. V červenci roku 1957 byly totiž za tento trestný čin zpřísněny tresty.\n\nKolem domu Josepha Barbary jeli v té době dva policisté, kteří si všimli množství luxusních aut. Začali si poznamenávat jejich značky. Někteří přítomní se proto snažili rychle odjet, ale ulice byla zablokovaná. Někdo zkoušel utéci pěšky, policisté později našli v blízkém lese několik odhozených zbraní a také peněžní hotovost.\n\nÚčastníci konference, kteří skončili v rukou policie, byli vyslýcháni a poté propuštěni.\nPolicie však neobtěžovala ty mafiány, kteří v domě zůstali.\n\nVina za nezdar této konference byla přisuzována Vitu Genovesovi.\n\nV roce 1959 připravili Luciano, Lansky a Costello past, do které se měl Genovese chytit. Šlo o obchod s drogami, na který byla upozorněna policie.\n\n17. dubna 1959 byl na základě tohoto obchodu Genovese odsouzen k 15 letům vězení. Trest si odpykával nejprve v Atlantě, později ve Springfieldu ve státě Missouri.\n\nVito Genovese zemřel ve vězení 14. února 1969.\n\nJeho nástupcem v čele mafiánského klanu se stal Thomas Eboli.\n\n"}
{"id": "131514", "url": "https://cs.wikipedia.org/wiki?curid=131514", "title": "Skyline", "text": "Skyline\n\nSkyline je česká hudební skupina, která vznikla v roce 1997 v Praze. Zpěvačku Marku Rybin a MC Jacoba doplňuje kytarista Majkii B a dvojice zakládajících členů – DJ Hiffi a bubeník Radek Bureš. Jejich rozjetá elektronická taneční hudba zní místy jako Kosheen, jindy jako Asian Dub Foundation. Jedinečná jsou jejich živá vystoupení, za něž už byli několikrát oceněni. Na Dance Awards 2004 získali ocenění za Projekt a Koncert roku, ve stejném roce zvítězili i v kategorii Dance/Hip hop v rámci ALMA Awards.\n\nV červenci 2005 předskakovali taneční legendě Underworld, mají za sebou turné po Polsku, koncerty v Německu, Portugalsku a také účast na prestižním holandském festivalu Eurosonic, kde se každým rokem prezentují nové evropské kapely. \n\nSvůj první koncert odehráli v lednu 1998 jako předkapela Tata Bojs. Brzy poté je začala zastupovat renomovaná agentura D Smack U Promotion. Kapela byla ovlivněna především taneční scénou, která se tehdy blížila ke svému vrcholu a původní zvuk Skyline tedy vycházel hlavně z drum and bassu. Ovšem už tehdy se odlišovali tím, že nedělali jen tracky, ale plnohodnotné písničky. \n\nPo vydání první desky v roce 2001 se ze Skyline stala jedna z vůdčích kapel scény, soustředěné kolem klubu Roxy. Album bylo označeno za jeden z nejvýraznějších debutů na české taneční scéně. V následujících dvou letech se složení kapely měnilo prakticky ze dne na den. Nakonec se ustálilo do pětičlenné podoby, později se rozrostli i o druhého MC - Jacoba. \n\nAlbum Urbanica zachycuje pokrok kapely o další kus od taneční scény směrem k modernímu a energickému „urban popu“. Ačkoli se singly „Rhythm Hackers“ a „Step On The Gas“ chytly v seznamu skladeb progresivních rádií i televizních hitparádách, celkově deska zdaleka nepřekročila úspěšný debut, místy působila trochu rozpačitě a nedotaženě.\n\nPřínosem byl pro kapelu MC Jacob, který se objevil na desce Virginplatonicpanic. Mnohem více prostoru dostaly tentokrát kytary, album je považováno za nejlepší počin v celé diskografii kapely. V únoru 2007 natáčeli v beznadějně vyprodaném klubu Fléda koncertní DVD, jenž vyšlo 25. března 2008 společně s čtvrtým studiovým albem Escapism.\n\nDne 2. června 2008 kapela přes své webové stránky informovala o odchodu zpěvačky Jitky Charvátové z osobních důvodů. Energickou náhradou se stala Marka Rybin, bývalá zpěvačka Gaia Mesiah. První koncert v novém složení se uskutečnil 4. července 2008 na festivalu Rock for People. V roce 2012 opustil kapelu z rodinných a časových důvodů MC NuC, se kterým kapela stále udržuje vřelé vztahy. O tom svědčí i to, že jej pravidelně zve na pódium coby hosta tradičních předvánočních koncertů. \n\nČlenové\n\n\n\n\n\n\n"}
{"id": "131521", "url": "https://cs.wikipedia.org/wiki?curid=131521", "title": "Jöns Jacob Berzelius", "text": "Jöns Jacob Berzelius\n\nJöns Jacob Berzelius (20. srpna 1779 – 7. srpna 1848 Stockholm) byl švédský chemik. Vymyslel moderní chemické značky prvků, jejichž názvy odvodil z latiny a řečtiny. Spolu s Robertem Boylem, Johnem Daltonem a Antoinem Lavoisierem je považován za otce moderní chemie.\n\nVyvinul systém jednoduchých chemických značek, například O pro kyslík, Fe pro železo. Téměř stejný systém se používá dnes s malou změnou. V originále byl použit horní index místo dolního (HO místo HO). Kromě návrhu chemického názvosloví určil složení více než dvou tisíc chemických sloučenin a vyvodil relativní atomové hmotnosti 45 chemických prvků. Mezi dalšími prvky identifikoval křemík, selen, thorium, cer. Jeho studenti pak lithium a vanad. Jeho symbolika se používá v chemii dodnes.\n\nMimo jiné se také Berzelius jako několikanásobný host západočeských lázní, kde mimo jiné poznal Goetha a jiné učence, podílel spolu s Kašparem ze Šternberka na podzemní štole vykopané do Komorní hůrky v rámci ukončení sporu mezi neptunisty a plutonisty ohledně původu hornin, ze kterých Komorní hůrka sestává.\n\nBerzelius byl v roce 1805 přijat do zednářské lóže \"St. John’s Lodge St. Erik\" ve Stockholmu. V roce 1808 se stal členem Královské švédské akademie věd. Od roku 1819 až do své smrti byl jejím sekretářem. V roce 1813 byl přijat za „zahraničního člena“ britské Královské společnosti, která mu v roce 1836 udělila Copleyho medaili. Od roku 1812 byl členem korespondentem a od roku 1825 zahraničním členem Pruské akademie věd. V roce 1816 byl přijat do francouzské Académie des sciences. V roce 1818 se stal členem akademie Leopoldina. Bavorská akademie věd jej za svého zahraničního člena zvolila v roce 1820. V témže roce se stal i členem American Philosophical Society a také „čestným členem“ (\"Honorary Fellow\") Royal Society of Edinburgh Od roku 1826 byl zahraničním členem göttingenské Akademie a od roku 1837 členem Švédské akademie. \n\nV roce 1842 obdržel pruský řád „Pour le Mérite za vědu a umění“. V roce 1835 mu byl udělen šlechtický titul baron.\n\nJeho jméno nese měsíční kráter Berzelius a asteroid (13109) Berzelius, stejně jako minerály berzelianit a berzeliit. Pojmenován po něm byl i rod rostlin \"Berzelia\" (\"Mart.\") z čeledi laskavcovité (Amaranthaceae).\n\n"}
{"id": "131524", "url": "https://cs.wikipedia.org/wiki?curid=131524", "title": "Strana evropské levice", "text": "Strana evropské levice\n\nStrana evropské levice (PEL, , , ) je evropská strana zahrnující převážně eurokomunistické a rudo-zelené strany. SEL deklaruje jak odpor ke kapitalismu, tak i ke stalinismu. Strana vznikla v roce 2004 v Římě. Řádným českým zástupcem je Strana demokratického socialismu, KSČM zastává pouze status pozorovatele.\n\n"}
{"id": "131526", "url": "https://cs.wikipedia.org/wiki?curid=131526", "title": "Grand Prix Číny 2006", "text": "Grand Prix Číny 2006\n\nGrand Prix Číny () se jela 1. října 2006 na okruhu Šanghaj. Jelo se 56 kol o délce 5,451 km, celkem tedy závod měřil 305,066 km.\n\nŠlo o 766. Grand Prix, která skončila 91. vítězstvím Michaela Schumachera. Tým Ferrari si připsal 191. vítězství.\n\nTrofej pro vítězného Michaela Schumachera předával ministr sportu Yu Zai Qing. Pro druhého v cíli Fernanda Alonsa premier Šanghaje Yang Xiaodu. Třetí Giancarlo Fisichella převzal cenu od Yana Sanchanga generálního ředitele Automobile & Motorcycle Sports Administration . Vítěznému týmu Ferrari předal cenu Wang Tiangu prezident China Petroleum & Chemical Corporation.\n\n\n\n\n\n"}
{"id": "131528", "url": "https://cs.wikipedia.org/wiki?curid=131528", "title": "Dějiny Japonska", "text": "Dějiny Japonska\n\nDějiny Japonska jsou dějinami ostrovního národa, který zažil dlouhá období dobrovolné izolace od okolního světa i období radikálních změn a přejímání cizích vzorů.\n\nObdobí Džómon (縄文時代; \"Džómon-džidai\") trvalo přibližně od roku 10 000 př. n. l. do roku 300 př. n. l.\n\nArcheologické výzkumy naznačují, že první lidé přišli na Japonské ostrovy okolo roku 30 000 př. n. l. Přišli přes pevninské mosty, které během ledových dob spojovaly Hokkaidó s asijským kontinentem, a hlavně z Korejského poloostrova. Existují však i důkazy, které potvrzují, že někteří obyvatelé přišli po moři z jihovýchodní Asie během migrace směrem k Tichému oceánu. Přibližně od roku 10 000 př. n. l. se vyvíjela tzv. kultura Džómon, pro kterou je charakteristická výroba keramiky s provazcovitými vzory. Nejstarší nálezy se tradičně datují mezi roky 10 000 – 7500 př. n. l. a to z japonské keramiky dělá nejstarší keramiku světa. Nejnovější výsledky měření stáří džómonské keramiky pomocí radiokarbonové metody navíc posunují počátek období Džómon až do roku 14 500 př. n. l.\nDalšími typickými archeologickými nálezy z této doby jsou hliněné figurky dogú, které zřejmě sloužily k náboženským a kultovním účelům.\n\nObdobí Jajoi (弥生時代; \"Jajoi-džidai\") trvalo přibližně od roku 300 př. n. l. do roku 250 n. l.\n\nNěkdy okolo roku 300 př. n. l. začala kulturu Džómon nahrazovat nová kultura zvaná Jajoi (kultura Jajoi), podle lokality Jajoi v dnešním tokijském obvodě Bunkjó, kde byly vykopány první keramické nádoby pro ní charakteristické. Kultura Jajoi vznikla v období, kdy do Japonska přišlo množství imigrantů z Koreje, kteří s sebou přinesli pěstování rýže a technologii zpracování kovů. S jejím příchodem Japonsko vstoupilo do doby železné. V tomto období se postupně zvyšoval počet obyvatel a společnost se stala komplexnější – lidé tkali plátno, žili v trvalých zemědělských obcích, stavěli budovy ze dřeva a kamene, získávali majetek prostřednictvím vlastnictví půdy a uskladňování obilí a vytvořili zřetelné společenské třídy. Jajoiské období trvalo přibližně 600 let až do konce 3. století našeho letopočtu.\n\nObdobí Jamato (大和時代; \"Jamato-džidai\") trvalo přibližně od roku 250 do roku 710. Bylo to období, kdy císařský dvůr vládl Japonsku z provincie Jamato, dnešní prefektury Nara. Důležitou událostí, která dělí toto období na dvě části, bylo založení hlavního města Asuka na jih od dnešní Nary a také oficiální příchod buddhismu do Japonska v roce 538.\n\nObdobí Kofun (古墳時代; \"Kofun-džidai\") trvalo přibližně od roku 250 do roku 538.\n\nVěda ještě stále nedospěla k definitivnímu názoru a k jednoznačné odpovědi na otázku, kdy Japonci vytvořili jednotný stát a zformovali národ. Předpokládá se, že se tak stalo mezi 4. a 6. stoletím n. l. V takovém případě se toto období kryje s obdobím mohylové kultury, která vystřídala kulturu Jajoi a trvala od konce 3. století do poloviny 6. století. Mohylová kultura se vyznačovala stavbou velkých sypaných mohyl (kofun), sloužících jako monumentální hroby vládnoucí elity. Do této doby spadá vzestup rodu Jamato, mocné dynastie, která se koncentrovala v západní části Japonska (v regionu Asuka). Přestože už v Japonsku bylo známe čínské písmo, jeho používání bylo omezené na obchodní styky s Koreou a Čínou. Jedinými písemnými informacemi o životě v Japonsku v tomto období jsou čínské prameny.\n\nObdobí Asuka (飛鳥時代; \"Asuka-džidai\") trvalo přibližně od roku 538 do roku 710.\n\nToto období bylo svědkem nástupu buddhismu a čínského písma z asijského kontinentu a budování centralizovaného státu rodem Jamato. Podle čínského modelu vytvořili centrální správu a soustavu soudů (státní zřízení Ricurjó) a společnost byla organizována podle zaměstnání – rolníci, rybáři, tkalci, hrnčíři, řemeslníci, zbrojaři ap.\n\nPrávě z tohoto období pocházejí první písemné památky psané samotnými Japonci, kteří převzali čínské znakové písmo a přizpůsobili ho svému jazyku. V písemné historii lze první zmínku o Japonsku najít v roce 57, kdy bylo poprvé zmíněno v čínských záznamech jako národ „Wa“ neboli „trpasličí stát“. Japonská kronika popisuje legendárnější dějiny Japonska, podle kterých odvozuje lid Japonska svůj původ od samotných bohů.\nKoncem 6. století dynastie Jamato definitivně ztratila moc (což na dlouhý čas znamenalo i konec jednotného Japonska) a vlády se zmocnily progresívnější rodiny orientované na buddhismus. V celku je možné toto období považovat za začátek současné japonské kultury.\n\nObdobí Nara (奈良時代; \"Nara-džidai\") trvalo od roku 710 do roku 794.\n\nZaložení hlavního města Heidžó-kjó (dnešní Nara) znamená začátek období Nara, které můžeme charakterizovat postupným vyzráváním společenského zřízení ricurjó, inspirovaného Číňany, a aktivním přijímáním ostatních výdobytků čínské kultury a technologií. Toto období se stalo také svědkem rozkvětu umění známého jako kultura Tempjó, sestavením prvních japonských historických kronik Kodžiki a Nihonšoki a také první z velkých sbírek japonské poezie – Manjóšú. Buddhismus dosáhl oficiálního uznání jako státní náboženství a buddhistické chrámy se stavěly po celém Japonsku ve snaze podpořit autoritu centralizovaného státu. Aby se zabránilo neustále rostoucímu politickému vlivu buddhistických klášterů, kterým velkorysými dary vzrostla moc natolik, že si vydržovaly vlastní vojska a začaly soupeřit s císařským dvorem, přeložil císař roku 784 hlavní město do Nagaoky a o 10 let později 11. listopadu 794 do Heian-kjó (dnešní Kjóto).\n\nObdobí Heian (平安時代; \"Heian-džidai\") trvalo od roku 794 do roku 1185.\n\nObdobí Heian začíná založením nového hlavního města císařství v Heian-kjó (794). Byly to časy ohromné tvořivosti v literatuře (Gendži Monogatari – Příběh prince Gendžiho, Kokinšú), náboženství (vzkvétaly buddhistické sekty Tendai, Šingon) a umění (styl v architektuře a úpravě zahrad, ve svitkových malbách a buddhistickém sochařství). Čínské literární umění a konfucianismus neztrácely svůj vliv, ale japonský jazyk nacházel mnohem jednodušší vyjadřování v próze a verši rozvojem slabičného písma kana. V Japonsku taktéž vzniká zenové umění čajového obřadu a aranžování květin (ikebana).\n\nV tomto období sice vládl mír a bezpečnost, ale politická situace se vyhrocovala. Příčinou byla přetrvávající decentralizace Japonska. Jednotlivé provincie měly značný stupeň autonomie a tento stav se nezlepšil ani nahrazením regionálních vůdců jmenovanými guvernéry. Skutečná moc se přenesla z císaře na klanové vůdce, kteří měli vlastní vazaly a vojenské družiny. V průběhu období Heian ztratili císaři i poslední zbytek kontroly nad zemí a vládu převzal klan Fudžiwara. Jednotlivé provincie si však i nadále nárokovaly právo na ovládnutí celé země. Zlom nastal v roce 1155, kdy trůn zůstal bez nástupce a došlo k občanské válce Heidži, kterou definitivně získaly vliv rodiny Taira a Minamoto, mezi kterými zuřily boje o moc a vliv na císařský trůn. Na konci období Heian byla převážná část rodu Minamoto vyvražděna a tím získal rod Taira vedoucí postavení. Tairové přebrali dvorské hodnosti, sami si udělovali funkce a držbu půdy v provinciích se snahou ovládnout úplně císařský úřad. V roce 1185 v bitvě u Dannoury byl rod Taira poražen rodem Minamoto. Touto bitvou skončilo období Heian.\n\nObdobí Kamakura (鎌倉時代; \"Kamakura-džidai\") trvalo od roku 1185 do roku 1333.\n\nVítězství Minamotů nad Tairy na konci 12. století znamenalo začátek nového režimu. Joritomo Minamoto získal v roce 1192 titul šóguna, což byla formálně nejvyšší funkce v systému vojenské vlády a v Kamakuře založil \"šógunát\" neboli \"bakufu\". Stal se diktátorem, který vládl za pomoci rodiny a feudálních svazků. Šógun se stal významnou japonskou institucí, i když po Joritomově smrti byli jeho mužští potomci vyvražděni a moc převzali regenti šógunů (šikken) z rodu Hódžó, kteří do funkce šóguna dosazovali poslušné loutky. Důležitou událostí tohoto období japonských dějin byly dva mongolské pokusy o invazi do Japonska v letech 1274 a 1281. Oba skončily neúspěchem, zčásti dílem přírody v podobě ničivých tajfunů (v Japonsku nazvaných „božský vítr“ – kamikaze) a zčásti díky zuřivé obraně japonských samurajů. Mongolské útoky přispěly k zvýšení prestiže samurajské třídy, ale zároveň uvrhly do problémů kamakurský šógunát, který obránce nedokázal odměnit za jejich služby. V 20. letech 14. století se vojenští vazalové, nespokojení s rodem Hódžó, shromáždili okolo císaře Godaiga. S podporou rodu Ašikaga byl Godaigo schopný svrhnout šógunát a v roce 1333 se pokusil obnovit přímou císařskou vládou.\n\nMezi nejvýraznější rysy tohoto období patří kult bojovníka neboli samuraje, který byl ceněný pro svoji schopnost skvěle zacházet se zbraněmi, pro svou věrnost, schopnost snášet bolest a připravenost zabít v případě nutnosti i sám sebe. Japonské meče (nejznámějším je katana), které byly vyráběny mistrovskými cechy, měly tak vynikající kvalitu, že se staly předmětem uctívání.\n\nV tomto období můžeme vysledovat i výraznější nástup nových buddhistických sekt. Mezi prostým obyvatelstvem se staly populárními sekty vzývající buddhu Amidu (sekta Čisté země a Pravá sekta Čisté země) a sekty propagující učení vycházející z Lotosové sútry (Ničirenova sekta). Mezi vojenskou šlechtou se rozšířil zenbuddhismu, který ji přitahoval svým důrazem na kázeň a meditace. S nástupem zenbuddhismu je spjat i počátek tradice čajového obřadu v Japonsku.\n\nObdobí Muromači (室町時代; \"Muromači-džidai\") trvalo od roku 1333 do roku 1568.\n\nZačátkem období Muromači je zničení šógunátu Kamakura silami vedenými Takaudžim Ašikagou, který přešel na stranu císaře Godaiga a svrhl rodinu Hódžó. Postupně se obrátil i proti Godaigovi, jenž se pokoušel o návrat moci do rukou císaře v tzv. restauraci Kemmu (1333-1336) a podpořil nástupnictví jednoho z princů. Císař utekl do hor na jih od Kjóta a postavil se na odpor. Tímto se císařský rod rozdělil na \"Severní dynastii\" a \"Jižní dynastii\" (tzv. období Nanbokučó), které mezi sebou soupeřily až do roku 1392, kdy Jižní dvůr kapituloval.\n\nProtože šógunát Ašikaga ani zdaleka nedosahoval autority svého kamakurského předchůdce, nebyl schopný držet na uzdě ambice mocných knížat-hejtmanů (šugo daimjó), čímž jeho autorita dále klesala a po válce Ónin v letech 1467 až 1477 už byla jeho existence pouze formální. Po této válce následovalo století občanských nepokojů a neustálých válek mezi jednotlivými knížectvími označované jako období Sengoku neboli období válčících knížectví (1467 – 1568).\n\nV roce 1543 přistáli v Japonsku první Evropani – portugalští mořeplavci, kteří připluli na čínských lodích. Portugalci seznámili Japonce s evropskými střelnými zbraněmi, které se ve válkami zmítaném Japonsku rychle rozšířily. Na evropských lodích přijížděli nejen obchodníci, kteří přeměnili Nagasaki z rybářské vesnice na vzkvétající přístav, ale i jezuitští misionáři včetně svatého Františka Xaverského. V průběhu několika desetiletí se tu podařilo rozšířit křesťanství do takové míry, že podle údajů z roku 1582 bylo v Japonsku v té době kolem 150 tisíc křesťanů a asi 200 kostelů.\n\nObdobí Azuči-Momojama (安土桃山時代; \"Azuči-Momojama-džidai\") trvalo od roku 1568 do roku 1600.\n\nObdobí Azuči-Momojama je definované vzestupem tří po sobě následujících hegemonů: Ody Nobunagy, Tojotomiho Hidejošiho a Tokugawu Iejasu, kteří přinesli politické sjednocení Japonska po století občanských válek. Velký válečník Oda Nobunaga obsadil v roce 1568 Kjóto, ale byl nucený bojovat zbytek života s rivaly z řad šlechty a s vojenským odporem buddhistických sekt. Poté co byl zabit, jeho zástupce Tojotomi Hidejoši si postupně podmaňoval jeden klan za druhým. Protože chtěl odvrátit zájem šlechty a samurajů od domácích bojů, vedl v roce 1592 invazi do Koreje, která byla v té době čínským protektorátem. Japonci ztratili převahu na moři a jejich vojska byla poražena. Po této katastrofě nepodnikli v následujících 300 letech žádnou vojenskou výpravu do zahraničí.\n\nObdobí Edo (江戸時代; \"Edo-džidai\") trvalo od roku 1600 do roku 1867.\n\nPo Hidejošiho smrti převzal moc jeho největší vazal Tokugawa Iejasu a v roce 1603 formálně založil nový šógunát na hradě ve městě Edo (dnešní Tokio), které se postupně stalo japonským hlavním městem a pomalu se rozrostlo do obrovských rozměrů. Tokugawský šógunát přetrval 15 generací, tzn. 264 let, až do roku 1867. Iejasu a jeho následovníci se snažili udržet společenské třídy od sebe oddělené a zakazovali přijímání nových členů do elitních a privilegovaných skupin, jako byla například třída samurajů. Samotný Iejasu v zásadě podporoval zahraniční obchod (byť pronásledoval křesťany), jeho nástupci však razili politiku národní izolace, včetně zákazu cest Japonců za hranice a zákazu cizích knih. Jedinou výjimkou z tohoto izolacionismu byly určité omezené styky s Čínou a Nizozemskem prostřednictvím přístavu v Nagasaki.\n\nV letech 1853–1854 přinutil během dvou výprav k japonským břehům americký komodor Matthew Perry pod hrozbou dělostřelby japonskou vládu otevřít několik přístavů zahraničním lodím (viz Ansejské dohody). Tento incident značně oslabil autoritu vlády a vedl k jejímu postupnému pádu. V této situaci hrozilo, že se k moci dostanou ultrakonzervativní samurajové. Většina společnosti však dala přednost otevření se západním „vymoženostem“ a poslední šógunát v Japonsku se zhroutil.\n\nObdobí Meidži (明治時代; \"Meidži-džidai\") trvalo po dobu vlády císaře Mucuhita od roku 1868 do roku 1912.\n\nReformy Meidži (6. dubna 1868) byla série reforem japonského císaře Mucuhita, které začaly po roce 1868 měnit zastaralé feudální Japonsko v moderní stát. Nejviditelnějším a nejtrvalejším výsledkem reforem Meidži byla centralizace správního systému. Prosazení císařovy vlády bylo nutným a významným krokem směrem k centralizaci. Šógunát byl svržen a bylo obnovené císařství. Mladý císař se přestěhoval do Eda, které přejmenoval na Tokio (“východní hlavní město”) a zahájil okamžitě řadu reforem. Mezi nimi bylo ustavení parlamentu, sněmu a nejvyššího soudu, zavedení veřejného systému poštovních služeb, přijetí moderní jednotné měny a otevření tokijské burzy. Bylo zrušeno tradiční rozvrstvení společnosti, nastolena formální rovnoprávnost pohlaví a v roce 1873 byly zrušeny všechny restrikce proti křesťanství. Zároveň byli ze západu povoláni odborníci, kteří měli za úkol vybudovat či inovovat železnice a průmysl, armádu, loďstvo a architekturu.\n\nV lednu 1902 uzavřelo Japonsko významnou spojeneckou smlouvu s Velkou Británií, která ještě stále byla největší imperiální velmocí. V roce 1904 se spory s Ruskem o Koreu a Mandžusko vyostřily a Japonsko zahájilo útok na ruskou flotilu v přístavu Port Arthur. Po vítězné válce Japonsko podepsalo s Ruskem v září 1905 Portsmouthský mír a získalo část ostrova Sachalin, jihomandžuskou železnici a uznání svých zvláštních práv v Koreji. S Koreou nakonec Japonsko 22. srpna 1910 podepsalo smlouvu o její úplné anexi.\n\nBěhem první světové války se Japonsko postavilo na stranu spojenců. 23. srpna 1914 vyhlásilo Japonsko válku Německu. V roce 1918 bylo Japonsko přizvané na mírovou konferenci do Versailles, kde mu byla uznána nadvláda nad několika tichomořskými ostrovy, německými základnami v Číně a Japonsku bylo přiděleno křeslo v radě Společnosti národů. Svojí skromnou účastí v první světové válce si Japonsko zvýšilo mezinárodní pozici v Asii a Tichomoří.\n\nPo skončení první světové války nebyla politika Japonska už tak agresivní, ale důsledky hospodářské krize a rychlého růstu obyvatelstva vedly ke změně postoje. Stále větší vliv získávala armáda, což mělo za následek nástup militarismu, byť i v rámci armády existovaly rozdílné názory. Ultranacionalistické frakce se několikrát pokusily o svrhnutí vlády a císaře Hirohita. Vojenští velitelé začali vyhledávat možnosti násilného zvětšení japonského území v Asii, což jim mělo pomoci vyřešit domácí hospodářské problémy. Cílem jejich útoků se stala Čína. Světové mocnosti požadovaly, aby Japonsko stáhlo své jednotky z Číny a obnovilo její svrchovanost. Jako reakci na tyto požadavky Japonsko vystoupilo ze Společnosti národů a i nadále pokračovalo ve výbojné politice.\n\nKdyž v roce 1939 vypukla válka v Evropě, japonská vláda váhala ke komu se má přidat, aby se dostala z problémů, které si vytvořila v Číně. Zároveň na ni byl vyvíjen tlak ze strany USA, které požadovaly stažení Japonska z Číny, a omezovaly dodávky ropy a hrozili jejich úplným zastavením, Japonsko mělo zásoby ropy jen na 40 dní. Japonská vláda se musela rychle rozhodnout, jestli se stáhnout z Číny a důvěřovat americké dodávce ropy, nebo pokračovat v ofenzívě a pokusit se dosáhnout ropných ložisek v Zadní Indii. Rozhodla se i pod tlakem militaristů pro druhou variantu. V roce 1940 japonská vláda podepsala trojstrannou dohodu s Německem a Itálií, od které si slibovala zabezpečení dostatku nerostných surovin pro válku s Čínou. USA se ale postavily na stranu Číny, vyhlásili vůči Japonsku celkové obchodní embargo a zmrazily japonské finanční zdroje. Na to Japonsko odpovědělo útokem na Pearl Harbor 7. prosince 1941. Touto událostí byly do druhé světové války vtaženy i USA. Po počátečních japonských úspěších na tichomořském bojišti přišel záhy bod zvratu v bitvě o Midway začátkem června 1942, kdy Japonsko ztratilo čtyři letadlové lodě a přišlo o značné množství vycvičeného palubního personálu. Iniciativu na tichomořském válčišti převzali Spojenci, kteří počátkem srpna 1942 zahájili protiofenzívu vyloděním na Guadalcanalu.\n\nV roce 1945 obsadily USA ostrovy Iwodžima a Okinawa. Velení japonského námořnictva se uchýlilo k zoufalé taktice sebevražedných leteckých útoků zvaných „božský vítr“ – kamikaze. Mladí, nezkušení piloti se s letadly plnými výbušnin vrhali proti americkým válečným lodím, ale navzdory jistým úspěchům nemohli americkému vítězství zabránit. Američané pak 6. srpna shodili na japonské město Hirošima atomovou bombu. 8. srpna vyhlásil Sovětský svaz Japonsku válku obsadil Mandžusko, Severní Koreu, Sachalin a Kurilské ostrovy. O den později 9. srpna svrhli Američané další atomovou bombu na město Nagasaki. Následkem těchto událostí 15. srpna 1945 Japonsko bezpodmínečně kapitulovalo.\n\nV období druhé světové války také japonští vojáci zneužívali zadržené jihokorejské ženy, které využívali jako sexuální otrokyně.\n\nPo porážce Japonska v II. světové válce následovalo období okupace americkými silami, které ale bylo i obdobím rozsáhlých demokratických reforem včetně přijetí nové ústavy. Od konce války do 70. let uplatňovalo Japonsko zcela unikátní systém tržního plánovaného hospodářství, postaveného na slevách na dani pro ty, kdo splnili centrální plán. Volnost podnikání však nebyla nijak omezena. Například silný automobilový průmysl vyrostl navzdory těmto plánům, které s ním v takové míře vůbec nepočítaly. Do 60. let se japonská ekonomika díky velmi nízkým daním, odmítání výdajů na armádu a zapojení se do válek vedených USA (s poukazem na novou ústavu zakazující válku) a využití nových technologií zotavila z válečných škod a dostala se na třetí místo na světě, co do HDP. Zemi těžce zasáhla ropná krize v 70. letech a následující celosvětová recese. Provedla však základní restrukturalizaci ekonomiky, obnovila své členství v mezinárodních organizacích a během 80. let pokračovala v silném hospodářském růstu, který přeměnil Japonsko na druhou nejsilnější světovou ekonomiku. V 90. letech přišlo období deflace a minimálního růstu hospodářství. Potřebné reformy se prováděly pomalu a váhavě a výsledky se začaly dostavovat až na počátku 21. století. V roce 2007 zasáhla Japonsko světová finanční krize, která zvýšila hodnotu jenu o několik desítek procent, čímž uvrhla japonské exportéry do velkých problémů, naopak pomohla obdobně zaměřeným jihokorejským konkurentům. V roce 2009 je poprvé od 50.let narušena vláda Lidově demokracické strany a nahrazuje ji Demokratická strana, v jejímž čele stojí Kan Naoto. Demokraciská strana však svůj program založila pouze na kritizování předchozí vlády a proto se v roce 2012 vrací do čela Lidově demokratická strana a Abe Šinzó.\n\nSmrtí císaře Šówa (Hirohito) v roce 1989 a s nástupem císaře Akihita na trůn začalo nové období japonské historie – období Heisei. Po abdikaci císaře Akihita nastoupil na trůn v roce 2019 císař Naruhito a zahájil tak období Reiwa.\n\n\n"}
{"id": "131535", "url": "https://cs.wikipedia.org/wiki?curid=131535", "title": "HSV", "text": "HSV\n\nHSV (Hue, Saturation, Value), také známý jako HSB (Hue, Saturation, Brightness), je barevný model, který vytvořil v roce 1978 Alvy Ray Smith. Tento barevný model nejvíce odpovídá lidskému vnímání barev. Skládá se ze tří složek (nejsou to základní barvy), u nichž je nutno hlídat hodnoty (možné nesmyslné kombinace):\n\n\nHSL a HSV (také nazývané HSB) jsou dvě příbuzné reprezentace bodů v barevném prostoru RGB, které se pokouší popisovat vnímání barevných vztahů přesněji než RGB, ale přesto zůstávají výpočtově jednoduché. HSL stojí na odstínu, sytosti a světlosti, zatímco HSV stojí na odstínu, sytosti a hodnotě.\n\nHSL i HSV popisují barvy jako body ve válci jehož centrální osa sahá od černé až dolů k bílé a nahoru k neutrální barvě mezi nimi, kde úhel kolem osy odpovídá „odstínu“, vzdálenost od osy odpovídá „saturaci“, a vzdálenost podél osy odpovídá „světlosti“, „hodnotě“ nebo „jasu“.\n\nTyto dvě reprezentace jsou podobné v účelu, ale liší se poněkud v přístupu. Oba jsou matematicky válcovité, ale zatímco HSV (odstín, saturace, hodnota) můžou být myšleny jako převrácený kužel barev (s černým bodem dole, a plně syté barvy kolem kruhu nahoře), HSL reprezentuje dvojitý kužel nebo koule (s bílou nahoře, černou dole, a syté barvy kolem okraje vodorovného typického vzorku s šedým středem). Odstín je u obou reprezentací stejný, zato sytost se výrazně liší.\n\nHSL a HSV jsou si podobné. Výhodou HSL je to, že pojímá sytost a světlost jako dvě nezávislé veličiny, což je pro někoho intuitivnější. Na druhou stranu v HSL můžou mít téměř bílé barvy 100% sytost, což naopak příliš intuitivní není. Zda je pro uživatelská rozhraní vhodnější HSL či HSV je proto sporné.\n\nVýhody HSL jsou v symetrii světlosti a tmy, to znamená:\n\n\nV softwaru je odstínem založený barevný model (HSV nebo HSL) obvykle představován uživateli ve formě lineárního nebo kruhového odstínového výběru a dvojrozměrné oblasti (obvykle čtverec nebo trojúhelník) kde si můžete vybrat saturaci a hodnotu světlosti pro vybraný odstín. S touto reprezentací je rozdíl mezi HSV a HSL vedlejší. Nicméně mnoho programů vás nechá si vybrat barvu přes lineární posouvátka nebo numerický vstup a pro ty je obvykle používán jeden z HSL nebo HSV (ne oba) modelů. HSV je tradičně více používán.\n\n\n\n\nModel HSV je obvykle používán v grafických aplikacích, pro nastavení barvy. K tomu se používá HSV kruh. Je reprezentován vnější kruhovou oblastí a vnitřní trojúhelníkovou oblastí. Typicky svislá osa ukazuje nasycení, zatímco vodorovná osa hodnotu. Barva může být vybrána výběrem odstínu z kruhové oblasti a poté výběrem nasycení a hodnoty z trojúhelníkové oblasti.\nDalší způsob vizualizace HSV modelu je kužel. Zde je odstín zobrazen jako úhel od svislé osy. Sytost je reprezentována vzdáleností od svisé osy a hodnota je vzdálenost od špičatého konce kužele. Některé reprezentace používají šestiúhelníkový jehlan, místo kruhového kužele. Tato metoda je vhodná k zobrazení celého HSV barevného prostoru v jediném objektu, ale kvůli trojrozměrnému prostředí, není vhodná k výběru barvy ve dvojrozměrných počítačových rozhraních.\n\nUmělci preferují barevné modely HSV a HSL před modely jako je RGB nebo CMYK, protože HSV a HSL více odpovídají lidskému vnímání barev a oddělují samostatně odstín.\n\nHSV prostor (tristimulus) technicky nepodporuje osobní mapování k fyzickému zobrazovacímu zařízení (je elektrickému spektru měřeném v radiometrii). Není obecně moudré pokoušet se dělat přímá srovnání mezi HSV osami a fyzikálními vlastnostmi jako je vlnová délka nebo amplituda.\n\n\"HSL\" a \"HSV\" jsou definovány matematicky transformováním souřadnic \"R\", \"G\", a \"B\" z barevného prostoru \"RGB\".\n\nSložky \"r\", \"g\", \"b\" jsou červená, zelená a modrá složka barvy, jejichž hodnoty jsou reálná čísla mezi 0 a 1. \"Maximální hodnota\" se rovná největší z nich a \"minimální hodnota\" té nejmenší. Následně se spočítají hodnoty (\"h\", \"s\", \"l\") v \"HSL\" prostoru, kde \"h\" ∈ [0, 360) je úhel odstínu ve stupních, a \"s\", \"l\" ∈ [0,1] jsou sytost a světlost. Vypočítáme:\n\nHodnota h je normalizována na interval 0 až 360°. Hodnota h = 0 je používána, když se maximální hodnota rovná minimální místo toho, aby se h stalo nedefinované. \"HSV\" má stejnou definici odstínu, ale ostatní součásti se liší. Hodnoty pro \"s\" a \"v\" pro \"HSV\" jsou barvy definovány takto:\n\nDaná barva vymezila hodnoty (\"h\", \"s\", \"l\") v prostoru \"HSL\", s \"h\" v dosahu [0, 360), ukazatel úhlu, v mírách odstínu, a s \"s\" a \"l\" v dosahu [0, 1], reprezentovat saturaci a světlost, příslušně odpovídající trojice (\"r\", \"g\", \"b\") v prostoru \"RGB\", s \"r\", \"g\", a \"b\" také v dosahu [0, 1], a odpovídající červené, zelené a modré příslušně, můžeme počítat takto:\n\nNejprve, jestliže \"s\" = 0, pak je výsledná barva bezbarvá nebo šedá. V tomto zvláštním případě se všechny složky \"r\", \"g\", a \"b\" rovnají \"l\". Všimněte si, že tato hodnota je v této situaci nedefinovaná.\n\nKdyž \"s\" ≠ 0, k postupu může být použito toto:\n\nPro každý barevný vektor - \"barva\" = (\"barva\", \"barva\", \"barva\") = (\"r\", \"g\", \"b\"),\n\nPodobně, daná barva vymezila hodnoty (\"h\", \"s\", \"v\") v prostoru \"HSV\", s \"h\" jak je uvedeno výše, a s \"s\" a \"v\" v rozmezí mezi 0 a 1, reprezentují saturaci a hodnotu. Odpovídající složky (\"r\", \"g\", \"b\") v \"RGB\" prostoru mohou být počítány takto:\n\nPro každý barevný vektor (\"r\", \"g\", \"b\"):\n\n\n\n\nRGB hodnoty jsou v rozsahu od 0.0 do 1.0.\n"}
{"id": "131540", "url": "https://cs.wikipedia.org/wiki?curid=131540", "title": "Lysá hora", "text": "Lysá hora\n\nPojem Lysá hora je nejednoznačný a může znamenat: \n\n\n"}
{"id": "131542", "url": "https://cs.wikipedia.org/wiki?curid=131542", "title": "Nosný systém městské hromadné dopravy v Bratislavě", "text": "Nosný systém městské hromadné dopravy v Bratislavě\n\nNosný systém městské hromadné dopravy v Bratislavě, označovaný a častokrát zmiňovaný jako Bratislavské metro, je název, který se používá pro označení koncepce sítě páteřního druhu dopravy v hlavním městě Slovenska, Bratislavě. \n\nV 70. a 80. letech 20. století se začala Bratislava rychle rozrůstat; přibyla nová sídliště. Podle tehdejší komunistické praxe se tedy rozhodlo, že vznikne metro sovětského typu, druhé v Československu. Podobně jako v Praze, kde metro spojilo centrum města s jeho největším sídlištěm, Jižním Městem, v Bratislavě mělo metro propojit sídliště Petržalka a historické jádro města, jezdit zde měly soupravy československé (později východoněmecké výroby). S výstavbou se začalo roku 1985; a to směrem od jihu k centru. Na jižním okraji Petržalky mělo stát i Depo Janíkov Dvor. \n\nProtože se však socialistické zřízení hroutilo a byly přehodnoceny priority města, výstavba tak byla po zhruba roce zastavena a po pádu komunismu úplně zrušena. Dodnes tak po metru zůstalo torzo náspu a rozestavěné depo.\n\nPřesto potřeba lépe dopravně napojit největší sídliště země zůstala. A protože by metro stálo zhruba 100 miliard Sk, jako levnější řešení se zvolil systém VAL, který je známý z Francie. Ten je ale, stejně jako metro, také kritizován, a to především za to, že nikde netvoří páteř MHD a nemá dostatečnou přepravní kapacitu. \n\nS implementací tohoto systému se uvažuje již od roku 1996, roku 1998 se však objevily spory s dodavateli, hlavně v oblasti financování. Mezitím založená společnost Metro a. s. proto kontrakt na výstavbu podzemky nepodepsala. \n\nO další dva roky později, roku 2000, zpracovalo město \"Dokumentaci o nosném systému MHD v Bratislavě\", kde zpracovalo několik variant; pokračování současného stavu, zavedení systému VAL či vybudování povrchové či podzemní dráhy. Objevily se však opět problémy s financováním a celý projekt tak skončil zase neúspěchem. \n\nPo mnoha dalších projektech nakonec nosný systém městské hromadné dopravy v Bratislavě bude tvořit nejspíš rychlodrážní tramvajová linka (poslední z projektů na vybudování metra padl roku 2003), trať má být vedená z jižní Petržalky přes Starý Most do centra metropole a ukončena bude na Šáfárikově náměstí. Vybudování i pořízení vozů by mělo vyjít celkem na sumu 3 až 5 miliard Sk.\n\nPřestože v současné době nestojí ani metro, ani VAL či rychlodrážní tramvaj, první stanice zamýšleného metra již v hrubých rysech existuje; nachází se v budově v ulici Dostojevského rad. Společnost, která zde odkoupila budovu se při smlouvě zavázala, že na své náklady vytvoří v jejím podzemí prostor, který bude využitelný v budoucnu jako stanice metra (právě na tomto místě je podle mnohých projektů stanice zamýšlená).\n\nV roce 2007 se měla začít budovat rychlodrážní tramvajová trať Šafárikovo náměstí - Petržalka / Janíkov Dvor jako náhrada metra. K započetí stavby 1. etapy (Šafárikovo nám.-Bosákova) došlo v roce 2013.\n\n\n"}
{"id": "131549", "url": "https://cs.wikipedia.org/wiki?curid=131549", "title": "Sklářství", "text": "Sklářství\n\nSklářství je řemeslo a průmyslové odvětví zabývající se výrobou a zpracováním skla. Patří k velmi starým řemeslům, neboť k objevu skla došlo již kolem roku 3000 př. n. l.\n\nVýroba začíná přípravou sklářského kmene, nejčastěji směsi sklářského písku s vysokým obsahem oxidu křemičitého SiO, sody a potaše, které snižují teplotu tavení, a dalších přísad. Kmen se potom roztaví v pánvích nebo vanách ve sklářské peci a čeří, čímž vzniká hutní sklo. To se dále zpracovává a tvaruje různými technikami, zejména foukáním, litím, lisováním nebo tažením. Polotovary se řízeným způsobem ochlazují, případně tepelně zpracovávají (tvrzení) a často také zdobí (například broušením, leptáním, malováním).\n\nPloché sklo se většinou vyrábí technologií \"floating\" – kontinuálním litím na povrch roztaveného cínu. Duté či obalové sklo se vyrábí foukáním do forem, případně lisováním. Laboratorní sklo se nejčastěji také fouká, jenže s použitím speciálních druhů skla, více odolných proti chemickým vlivům, teplotám, tepelnému šoku atd. Umělecké sklo se vyrábí ručně s použitím velmi rozmanitých technik tvarování i zdobení. Během 20. století vznikla celá řada nových použití skla a s tím i nových výrobních technologií.\n\nSklářství patrně vzniklo na Blízkém východě nebo v Egyptě počátkem 3. tisíciletí př. n. l. Nejstarší známé výrobky jsou drobné korále, knoflíky a šperky. Někdy se sklo používalo k povrchovému zdobení keramiky. Velký pokrok zaznamenalo v císařské době v Římě, kde se podařilo vyrobit sklo čiré a průhledné. V pozdním starověku dosáhly techniky výroby luxusních skleněných nádob velmi vysoké úrovně.\n\nStředověcí skláři se věnovali zejména výrobě plochého skla, zpočátku v malých rozměrech. Zasklívala se okna chrámů, teprve později také paláců a bohatých domů. Od pozdního středověku vynikalo sklářství benátské, jednak výrobou plochého skla a zrcadel, jednak luxusního ozdobného nádobí. Od 17. století se prosazuje i sklářství německé a české, v 19. století se rychle rozvíjí strojní výroba a příslušné technologie. Pece dříve vytápěné dřevem přecházejí na plyn, duté výrobky se vyrábějí v celku a ploché sklo se lisuje.\n\nPočátky českého sklářství spadají do 13. století. Archeologické průzkumy odhalily sklárny z druhé poloviny 13. století v pohraničních horách. Jednalo se o soustavu zpravidla tří pecí (v největší se při teplotách přes 1200 °C tavilo sklo, zbylé pece byly pomocné) chráněnou jednoduchými dřevěnými přístřešky.\nNejstarší sklárny pracovaly v Krušných horách, Lužických horách, Orlických horách, na Šumavě a v dalších horských oblastech s dostatečnými zásobami dřeva, (kterého sklárny spotřebovaly ohromné množství k topení a k výrobě potaše), vody a dalších surovin (křemen a vápenec). Vyrábělo se především okenní a stolní sklo, jehož hlavními odběrateli se stala města, kláštery a šlechtická sídla. Nazelenalý odstín skloviny dal název \"lesnímu sklu\", jindy bylo zabarvení kouřové. Během 2.poloviny 14.století prosluly vysoké štíhlé foukané číše, zvané \"píšťaly\" nebo\"české číše\", vyvážené také do Německa.\n\nOd 16. století se objevuje duté sklo malované emailovými barvami, dále čiré hutní sklo zvané \"český křišťál\". Foukané tenkostěnné sklo je v období manýrismu kolem roku 1600 tvarováno také do podoby zvířecích těl, fanktaskních tvarů či žertovných trubiček. Od konce 17. století nastupuje barokní sklo, mj. proslulo duté picí sklo ryté a broušené, se zlacenými zdobami, většinou poháry s víkem nebo číše, dále dvouvrstvé čiré sklo zdobené uvnitř zlatou fólií, nejčastěji jako číšky, zvané dvojstěnky.\n\nOd konce 18. století se zavádí sklo barevné, vrstvené emaily nebo přetahované barevnými lazurami. Sklovina se barví různými pigmenty, průsvitnými do červena (rubínové sklo), do mléčných odstínů (opálové či mléčné sklo), opakní sklovina napodobuje polodrahokamy: lithyalin připomíná červený jaspis, hyalit zase černý onyx, jiné barvy tvoří sklo mramorové. Během 1. poloviny 19. století přichází do módy také žluté uranové sklo.\n\nPodhůří Lužických hor mělo za sebou bohatou sklářskou minulost sahající až do vrcholného středověku. V polovině 17. století se zdejší obyvatelstvo začalo více jak na samotnou hutní výrobu orientovat na zušlechťování skla a obchod se sklem. V průběhu 18. století v oblasti figuroval velký počet malířů, brusičů, kuličů a rytců. Skleněné polotovary se musely dovážet až z velmi vzdálených oblastí Čech a Moravy. V roce 1792 měly sklářské obchodní kompanie své odbočky (faktorie) s obchodními domy v nejdůležitějších evropských městech a přístavech:\n\n\nČeské sklo má ve světě poměrně silnou pozici, a to jak průmyslově vyráběné, tak i řemeslné a umělecké. V 2. polovině 20. století je proslavili např. Stanislav Libenský, Jaroslava Brychtová nebo Pavel Hlava Mezi největší exportéry patří firmy Preciosa, Moser, Crystalex a Lasvit. Nejznámější čeští umělečtí skláři a sklářští výtvarníci jsou patrně René Roubíček a Bořek Šípek.\n\n\n"}
{"id": "131551", "url": "https://cs.wikipedia.org/wiki?curid=131551", "title": "Labouristická strana", "text": "Labouristická strana\n\nLabouristická strana (Labour Party, Strana práce) je centristicko-levicová politická strana ve Velké Británii. Byla založena na počátku 20. století. Od roku 1920 byla hlavní stranou na levé straně politického spektra v Anglii, Skotsku a Walesu, ale ne v Severním Irsku, kde teprve nedávno zahájila budování své organizační struktury.\n\nVe volbách roku 1997 strana pod vedením Tonyho Blaira zvítězila, i když se původní velká většina v Dolní sněmovně snížila na 167 křesel a roku 2005 až na 66 poslanců. Labouristé jsou vedoucí silou ve velšské koaliční vládě a opoziční stranou ve Skotském parlamentu. V Evropském parlamentu má strana 20 poslanců a je také pozorovatelem při Socialistické internacionále a členem Progresivní aliance.\n\nVznik Labouristické strany se datuje na konec 19. století, kdy začala být zřejmá potřeba vzniku nové strany, která by reprezentovala zájmy městského proletariátu, jehož počet se zvyšoval a který nedávno získal volební právo. Někteří odboroví předáci se začali zapojovat do politiky a Liberální strana podporovala některé z nich jako kandidáty ve volbách.\n\nRoku 1899 člen Doncasterského odborového svazu železničních pracovníků navrhl, aby bylo svoláno jednání Federace odborových svazů, na kterém by došlo ke sjednocení levicově orientovaných skupin a vytvoření jednotné organizace na podporu kandidátů ve volbách. Konference se sešla v únoru 1900 v Memorial Hall za účasti organizací zastupujících asi jednu třetinu členů federace. Na ní byl vytvořen výbor (\"Labour Representation Comitee\"), který měl koordinovat podporu kandidátů pro volby do parlamentu.\n\nV prvních volbách roku 1900, které výbor podporoval, získali jeho kandidáti dva mandáty. Krátce nato ale jeho podpora začala narůstat a i vlivem dohody s liberály, která měla zajistit porážku Konzervativní strany, získal ve volbách roku 1906 už 29 křesel. Na prvním jednání se poslanci podporovaní výborem rozhodli přijmout název Labouristická strana a Keir Hardie byl zvolen vůdcem poslanecké skupiny.\n\nV průběhu první světové války se strana rozdělila na tábor podporovatelů konfliktu a odpůrce války, kteří postupně získávali většinu. Ramsay MacDonald, který s válkou nesouhlasil, odstoupil z vedení strany a byl nahrazen Arthurem Hendersonem, který byl brzy poté přijat premiérem H. H. Asquithem do vlády a stal se tak prvním labouristickým členem vlády. Henderson v zájmu sjednocení strany z vlády odstoupil roku 1917. Později došlo k rozkolu Liberální strany, podporu jejich voličů získali labouristé a ve volbách roku 1922 se stali druhou nejsilnější stranou v parlamentu.\n\nVe volbách roku 1923 vyhrála Konzervativní strana, ale ačkoli měla nejvíce poslanců, ztratila většinu. S podporou Asquithových liberálů vytvořil Ramsay MacDonald v lednu 1924 vládu a stal se prvním labouristickým předsedou vlády. Kabinet byl závislý na podpoře liberálů, nebyl schopen prosadit socialistické zákony a jediným podstatným opatřením bylo zahájení programu pro výstavbu 500 000 nájemních domů pro dělnické rodiny. Vláda se ale rozpadla už po devíti měsících a těsně před dalšími volbami byl zveřejněn Zinovjevův dopis, ze kterého vyplývalo, že labouristé připravují v Británii komunistickou revoluci. Tento dopis je v současnosti považován za podvrh. V opozici MacDonald pokračoval v prosazování umírněné politiky, odsoudil generální stávku roku 1926 s tím, že nejlepší cestou dosažení sociálních reforem je volební podpora labouristů.\n\nVe volbách roku 1929 labouristé zvítězili a vytvořili menšinovou vládu. Krátce po sestavení kabinetu byla země zasažena hospodářskou krizí. Se zhoršující se ekonomickou situací souhlasil MacDonald s vytvořením národní koaliční vlády, sestavené s konzervativci a liberály. Tato akce byla částí labouristů posouzena jako zrada a MacDonald byl ze strany vyloučen.\n\nDo vlády se strana vrátila roku 1940, jako část válečné koalice, ze které ale na konci války odstoupila a v prvních poválečných volbách zvítězila. Premiér Clement Attlee se svým kabinetem realizoval jedny z nejradikálnějších reforem ve 20. století když provedl znárodnění velkých průmyslových společností a veřejných služeb, položil základy sociálního státu a vytvořili instituci Národní zdravotní služby.\n\nHospodářský pokles a skandály přivodily konec konzervativní vlády a vítězství labouristů ve volbách roku 1964. Wilsonova vláda realizovala mnoho sociálních reforem týkajících se vzdělání, potratů a homosexuálů. Kabinet podpořil rozšíření všeobecného vzdělání a založil Open University. Wilson se po porážce v roce 1970 vrátil jako premiér v roce 1974 kdy sestavil menšinovou vládu. V tomto období se kabinet potýkal s hospodářskými problémy, nedostatkem podpory v parlamentu a vnitřními spory o vztah k Evropské unii.\n\nPo dlouhém období v opozici a po náhlé smrti jejího vůdce Johna Smithe se stal vůdcem strany roku 1994 Tony Blair. Ten nasměroval politiku strany k centrismu (někdy označováno jako \"třetí cesta\") a prosazoval tento posun jako novou etapu v historii strany – \"New Labour\". Část radikálních členů okolo bývalého předáka hornických odborů Arthura Scargilla stranu opustila a založila vlastní Socialistickou labouristickou stranu, která se ale výrazně neprosadila. Labouristé poté zvítězili ve volbách roku 1997. Blairova vláda ustanovila instrument minimální mzdy, předání části správních pravomocí Skotsku, Walesu a Severnímu Irsku a obnovení správního orgánu nad celým Londýnem – Greater London Authority. Velký obrat v podpoře vlády přineslo Blairovo těsné spojenectví s americkým prezidentem Georgem Bushem při zapojení do války v Iráku. Blair oznámil svůj záměr stáhnout se z politiky a roku 2007 se stal jeho nástupcem Gordon Brown. I když poté došlo k jistému obnovení důvěry v labouristy, utrpěla strana roku 2008 porážku ve volbách londýnského starosty.\n\nVe všeobecných volbách roku 2010 získala Labouristická strana po Konzervativní straně druhý největší počet křesel, ale žádná strana neměla v dolní komoře parlamentu většinu. Vzhledem k tomu, že Labour Party neměla většinu ani s levo-středovými liberálními demokraty, 11. května Gordon Brown rezignoval na pozici premiéra i předsedy strany. Přechodně se předsedkyní strany stala Harriet Harmanová a ve volbách na kongresu labouristů byl jejím vůdcem zvolen Ed Miliband. V roce 2015 byl zvolen předsedou strany Jeremy Corbyn, hned následujícího roku se ho pokusili předem očekávaně jeho odpůrci po referendu o vystoupení Spojeného království z Evropské unie neúspěšně sesadit. Corbyn získal 61,8% hlasů a porazil tak protikandidáta Owena Smitha.\n\nV roce 2019 vyšlo najevo, že ve straně je silně rozšířen antisemitismus, který vedení strany včetně předsedy Jeremyho Corbyna neřeší – bylo zaznamenáno více než 130 nevyřešených případů, kde členové strany volali po vyhlazení Židů. Tresty v takových případech nepřišly, nebo byly nízké. Ve všeobecných volbách 2019 utrpěla strana zdrcující porážku, nejhorší od roku 1935. Získala jen 203 mandátů z 650 a oproti předchozím volbám si strana pohoršila o 59 křesel.\n\nStrana vznikla z odborářského hnutí a socialistických stran jako platforma pro podporu zájmů dělnické třídy. Nicméně poté co byl realizován projekt \"New Labour\", je podporována i větší částí příslušníků střední společenské vrstvy. Původně strana prosazovala socialismus, veřejné vlastnictví důležitých odvětví průmyslu, zásahy vlády do hospodářství, přerozdělování bohatství, zvyšování práv pro dělníky, sociální stát, veřejně spravované zdravotnictví a školství. Nicméně na konci 80. let pod vedením Neila Kinnocka, Johna Smithe a Tonyho Blaira se strana odvrátila od socialistických myšlenek a stala se zastáncem volného obchodu, což vedlo k tomu, že je strana označována jako sociálně demokratická nebo dokonce jako strana tzv. třetí cesty.\nOd roku 2015, po zvolení Jeremyho Corbyna se britská Labour Party navrací k původním levicovým myšlenkám. Labouristická strana se projevuje pro-evropsky, i přes existenci frakce Labour leave.\n\nStranické dokumenty neobsahují od roku 1992 termín socialismus, ačkoli když byla původní 4 klauzule odstraněna, byl do stanov doplněn text \"Labouristická strana je demokratická socialistická strana\".\n\nLabouristická strana silně prosazuje ideologii multikulturalismu. Bývalý poradce několika labouristických ministrů Andrew Neather uvádí, že labouristické vlády úmyslně podporovaly masovou imigraci se záměrem „učinit Británii skutečně multikulturní“ a „záměrem namočit pravici nos v diverzitě a dosáhnout toho, aby jejich argumentace zastarala“.\n\n\n"}
{"id": "131552", "url": "https://cs.wikipedia.org/wiki?curid=131552", "title": "Parti socialiste (Belgie)", "text": "Parti socialiste (Belgie)\n\nSocialistická strana (: Parti socialiste, PS) je belgická sociálně demokratická strana. Strana působí ve Valonsku a v Bruselském regionu.\n\nVznikla v roce 1978 rozdělením celobelgické \"Belgické socialistické strany\" (vzniklé roku 1885) na frankofonní valonskou a na vlámskou (Socialistische Partij Anders) samostatnou stranu.\n\nV současné době je druhou nejsilnější valonskou stranou, je přítomna na všech úrovních státní správy a je zúčastněna v koalicích federální vlády, valonské vlády, Francouzského společenství a Bruselu-hlavního města.\n\nIdeologickým základem je demokratický socialismus, který si dal za cíl vytvořit společnost založenou na demokratických ideálech a rovnosti všech občanů.\n\nKaždý jedinec musí být volný v jeho vývoji, ve svých rozhodnutích a musí mít možnost ovlivnit dění společnosti na všech úrovních. Svoboda v sobě spojuje dva aspekty: odpor proti útlaku i proti vnějším omezením, jako je hlad, negramotnost nebo šovinismus. Svoboda a rovnost jsou obě spojeny s individuálními právy a s kolektivním řešením pro dosažený cílů v souladu s obecným zájmem. Podle socialistů má společnost právo nastavit demokratické meze trhu.\n\nDále se socialisté věnují otázce životního prostředí a udržitelného rozvoje.\n\nParti socialiste je členkou Strany evropských socialistů, Socialistické internacionály a Progresivní aliance.\n\nV rámci strany funguje \"Hnutí socialistické mládeže\" (\"Mouvement des jeunes socialistes\") sdružující členy a sympatizanty od 15 do 30 let. Strana spolupracuje s odborovou centrálou socialistické orientace, \"Všeobecnou federací práce Belgie\" (\"Fédération générale du travail de Belgique\", FGTB).\n\n\n"}
{"id": "131553", "url": "https://cs.wikipedia.org/wiki?curid=131553", "title": "Okřehkové", "text": "Okřehkové\n\nOkřehkové (\"Lemnoideae\") je podčeleď čeledi árónovité jednoděložných rostlin. V minulosti byla tato skupina ve stejném rozsahu uznávána jako samostatná čeleď okřehkovité (\"Lemnaceae\")\n\nJedná se o extrémně redukované vodní rostliny, které jsou volně plovoucí a jednoleté, převážně jednodomé, vzácně dvoudomé. Celá lodyha má „stélkovitý tvar“, „stélka“ je drobná a kulovitá či čárkovitá. Listy zcela chybí, kořeny jsou přítomny nebo chybí. Někteří autoři však považují „stélku“ za list. Často převažuje vegetativní rozmnožování nad pohlavním a rostliny vytvářejí rozsáhlé kolonie, některé druhy kvetou jen velmi vzácně. Květy jsou v redukovaných květenstvích obsahujících 2–3 květy, květenství je někdy uzavřeno v toulcovitém listenu. Květy jsou jednopohlavné. Okvětí chybí. Samčích květů je v květenství 1–2 a jsou redukované na 1 tyčinku. Samičí květ redukován na gyneceum, které je zdánlivě složené z 1 plodolistu, zdánlivě monomerické (snad by mohlo být interpretováno jako pseudomonomerické), semeník je svrchní. Plod je suchý, nepukavý měchýřek, obsahující 1–4 semena.\n\nJe známo 5 rodů a asi 30 druhů, které jsou rozšířeny po celém světě, od chladných oblastí po tropy.\nV ČR rostou zástupci 3 rodů a celkově 6-7 druhů. Rod okřehek (\"Lemna\") je zastoupen 4-5 druhy: okřehek menší (\"Lemna minor\"), okřehek trojbrázdý (\"Lemna trisulca\"), okřehek hrbatý (\"Lemna gibba\"), nedávno byl potvrzen okřehek červený (\"Lemna turionifera\"). Výskyt druhu okřehek nejmenší (\"Lemna minuta\") je zatím jen předpokládán. Z rodu závitka (\"Spirodela\") je to závitka mnohokořenná (\"Spirodela polyrhiza\") a z rodu drobnička (\"Wolffia\") je to drobnička bezkořenná (\"Wolffia arrhiza\"), kterou máme největší šanci najít na Břeclavsku.\n\n\n\"Lemna\", \"Spirodela\", \"Wolffia\", \"Wolffiella\" (včetně \"Wolffiopsis\")\n\nKvětena ČR: 8 nebo 9 díl\n\n"}
{"id": "131556", "url": "https://cs.wikipedia.org/wiki?curid=131556", "title": "Jan Matejko", "text": "Jan Matejko\n\nJan Alojzy Matejko (24. června 1838 Krakov – 1. listopadu 1893 Krakov) byl nejslavnější polský malíř, tvůrce monumentálních obrazů s historickou tematikou a bitevních scén. Jako datum jeho narození je často chybně udáván 24. červen. Malíř sám tvrdil, že se narodil 30. července.\n\nMatejkovi prarodiče byli čeští zemědělci v Roudnici u Hradce Králové. Otec František Xaver Matějka byl rodákem z Hradce Králové a v Haliči působil jako vychovatel a učitel hudby. Zpočátku pracoval u rodiny Wodzických v Koscielnikách (dnes součást Nové Huty) a později se přestěhoval do Krakova, kde uzavřel manželství s Kateřinou Rosbergovou, pocházející z polsko-německé rodiny zámožných sedláků. \n\nJan byl jejich devátým dítětem z celkem jedenácti. Již od raného dětství projevoval nevšední výtvarné nadání, což mu umožnilo postup do vyšších tříd, jelikož v téměř všech ostatních předmětech propadal. Nikdy se nenaučil žádný cizí jazyk a těžce bojoval i s polštinou.\n\nV mládí prožil ostřelování Krakova Rakušany v roce 1848 a také byl svědkem Listopadového povstání, které podporoval finančně. Vlivem těchto národních tragedií se začal věnovat historické malbě místo dosavadní církevní tvorby. Často umisťoval na svých plátnech osoby, které se ve skutečnosti dané události neúčastnily (např. Hugo Kollataj a generál J. Wodzicki na obrazu Bitwa u Racławic), nešlo mu však o přesné zmapování historie, ale o symbolicko-filozofické působení díla a edukační účinek.\n\nV roce 1864 se oženil s Teodorou roz. Giebultowskou, s kterou měl pět dětí: Beatu, Helenu, Tadeáše a Jiřího. Poslední Regina zemřela v kojeneckém věku. Žena mu byla inspirací a modelem k četným dílům (např. královna Bona Sforza v „Pruském holdu”). Ještě za života si vydobyl svou tvorbou celonárodní uznání, a stal se všeobecně uznávaným klasikem. Stal se však i slavným celosvětově (zejména úspěšné byly výstavy v Paříži). On sám unikal pozornosti veřejnosti a osobní účast na oficiálních společenských událostech byla pro něho značně stresující. V domě, kde Matejko v Krakově bydlel je dnes Matejkovo muzeum. Byl prvním rektorem Výtvarné akademie v Krakově. Z jeho žáků jsou nejslavnější Jacek Malczewski, Stanisław Wyspiański, Józef Mehoffer a Maurycy Gottlieb. \n\nMatejko je pohřben v čestné aleji Rakowického hřbitova v Krakově.\n\n"}
{"id": "131558", "url": "https://cs.wikipedia.org/wiki?curid=131558", "title": "Srovnávací religionistika", "text": "Srovnávací religionistika\n\nSrovnávací religionistika je srovnávací metodika v religionistice. Srovnávání jednotlivých náboženství je poněkud problematické, a často kritizované. Někdy může být chápáno jako útok na dané náboženství a někdy je implicitní a a priori například židovsko-křesťanský monoteismus oproti ostatním.\n\nSrovnávání náboženství je jak vidno jedna z lidských přirozeností. Důkaz už máme ze 3. století př. n. l., kdy sumerský Bůh měl stejný status jako jejich vlastní. Dokonce máme jakési „encyklopedie“ z této doby, kdy se bohové dávali do paralel, například sumerská Inanna paralelní východosemitská Ištar, severosemitská Arštar, chetická Anara, churrická Šurašta. (Bohyně Ištar je bohyně vášně i vášnivosti nejen v milostném smyslu). Nejrozsáhlejší výčet je kniha An (neboli Annum), který se tradoval od 17. století př. n. l. až do 4. století n. l. Božstva byla asi považována za něco, co má odlišné kořeny, přesto analogické a srovnatelné s vlastním. Jinak měly spisy spíše praktický účel, při smlouvách.\n\nJe obdobná situace jako na předním východě, jen v hlubším rozsahu. Jeden z prvních přiřazení cizích reprezentací vlastních v Herodotovi (5. století př. n. l.) v jeho knize Dějiny. V jeho stopách jdou jeho následovníci (Caesar, Titus), přesto daleko víc a priori předsudků. Tento způsob byl převzat i ve středověku.\nHerodos vidí vznik analogie ve společném původu, řečtí bohové byli dovezeni z Egypta a také velmi uvažuje o vztahu perského a starosemitského náboženství. Diogenes Laortios tvrdil, že judaismus je odvozen o perských nauk. V pozdější době byla chápána starší náboženství jako nadřazená. Přesto vlastní náboženství chápali „srovnávající“ vždy jako to nejlepší.\n\nFriedrich Max Müller (1823 – 1900) původem Němec, který žil v Anglii a který vytyčil religionistiku jako samostatný obor a ukázal na základní úkoly této vědy. Je nutné :\n\n\nMezi jeho stěžejní díla patří \"Uvedení do vědy o náboženství\". Založil tzv. Onomastickou komparaci - jako hlavní prostředek ke srovnávání viděl etymologii jména. Specializoval se hlavně na mýtické texty a založil školu „srovnávací mytologie“, která se snažila odhalit původní význam mýtů. Müller je dodnes uznáván, jeho metodika je plně zakotvena v religionistice.\n\nMüller jako první se pokoušel nejen najít materiál, ale nestranně ho porovnat. Považoval za důležité historické kontinuum, ale i všeobecný přehled o nejrůznějších náboženstvích. Materiál ke studii sbíral v písemné podobě a v původním jazyce, opírá se o myšlenku Hegela, který dal do vztahu jazyk + národ + náboženství, a vyvozuje z ní, že náboženství je tvořeno jazykem, tedy lze studovat jeho vývoj až k začátkům na jeho proměnách.\nNejdříve srovnával daný termín, řekněme třeba jméno boha, tzv. theonym, s ostatními. Za jmény bohů nacházel jména přírodních sil. Jeho zkoumání se dá ve zkratce shrnout v těchto bodech:\n\nZáklad náboženství vidí Müller ve schopnosti lidské duše uchopovat něco, co jej samotného přesahuje a má potřebu toto dělat. Náboženství je tedy pro něj na jiné úrovni než rozum. Inspiroval mnoho dalších, přímo F. F. A. Khuna (věnoval se atmosférickým symbolům), D. G. Britona (Severoameričtí indiáni), aj. Dále otevřel mnoho oblastí k diskusi a ač, jej pozdější velikáni jako Eliade a Dumézil kritizuje, otevřel prostor pro debatu.\n\nEvoluční komparace je inspirována exaktními vědami a vychází z toho, že relevantních výsledků lze dosáhnout pouze statistickým vyhodnocením četnosti paralel v různých náboženstvích.\n\nJejím tvůrcem je zakladatel kulturní antropologie Edward Burnett Taylor (1832 – 1917), který též založil \"Společnost pro srovnávací mytologii\", která negovala pravidla onamistické komparace (Berlín).\n\nPodle Taylora je na počátku psychická jednota lidí s univerzální schopnosti inovace, tedy vysvětlíme jednotlivé danosti zjištěním danosti. Nejdříve tedy nalezneme skupinu kulturních prvků, které jsou spjaté svým významem. Toto nazýval „adhezí“ - prvky, které k sobě lnou v nezávislosti na čase. Po rozřazení prvků do skupin, se snaží vysvětlit jejich funkci (ve smyslu matematické funkce), tedy postihnout racionalitu a logiku k obecným zákonitostem lidského chování. Samozřejmě upozorňoval na to, že jeden prvek může mít několik funkcí. Věnoval pozornost hlavně společnostem, u kterých se mu nepodařilo adhezi potvrdit.\n\nZ toho přístupu vyplývá hned několik věcí: jednak, že stejné adheze znamenají stejnou úroveň vývoje, a pokud neodpovídá historickému vývoji, jde o difusi, tedy výpůjčku z jiné kultury.\n\nProblém této teorie je, že jako původní náboženství chápal Taylor animismus (to nemusí být nutně pravda).\n\nZatímco Taylorův přístup byl vyvážený jeho nástupci se dělí na diachronní a synchronní:\n\nTypickým zástupcem je J. G. Frazer (1854 – 1941), kterému se podařilo komplikovanou metodiku zpopularizovat. Dokázal dobře odůvodnit požité metody, ale na druhou stranu je nedokázal důsledně dodržet. Z ahistorické větve se postupně vyvinula funkcionalistická antropologie (zakladatel Malinovski). Frazer svými knihami silně ovlivnil Eliadeho.\n\nZástupcem historické větve je např. L. Frobentius (1873- 1938). Tato větev se držela předpokladu, že lidská kultura a její vývoj probíhá ve všech dobách a náboženství dle stejných zákonitostech, bez výjimky (takto striktní Taylor nebyl). Frazer klasifikoval „taxony geneticky“, to znamená že výsledné typy (taxony), určoval podle hisoticko-geogradikých areálů se shou s kulturní tradicí.\n\nZ historické větve vzniká historická antropologie.\n\nDalším důležitým zástupcem historické větvě je W. Schmidth (1868 – 1954) používá stejnou metodiku, ale považuje za prvotní náboženství tzv. Pramonoteismus, na rozdíl od Taylora, který považoval za původní animismus.\n\nC.P. Tiele (1830 – 1902) původně hovořil o tzv. Evoluci náboženské ideje. Tvrdil, že všechny typy náboženství jsou jen různé inkarnace ideje samotné, bez ohledu na jejich geografické, historické a etnologické kontinuum. Náboženství se vyvíjí od nižších forem k vyšší. Náboženství se podle něj začíná od přírodně náboženské kultury, přes náboženství etické povahy k vědě. Jeho hlavní dílo, kde shrnuje svoji metodiku, se jmenuje Základy vědy o náboženství.\n\nJako první se mají sebrat data ze všech kultur civilizovaného a necivilizovaného světa, dokonce i zaniklá. Klade důraz na primární prameny. Poté srovnat statistickou četnost studovaného theoremu. Díky tomu vzniká podle Tieleho „morfologie náboženství“. Poté má religionista za úkol detekovat „společného jmenovatele“ variantních náboženských forem v podobě stálého typu. Podle autora komparace, jde o ontologii náboženství.\n\nPodle některých historiků vědy je Tiele zakladatelem fenomenologie náboženství. Tato metodika patří k nejpopulárnějším ve dvacátém století. Přesto dostála dvě důležitým modifikacím: ta první spočívala v Tieleho myšlence evoluce náboženství a druhá v rozšíření posledního kroku, porozumění samotné podstaty náboženství. Navazuje na Diltheyovu (1833 – 1911) metodiku, podle které, je nutno porozumět jednotlivým fenoménům v humanitních vědách (na rozdíl od věd přírodních, které vysvětlují hlavně kauzality).\n\nDalším význačným krokem rozvinutí typologické metodiky bylo založení sociologie náboženství, v podání Maxe Webera (1864 – 1920). Ten předkládá na základě srovnávání vytvoření jakýchsi „idealtypů“. Které se ve své podobě nemohou vyskytovat a zpět porovnáváme odchylky od svého vzoru. Tímto získáváme jednotlivých kulturních variant socionáboženským jevů.\n\nZáklady historické komparace položil italský religionista Raffelle Pettazoni (1853 – 1959). Snažil se překlenout rozpory mezi historiky náboženství a komparatisty. V religionistice to v té době byli dvě výrazně odlišné skupiny. Vrací se zpátky k zasazení konkretního náboženství do určité doby a zasazuje jej do nejrůznějších kontextů, z kterých při svých další srovnávacích studií vychází. Její výhodou je hlavně snadné odhalení jednotlivých odlišností mezi náboženstvími, a možnost interpretování jejich vývoje.\n\nV soudobé Itálii, kde se Pettazoni nejen narodil ale i pracoval, určoval charakter vědy jakýsi absolutní historismus, z čehož jasně vyplývá, že nemohli přijmout Tieleho typologickou komparaci, zvláště v její ahistorické podobě.\n\nJako výchozí bod ke studiu religionistiky byl pro něj historický základ. Pettazoni vidí v náboženství jeden z hlavních konstruktivních faktorů, které určují tok dějin. To se děje pod vlivem tzv. Totálnímu historismu. Historická povaha náboženství je přisouzena právě religionistikům.\n\nMetodika začíná izolovanou studií nejrůznějších náboženských kultur jako celků, potom vybrání určitého jevu (například vyznání hříchů). Potom zkoumání historického kontextu jednotlivých kultur. Jde nejen o srovnání religionistických aspektů, ale jde o srovnání dějinné, umělecké, sociální, etc.\n\nS těmito podklady můžeme začít morfologickou analýzu, jde vlastně o podobu daností zasazených do kontextů, díky níž se dají uspořádat vztahy (někdy se to nazývá typologickou klasifikací). A dále se snažíme celou strukturu interpretovat. Výsledky komparace typologické nazývá „statickou fenomenologií náboženství“ (hledá význam struktur bez historického kontextu) a svou vlastní vidí jako „dynamickou fenomenologii“, která se dívá navíc na vývoj daného náboženství.\n\nProblematika historické komparace je její příliš velký důraz na dějiny. Na konci se totiž badatel nedostává k objevení ahistorického modelu, ale k jakési „genetické konstrukci“ náboženství. Intelekt a intuice Pettazoniho však obhájila své posty a dala vzniknout další religionistické škole.\n\nVytvořeno na základě Antalíkova Jak srovnávat nesrovnatelné\n"}
{"id": "131560", "url": "https://cs.wikipedia.org/wiki?curid=131560", "title": "Ultrafiltr", "text": "Ultrafiltr\n\nUltrafiltr je matematický pojem z oboru teorie množin.\n\nJe-li formula_1 množina a formula_2 její potenční množina (tj. množina všech jejích podmnožin), pak řekneme, že neprázdná množina formula_3 je ultrafiltr, pokud platí: \n\nPodle bodu 2 je ultrafiltr dolů usměrněná množina, podle bodu 3 je to horní množina - jedná se tedy o filtr v potenční algebře.\nBod 1 a podmínka, podle které je ultrafiltr neprázdná množina, zaručují, že se jedná o vlastní filtr - ultrafiltr tedy není žádný z triviálních případů, kterými jsou prázdná množina a celá potenční množina formula_2\n\nPodle bodu 4 je v ultrafiltru obsažena podmnožina formula_9 nebo její doplněk formula_10. Pokud by pro některou množinu formula_9 obsahoval ultrafiltr tuto množinu, i její doplněk, pak by musel podle bodu 2 obsahovat i formula_12 , a podle bodu 1 by se již nejednalo o ultrafiltr. Ultrafiltr tedy vždy obsahuje buď množinu, nebo její doplněk, ale nikdy ne obojí zároveň.\nTato vlastnost tedy zaručuje, že ultrafiltr je mezi ostatními vlastními filtry na potenční množině v jistém smyslu maximální - jakmile bychom se pokusili přidat k němu další množinu, pak výsledkem již nebude ultrafiltr, výsledkem již dokonce nebude ani filtr.\n\nZjednodušeně řečeno, „seká“ ultrafiltr celou potenční množinu na dvě části. Z každé dvojice podmnožina - její doplněk vybírá přesně jednu možnost.\n\nZa hlavní filtr považujeme filtr všech nadmnožin nějaké množiny formula_9, hlavní filtr určený množinou formula_14 tedy lze zapsat jako\nformula_15\nMezi hlavními filtry existují ultrafiltry - jsou to hlavní filtry určené jednoprvkovou množinou formula_16, kde formula_17. Tyto ultrafiltry jsou nazývány triviální ultrafiltry.\n\nNa konečné množině je každý ultrafiltr triviální - celkový počet ultrafiltrů tedy odpovídá počtu prvků množiny formula_1.\nNa nekonečné množině odpovídá počet triviálních ultrafiltrů mohutnosti množiny formula_1.\n\nUltrafiltr formula_20 na množině \"X\" se nazývá uniformní, má-li každá množina formula_21 mohutnost rovnou mohutnosti množiny \"X\". Zřejmě každý uniformní ultrafiltr je netriviální.\n\nNabízí se otázka, zda na nekonečné množině existují nějaké netriviální ultrafiltry. Kladnou odpověď dává základní věta o ultrafiltrech:\n\"Každý centrovaný systém lze rozšířit do ultrafiltru.\"\n\nProtože filtr je speciálním případem centrovaného systému, lze podle této věty každý filtr rozšířit (přidáním nějakých dalších podmnožin) na ultrafiltr.\nVezmeme-li v úvahu například Fréchetův filtr a aplikujeme na něj tuto větu, získáváme důkaz o existenci ultrafiltru, který určitě není triviální.\n\nDůkaz této věty podstatným způsobem používá princip maximality - větu nelze dokázat, bez přijetí axiomu výběru nebo nějaké jeho obdoby.\n\nStejně jako u většiny pojmů z teorie uspořádání, má i ultrafiltr svůj duální pojem - prvoideál. Ke každému ultrafiltru formula_4 existuje duální prvoideál - množina všech doplňků z formula_4: \nformula_24\n\nVztah platí i opačně - množina doplňků k prvoideálu je ultrafiltr - duální ultrafiltr. Navíc je každý ultrafiltr duálním ultrafiltrem svého duálního prvoideálu, tj. platí\nformula_25\n\n"}
{"id": "131561", "url": "https://cs.wikipedia.org/wiki?curid=131561", "title": "Hospoda", "text": "Hospoda\n\nHospoda neboli hostinec či pohostinství je restaurace; francouzský výraz \"restaurant\" označoval původně vydatné, občerstvující jídlo a v 70. letech 18. století se ve francouzštině přenesl i na hostince, v té podobě a významu jej následně převzala němčina. Vedle německého výrazu Restaurant se v rakouské němčině objevila i varianta Restauration, z níž pochází české slovo restaurace.\n\nNejvětší část hospody určená pro návštěvníky. Nacházejí se v ní stoly a židle, popřípadě vše, co by mohlo sloužit k pobavení návštěvníků. Obvykle to bývají hrací automaty, šipkový terč, kulečníkový stůl, jukebox, televizní přijímač atd. \n\nMísto ohraničené od zbytku místnosti zpravidla barem, u kterého je možno kratší dobu setrvat při konzumaci nápoje. Na druhé straně baru se nacházejí pípy sloužící k čepování nápojů, pokladna, speciální umývací dřez na sklenice, police na sklenice, pochutiny, cigarety atd. Do oblasti výčepu (čímž se rozumí oblast za barem) je vstup povolen pouze obsluze zařízení.\n\nNachází se pouze v zařízeních nabízejících i pokrmy. V kuchyni slouží jeden nebo více kuchařů vařících jídlo dle jídelního lístku. Jídla se rozdělují na minutky, která kuchař vaří na základě zákazníkovy objednávky, a na hotovky či hotová jídla, které kuchař uvaří ve velkém množství a v čase obědů jsou již pouze servírována.\n\nMístnost určená k převlékání, odpočinku a uschování osobních potřeb personálu.\n\nToalety pro zákazníky v současné době podléhají přísným hygienickým kritériím. Musejí být pro muže a ženy zvlášť, musí v nich být předsíňka s umyvadlem oddělená od vlastní toalety neprůhlednými dveřmi. Současným trendem je instalace bezdotykových baterií umyvadel nebo držáku s papírovými ručníky na jedno použití.\n\nZahrádka hospody je doplňková součást, mnoho hospod jí však nemá. Zahrádkou se rozumí prostor mimo vlastní objekt hospody, pod širým nebem (nebo jen částečně krytý). V provozu bývá obvykle jen za příznivého počasí, i když se objevují i zahrádky kryté, s celoročním provozem, které jsou vyhřívané. Dále lze zahrádky dělit do dvou kategorií: s obsluhou a bez obsluhy (hosté si pro nápoje, příp. pochutiny musejí docházet do výčepu).\n\nTechnické prostory, sklad určený pro skladování zásob. Tradičně umístěný v nižším podlaží, než vlastní hospoda. Není to ale pravidlem, může se nacházet ve stejné výškové úrovni. Podstatný je bezproblémový přístup pro dodavatele nápojů i potravin. Přímo ke vchodu do sklepa by měla existovat možnost příjezdu nákladních a cisternových automobilů. Ve sklepě se skladují nápoje v sudech, případně v tancích. Bývá tu i tlaková láhev s hnacím plynem nebo vzduchový kompresor k vytlačování nápojů do pípy. Ve sklepě také bývá umístěno chladicí zařízení čepovaných nápojů. Měla by zde být i omyvatelná podlaha (dlaždice, lino atd.). Často zde jsou uskladněny i lahvované nápoje nebo je tu velký mrazák na suroviny pro kuchyň. Tam, kde není možný vhodný příjezd nákladních automobilů, může být v chodníku před hospodou vybudována šachta s poklopem pro manipulaci se sudy.\n\nV hospodách se běžně provozují karetní hry. Hrají se buď „stálé partie“, ke kterým se hráči schází pravidelně ve stanovený den a hodinu, nebo se skupina hráčů vytvoří spontánně. Karetní hry se hrají společenské (o drobné mince) – mariáš, taroky, žolíky – nebo hazardní: oko, poker, kopky). Některé hospody mají zvláštní karetní hernu, kde má každý hráč šuplík na peníze či odkládací stolek na nápoje. V ostatních hospodách se hraje na běžných stolech, hráči si někdy sundají ubrus, aby karty lépe šustily.\n\nPersonál bývá tvořen skupinou mužů či žen pod vedením jednoho nadřízeného.\n\nNazývaný \"hospodský\" nebo \"výčepní\". Vyskytuje se za barem (tzv. výčepem), kde čepuje nápoje, které ostatní personál odnáší návštěvníkům. Může také sám obsluhovat osazenstvo baru. Bývá to osoba s přirozenou autoritou a vůdčími schopnostmi, kterých je třeba zejména při větším počtu návštěvníků.\n\nMuž či žena plnící požadavky návštěvníků, roznášející nápoje a pokrmy. Bývá vybaven peněženkou k vybírání útraty návštěvníků a oděn v tmavých barvách nebo v tmavé spodní části oděvu a bílé halence, jde-li o ženu (sjednocený oděv však není nutností – slouží pouze k lepší orientaci apod.). Očekává se od něj náležitá úslužnost a ochota, která může být odměněna drobným obnosem – zaokrouhlením ceny nahoru zákazníkem (spropitné neboli dýško).\n\nZpravidla muž či žena oděna v rondonu vyskytující se v kuchyni a připravující pokrmy.\n\nMezi typické zboží, které se v hospodách prodává (většinou k okamžité konzumaci), patří:\n\n\nKonkrétní nabídka se v jednotlivých hospodách liší.\n\n\n"}
{"id": "131566", "url": "https://cs.wikipedia.org/wiki?curid=131566", "title": "Tomáš Feřtek", "text": "Tomáš Feřtek\n\nTomáš Feřtek (* 26. června 1962 Praha) je publicista, novinář a spisovatel. Věnuje se zejména ekologii, vzdělávání a tematice venkova. \n\nFeřtek je vyučený elektromechanik s maturitou. V letech 1992 až 2007 pracoval pro týdeník Reflex jako reportér a šéfreportér. Od roku 2007 působil ve vývoji televize Nova a firmy Media Pro Production jako dramaturg, kreativní producent a později scenárista při vývoji a výrobě docusoapů a detektivního seriálu \"Kriminálka Anděl.\" S Českou televizí spolupracoval při přípravě série skutečných kriminálních případů \"Případy 1. oddělení\" a návratu do kriminální historie v sérii \"Četnické trampoty\". Je autorem několika turistických průvodců po Česku, kromě toho se věnuje propagaci vzdělávání v obecně prospěšné společnosti EDUin. S Martinem Janoškou napsal průvodce \"Křížem krážem po českých a moravských horách\" (2011) a podílel se na knize \"Proměny sudetské krajiny\" (společně s Ivanem Dejmalem a Miroslavem Baše, 2006). V roce 2015 navázal spolupráci s nakladatelstvím Nová beseda, pro nějž napsal knihu \"Co je nového ve vzdělávání\", která se stala bestsellerem celé edice \"Co je nového\".\n\n\n"}
{"id": "131574", "url": "https://cs.wikipedia.org/wiki?curid=131574", "title": "Portugalské euromince", "text": "Portugalské euromince\n\nPortugalské euromince jsou v oběhu od 1. ledna 2002. Portugalsko je členem Evropské unie od roku 1986 a také členem Evropské měnové unie.\n\nNa rubových stranách těchto mincí mohou být tři rozdílné motivy pro tři skupiny mincí. Motivy mincí jsou si ale podobné, protože všechny zobrazují staré královské pečetě, kruh sedmi hradů a pěti státních znaků a nápis \"Portugal\" (portugalsky Portugalsko). Na mincích je také zobrazeno 12 hvězd symbolizujících Evropskou unii a rok, kdy byly mince vpuštěny do oběhu. Všechny motivy byly navrženy Vitorem Manuelem Fernandesem dos Santos.\n\nNásledující tabulka zahrnuje 2€ pamětní mice vydané mezi roky 2004 a 2019.\n\n"}
{"id": "131576", "url": "https://cs.wikipedia.org/wiki?curid=131576", "title": "Aberdeen", "text": "Aberdeen\n\nAberdeen je třetí největší skotské město, podle počtu obyvatel (206 850). Leží na východním pobřeží u Severního moře mezi řekami Don a Dee. Město je kulturně-průmyslovým centrem severovýchodní části Skotska. Původně královské město se honosí přívlastky jako „stříbrné“ nebo „žulové“, díky vzhledu a hlavně barvám zdejších budov. Město je také nazýváno „hlavním ropným městem Evropy“, protože je to sídlo mnoha těžařských společností. Dalším příznačným znakem Aberdeenu je jeho přístav, lodní doprava a rybářství.\n\nAberdeen se v minulosti vytvářel ze dvou měst: ze Starého Aberdeenu a Nového Aberdeenu. Starý Aberdeen (Old Aberdeen), ležel okolo ústí řeky Don, zatímco Nový Aberdeen (New Aberdeen) u řeky Dee. Městská práva získal Aberdeen v roce 1179. Královská městská práva v roce 1319, kdy město sjednotil skotský král Robert de Bruce. V místních obyvatelích měl velkou podporu a vojáci z Aberdeenu mu pomáhali v mnoha bitvách. V roce 1497 byla u přístavu vybudována menší pevnost, na ochranu před Angličany. Během občanské války (1644-47) v roce 1644 se odehrála bitva o Aberdeen. V roce 1647 při drancování města zemřela čtvrtina obyvatel města.\n\nNázev města pravděpodobně pochází z keltských slov \"abh-ir\" „spojení vod, soutok“ a \"deen\" (podle řek Dee a Don), není však zcela historicky doložen.\n\nHlavním poznávacím znamením Aberdeenu jsou stavby ze žuly. Téměř všechny historické stavby jsou postaveny z šedé žuly, Aberdeenu se tak říká Žulové město (anglicky \"Granite City)\". Centrum města leží v blízkosti pobřeží, severozápadně od ústí řeky Dee do Severního moře. Hlavní ulicí je \"Union Street\", dlouhá přibližně 1,5 km, která na východě přechází v malé náměstí \"Castlegate\". Většina významných staveb a památek města se nachází v okolí této ulice, výjimkou je katedrála St Machar.\n\nJihozápadně od města se nachází hrady \"Crathes Castle\" a \"Drum Castle\", pevnost ze 13. století, západně pak zámek Balmoral a pohoří Cairngorms, s druhou nejvyšší horou Velké Británie Ben Macdui, vysokou 1 309 m. Pohoří Cairngorms je součástí stejnojmenného národního parku Cairngorms.\n\nV minulosti zde převládala těžba a obchod se žulou (odtud název Žulové město) a samozřejmě rybolov, jenž zde má dlouhou tradici. Na londýnské stavby most Waterloo a budovu parlamentu byla použita právě žula z Aberdeenu. Dále se v Aberdeenu zpracovávala bavlna, len, ovčí vlna a papír. Během velkého rozmachu lodní dopravy se v Aberdeenu, podobně jako v Glasgow, stavěly lodě.\n\nV dnešní době město zcela ovládla ropa a služby, které mají se zpracováním ropy přímou souvislost. Stále se zpracovává žula. Rybolov je v Aberdeenu stále přítomen, ale větší význam postupně zaujímají přístavy v Peterhead a Fraserburghu, ležící několik desítek kilometrů severně od města.\n\nPrvní Aberdeenská univerzita (King's College) byla založena roku 1495 William Elphinstonem, jenž byl v tomto městě biskupem. Tato univerzita byla třetí nejstarší ve Skotsku. Druhá (Marischal College) byla založena 1593, hrabětem Marischalem (pátým) a byla pátou nejstarší v zemi. Obě univerzity se sloučily v roce 1860 v univerzitu stávající.\n\n\n"}
{"id": "131579", "url": "https://cs.wikipedia.org/wiki?curid=131579", "title": "Árónovité", "text": "Árónovité\n\nÁrónovité (\"Araceae\") je čeleď jednoděložných rostlin z řádu žabníkotvaré (\"Alismatales\"). Jsou to byliny i dřeviny, pozemní nebo vodní rostliny, liány i epifyty, často s hlízami či oddenky. Květy jsou drobné, v palicovitém květenství většinou podepřeném toulcem. Čeleď zahrnuje asi 2000 druhů ve 115 rodech a je rozšířena po celém světě, zejména však v tropech. V České republice se vyskytují 2 druhy árónu, ďáblík bahenní, ze vzplývajících druhů okřehky, závitka mnohokořenná a drobnička bezkořenná. Některé druhy náležejí mezi oblíbené pokojové nebo akvarijní rostliny.\n\nPojetí čeledi a její zařazení do řádu se v průběhu vývoje taxonomie rostlin značně měnilo. Nejmodernější systémy, jako je třeba APG II, do ní zařazují dříve samostatnou čeleď okřehkovité (\"Lemnaceae\"), což jsou extrémně redukované vodní rostliny. Např. Tachtadžjanův systém uznává také samostatnou čeleď \"Pistiaceae\" s druhem \"Pistia stratiotes\", která je v nejmodernějších systémech rovněž řazena pod árónovité. Naopak některé starší systémy do čeledi árónovité řadí i puškvorec (\"Acorus\"). Ten je v systému APG II řazen nejen pod samostatnou čeleď \"Acoraceae\", ale dokonce i pod samostatný řád \"Acorales\".\nČeleď árónovité je v systému APG II řazena pod řád žabníkotvaré (\"Alismatales\"), ve starších systémech je často odlišován menší samostatný řád árónotvaré (\"Arales\").\n\nJedná se o byliny nebo keře, někdy až stromkovitého vzrůstu, jsou vytrvalé, vzácněji jednoleté, často s hlízami nebo oddenky. Jsou to pozemní rostliny, ale někdy i epifyty, liány, nebo vodní rostliny, kořenující ve dně i plovoucí (např. \"Pistia\", česky babelka). Patří sem i extrémně redukované plovoucí rostliny podčeledi \"Lemnoidae\". Listy jsou někdy nahloučeny na bázi, jindy nikoliv, jsou řapíkaté (výjimečně přisedlé), střídavé, s listovými pochvami. Žilnatina je zpeřeně či dlanitě větvená, nebo souběžná. Listy jsou často srdčité, hrálovité nebo střelovité. V případě podčeledi \"Lemnoidae\" má celá lodyha „stélkovitý tvar“, „stélka“ je drobná a kulovitá či čárkovitá, někdy je tento útvar z morfologického hlediska považován za list. Jedná se o rostliny jednodomé nebo dvoudomé, či mnohomanželné, květy oboupohlavné nebo jednopohlavné. Květy jsou v květenstvích, v ztlustlých klasech, někdy se tento typ květenství nazývá palice. Květenství podepřeno toulcovitým listenem (někdy barevným), vzácně bez toulce. Květenství se skládá z mnoha květů, které jsou uspořádány do spirály, vzácně do přeslenu. V případě podčeledi \"Lemnoidae\" může být květenství redukováno až na 2 - 3 květy. Okvětí chybí nebo přítomno 4 - 8, výjimečně až 12 okvětních lístků, ve 2 přeslenech, převažuje však uspořádání 2 + 2 nebo 3 + 3. Okvětní lístky jsou drobné a často ztlustlé. Tyčinek je 4 - 8, výjimečně až 12, ve 2 přeslenech, převažuje však uspořádání 2 + 2 nebo 3 + 3. Gyneceum je složeno ze 3 plodolistů, vzácněji z 1 - 8, monomerické (či pseudomonomerické) nebo synkarpní, čnělka 1, semeník je svrchní. Plod je dužnatý, vzácně suchý, zpravidla peckovice nebo bobule, vzácněji oříšek, měchýřek nebo tobolka.\n\nJe známo asi 115 rodů a asi 2000 druhů, které jsou rozšířeny hlavně v tropech a subtropech, méně v mírném pásu.\n\nV ČR rostou zástupci 5 rodů a celkově 10 druhů. Z pozemních druhů zde roste árón plamatý (\"Arum maculatum\"), árón východní (\"Arum cylindraceum\") a ďáblík bahenní (\"Calla palustis\"). Občas přechodně zplaňuje tropická vodní rostlina babelka řezanovitá (\"Pistia stratiotes\"). Rod okřehek (\"Lemna\") je zastoupen 4 - 5 druhy: okřehek menší (\"Lemna minor\"), okřehek trojbrázdý (\"Lemna trisulca\"), okřehek hrbatý (\"Lemna gibba\"), nedávno byl potvrzen okřehek červený (\"Lemna turionifera\"). Výskyt druhu okřehek nejmenší (\"Lemna minuta\") je zatím jen předpokládán. Z rodu závitka (\"Spirodela\") je to závitka mnohokořenná (\"Spirodela polyrhiza\") a z rodu drobnička (\"Wolffia\") je to drobnička bezkořenná (\"Wolffia arrhiza\"), kterou máme největší šanci najít na Břeclavsku. Další (většinou původem tropické) rostliny se pěstují jako pokojové či akvarijní, např. toulitka (\"Anthurium\"), monstera (\"Monstera\"), difenbachie (\"Dieffenbachia\"), anubis (\"Anubias\") nebo kryptokoryna (\"Cryptocoryne\").\n\n\"Adelonema\",\n\"Aglaodorum\",\n\"Aglaonema\",\n\"Alloschemone\",\n\"Alocasia\",\n\"Ambrosina\",\n\"Amorphophallus\",\n\"Amydrium\",\n\"Anadendrum\",\n\"Anaphyllopsis\",\n\"Anaphyllum\",\n\"Anchomanes\",\n\"Anthurium\",\n\"Anubias\",\n\"Apoballis\",\n\"Aridarum\",\n\"Ariopsis\",\n\"Arisaema\",\n\"Arisarum\",\n\"Arophyton\",\n\"Arum\",\n\"Asterostigma\",\n\"Bakoa\",\n\"Biarum\",\n\"Bognera\",\n\"Bucephalandra\",\n\"Caladium\",\n\"Calla\",\n\"Callopsis\",\n\"Carlephyton\",\n\"Cercestis\",\n\"Chlorospatha\",\n\"Colletogyne\",\n\"Colobogynium\",\n\"Colocasia\",\n\"Croatiella\",\n\"Cryptocoryne\",\n\"Culcasia\",\n\"Cyrtosperma\",\n\"Dieffenbachia\",\n\"Dracontioides\",\n\"Dracontium\",\n\"Dracunculus\",\n\"Eminium\",\n\"Englerarum\",\n\"Epipremnum\",\n\"Fenestratarum\",\n\"Filarum\",\n\"Furtadoa\",\n\"Galantharum\",\n\"Gamogyne\",\n\"Gearum\",\n\"Gonatopus\",\n\"Gorgonidium\",\n\"Gymnostachys\",\n\"Hapaline\",\n\"Helicodiceros\",\n\"Hestia\",\n\"Heteroaridarum\",\n\"Heteropsis\",\n\"Holochlamys\",\n\"Homalomena\",\n\"Hottarum\",\n\"Incarum\",\n\"Jasarum\",\n\"Lagenandra\",\n\"Lasia\",\n\"Lasimorpha\",\n\"Lemna\",\n\"Leucocasia\",\n\"Lorenzia\",\n\"Lysichiton\",\n\"Mangonia\",\n\"Monstera\",\n\"Montrichardia\",\n\"Nephthytis\",\n\"Ooia\",\n\"Orontium\",\n\"Pedicellarum\",\n\"Peltandra\",\n\"Philodendron\",\n\"Philonotion\",\n\"Phymatarum\",\n\"Pichinia\",\n\"Pinellia\",\n\"Piptospatha\",\n\"Pistia\",\n\"Podolasia\",\n\"Pothoidium\",\n\"Pothos\",\n\"Protarum\",\n\"Pseudohydrosme\",\n\"Pycnospatha\",\n\"Remusatia\",\n\"Rhaphidophora\",\n\"Rhodospatha\",\n\"Rhynchopyle\",\n\"Sauromatum\",\n\"Scaphispatha\",\n\"Schismatoglottis\",\n\"Schottariella\",\n\"Schottarum\",\n\"Scindapsus\",\n\"Spathantheum\",\n\"Spathicarpa\",\n\"Spathiphyllum\",\n\"Spirodela\",\n\"Stenospermation\",\n\"Steudnera\",\n\"Stylochaeton\",\n\"Symplocarpus\",\n\"Synandrospadix\",\n\"Syngonium\",\n\"Taccarum\",\n\"Thaumatophyllum\",\n\"Theriophonum\",\n\"Typhonium\",\n\"Typhonodorum\",\n\"Ulearum\",\n\"Urospatha\",\n\"Vietnamocasia\",\n\"Wolffia\",\n\"Wolffiella\",\n\"Xanthosoma\",\n\"Zamioculcas\",\n\"Zantedeschia\",\n\"Zomicarpa\",\n\"Zomicarpella\"\n\n\n"}
{"id": "131581", "url": "https://cs.wikipedia.org/wiki?curid=131581", "title": "Dundee", "text": "Dundee\n\nDundee (: Dùn Dèagh) je čtvrté největší město Skotska. Žije v něm 143 000 obyvatel. Včetně přilehlých oblastí jako Monifieth, Birkhill a Invergowrie má 170 000 obyvatel. Leží na severním břehu ústí řeky Tay do Severního moře. V minulosti i dnes bylo a je střediskem vědy a výzkumu, postavena zde byla například expediční loď Roberta Scotta.\n\nJeho historie začíná piktským osídlením z doby železné. Během středověku bylo místem mnoha důležitých bitev. Prudce začalo růst během průmyslové revoluce díky rozvoji průmyslu zpracovávajícího jutu. Tehdy bylo také známe zavařeninami a žurnalistikou. Nejvíce obyvatel, téměř 200 000, město mělo na počátku sedmdesátých let dvacátého století, tento počet však kvůli migraci a především změnám hranic města poklesl.\n\nOd počátku osmdesátých let se rozvíjí biomedicínský průmysl a průmysl nových technologií. Například dundeeské společnosti podnikající v oblasti digitálního zábavního průmyslu ovládají 10 % britského trhu. Ve městě sídlí dvě university, Skotské taneční divadlo (\"Scottish Dance Theatre\"), pravidelně zde účinkuje Královský skotský národní orchestr.\n\nHistorie osídlení Dundee začíná piktským osídlením před 3 500 lety. Tehdy bylo známé jako pod piktským názvem Alec-tum. Jméno „Dundee“ bylo přijato později odvozením ze skotského \"Dùn Dèagh\". V roce 1191 se stalo královským městem. Později byl tento status Edwardem I. odvolán, znovu mu byl přisouzen až roku 1327 Robertem I. Opevněným městem se stalo roku 1545 v období skotsko-anglických válek. V roce 1547 pak bylo z velké části zničeno dělostřelbou z anglických lodí. Roku 1645 bylo během anglické občanské války obléháno markýzem z Montrose. Za třetí občanské války v Anglii bylo přepadeno silami Olivera Crowella vedenými generálem Monckem. Ty opět zničily velkou část města a povraždily mnoho jeho obyvatel. Později zde předčasně vypuklo jakobitské povstání poté, co John Graham vztyčil nad městem zástavu Stuartovců.\n\nMěsto se výrazně rozrostlo během průmyslové revoluce především v souvislosti s rozvojem průmyslu zpracovávajícího jutu a příbuzných oborů v nichž pracovala převážná část obyvatel města. Jeho poloha u ústí důležité řeky mu umožňovala její snadný dovoz z Indie a dalších zemí a zároveň byla výhodná pro velrybářský průmysl jehož produkt, velrybí olej, byl pro zpracování juty nezbytný. Jutový průmysl začal úpadávat až ve dvacátém století kdy začalo být levnější zpracovávat jutu přímo v Indii. Poslední továrna byla uzavřena v roce 1970. Kromě juty se město proslavilo žurnalistikou a marmeládami jež zde v roce 1797 údajně vynalezl jistý Janet Keiller. (Recepty na marmeládu jsou ve skutečnosti známé již od šestnáctého století.) Keillerova marmeláda se poté stala díky velkovýrobě a vývozu do celého světa slavnou značkou. V roce 1905 zde byla založena vydavatelská společnost D. C. Thomson & Co. jež je od té doby třetím největším zaměstnavatelem. Vydává několik novinových titulů, dětské komiksy a publikace a různé časopisy včetně \"The Sunday Post\", \"The Courier\" či magazínu \"Shout\".\n\nDundee se také stalo hlavním centrem loďařského průmyslu devatenáctého století. Mezi lety 1871 a 1881 zde bylo postaveno na 2 000 lodí včetně expediční lodě \"RRS Discovery\" polárníka Roberta Falcona Scotta.\n\nPotřeba velrybího oleje přispěla k rozvoji velrybářského průmyslu. Dundee Island v Atlantském oceánu získal název právě podle z Dundee vypravené velrybářské výpravy jež jej v roce 1892 objevila. Lov velryb ustal v roce 1912, lodě se zde přestaly stavět v roce 1981. V ústí řeky stál železniční most postavený Thomasem Bouchem otevřený roku 1879. Ve své době byl nejdelším železničním mostem na světě. Spadl za bouře o rok později pod vahou rychlíku z Edinburghu plného pasažérů. Nikdo z pasažérů se nezachránil. Most byl opraven.\n\nMěsto je oblastním centrem průmyslu i vzdělání. V roce 2006 tak bylo ekonomicky aktivní 76 % jeho populace přičemž 20 % z celkového počtu pracovních sil tvořili studenti. Aktivně ve městě působí na 4000 společností vytvářejících 95 000 pracovních míst přičemž nárůst jejich počtu stále pokračuje. Investice dosahují rekordních úrovní, v roce 1997 do města směřovaly v částce téměř 1 miliardy liber.\n\nV Dundee na pobřeží Firth of Tay kotví RRS Discovery – Royal Research Ship Discovery postavená v roce 1901 v Dundee pro expedice k Antarktidě.\n\n\n\n\n"}
{"id": "131582", "url": "https://cs.wikipedia.org/wiki?curid=131582", "title": "Perth (Skotsko)", "text": "Perth (Skotsko)\n\nPerth je město ve středním Skotsku, na řece Tay, západně od Dundee. Toto kdysi královské město je správním centrem kraje Perth a Kinross. V Perthu žije asi 47 000 obyvatel (v roce 2012). Jmenuje se podle něj několik dalších sídel ve světě, nejznámější je australské velkoměsto Perth.\n\n\n"}
{"id": "131585", "url": "https://cs.wikipedia.org/wiki?curid=131585", "title": "Ďáblík", "text": "Ďáblík\n\nĎáblík má více významů.\n\n"}
{"id": "131590", "url": "https://cs.wikipedia.org/wiki?curid=131590", "title": "Numidie", "text": "Numidie\n\nNumidie (berbersky \"Inumiden\") byla starověkým berberským královstvím v severní Africe, které se později stalo římskou provincií. Jedná se o historický geografický útvar, který dnes již neexistuje. Toto království se nacházelo na severovýchodě dnešního Alžírska. Sousedilo jednak s římskou provincií Mauretanie (dnešní severní Maroko a severozápadní Alžírsko) na západě a jednak s římskou provincií Afrika (současné Tunisko) na východě. Na severu bylo omýváno Středozemním mořem, zatímco na jihu bylo ohraničeno saharskou pouští.\n\nJméno \"Numidie\" bylo prvně použito římskými historiky ve 3. století př. n. l. jako označení země ležící západně od Kartága, zahrnující celý Maghreb až k řece Mulucha (Muluya) (asi 150 km na západ od Oránu). Numiďané byli tvořeni dvěma velkými kmeny: \"Massyli\" ve východní Numidii a \"Massaesyli\" v západní. Během druhé punské války se východní kmeny připojily na stranu Římanů, zatímco Massaesyli setrvali po boku Kartága. Na konci války ustavili vítězní Římané náčelníka Massylů, Massinissu, králem celé Numídie. Jeho území se tak rozprostíralo od Mauretanie až k hranicím kartaginského území a na jihovýchodě až ke Kyrenaice, takže Numidie na kontinentě zcela obklopovala Kartágo (Appiános, \"Punica\").\n\nPo smrti Jugurthy (104 př. n. l.) byla západní Numidie připojena k území mauretánského krále Boccha, zatímco zbytek země zůstal pod vládou Massinissových potomků až do doby občanské války mezi Caesarem a Pompeiem. Poté, co byl Cato mladší poražen Caesarem, spáchal v Utice sebevraždu (46 př. n. l.) a Numidie se stala provincií \"Africa Nova\", dokud Augustus nedosadil na trůn Jubu II. (syna Juby I., jenž bojoval na straně Pompeiovců) po bitvě u Actia. Manželkou Juby II. byla Kleopatra Seléné, dcera Kleopatry VII. a Marca Antonia.\n\nBrzy poté, roku 25 př. n. l., byl Juba určen za krále Mauretanie a Numidie byla rozdělena mezi Mauretanii a provincii Africa Nova. Za vlády Septimia Severa (po roce 193 n. l.) byla Numidie osamostatněna (v rámci římské říše) a nadále byla spravována římským prokurátorem. Konečně po reorganizaci správy impéria za Diocletiana se Numidie stala jednou ze sedmi provincií africké diecéze, známá jako \"Numidia Cirtensis\".\n\nVpádem Vandalů v roce 428 započal její pomalý úpadek.\n\nNumidie byla vystavena silné romanizaci, k čemuž velkou měrou dopomohly zde budované římské kolonie. Mezi klíčová města římské Numidie patřilo hlavní město Cirta (se svým přístavem Rusicada) a Hippo Regius (dnešní alžírské město Annaba) na severu. Ve vnitrozemí na jihu vedly vojenské cesty do Theveste (Tebessa) a Lambaesis (Lambessa), což dokládají zdejší, hojně se vyskytující památky z římských dob.\n\nV Lambaesis byla umístěna římská legie (\"Legio III Augusta\"), neboť toto místo bylo strategicky velmi významné a ovládalo průsmyky v Mons Aurasiu, horském masívu oddělujícím Numidii od gaetulských pouštních kmenů, které byly v průběhu dalších staletí postupně podmaněny Římany. Včetně těchto měst je zmiňováno dalších 20 sídel, o nichž je známo, že dříve či později získaly status římské kolonie.\n\n"}
{"id": "131596", "url": "https://cs.wikipedia.org/wiki?curid=131596", "title": "Miklós Horthy", "text": "Miklós Horthy\n\nMiklós Horthy de Nagybánya (18. června 1868, Kenderes, Maďarsko – 9. února 1957, Estoril, Portugalsko) byl maďarský viceadmirál velící rakousko-uherskému válečnému loďstvu, v roce 1920 byl zvolen regentem Maďarského království, funkci hlavy státu vykonával od 1. dubna 1920 do 15. října 1944.\n\nMiklós Horthy pocházel ze šlechtického kalvinistického rodu. V mládí cestoval hodně po světě a působil jako rakousko-uherský diplomat v Turecku a dalších zemích. Od roku 1908 do 1914 byl osobním tajemníkem rakouského císaře Františka Josefa I., kterého si osobně velmi vážil.\n\nBěhem první světové války se vyznamenal v rakousko-uherském válečném loďstvu, nejprve ve funkci kapitána na lehkém křižníku \"Novara\", později již jako admirál. Během války se mu v několika bitvách podařilo opakovaně porazit italské válečné loďstvo, v bitvě v Otrantské úžině v Jaderském moři byl raněn. Díky válečným úspěchům byl v březnu 1918 povýšen na vrchního velitele válečného loďstva monarchie, kterým ovšem zůstal pouze do 31. října, kdy mu bylo příkazem císaře Karla I. uloženo vzdát se námořní flotily ve prospěch nově vzniklého Státu Slovinců, Chorvatů a Srbů.\n\nPoté, kdy se Béla Kun v roce 1919 chopil v Maďarsku moci a ustavil v Budapešti tzv. Maďarskou republiku rad podle sovětského vzoru, byl Horthy jako uznávaný válečný hrdina pověřen kontrarevoluční vládou, která byla ustavena 10. dubna 1919 ve městě Szeged (pod kontrolou francouzské armády) na jihu Maďarska, k organizaci a vedení Národní armády, která měla režim Bély Kuna potlačit. Horthyho armáda se nakonec nezúčastnila žádných bojů, protože se souhlasem Trojdohody bylo Maďarsko vojensky napadeno Rumunskem, kterému se podařilo režim Bély Kuna porazit. 6. srpna vstoupila rumunská armáda do Budapešti a několik měsíců v ní setrvala. Po odchodu rumunské armády z Budapešti 14. listopadu 1919 vstoupil do města triumfálně Horthy a jeho Národní armáda. Rumunská armáda na základě pokynu Trojdohody opustila definitivně Maďarsko 25. února 1920.\nDne 1. března 1920 obnovilo maďarské národní shromáždění (kde měly výraznou převahu konzervativní síly) monarchii - Maďarské království, ale rozhodlo se nepovolat posledního rakouského císaře Karla I. (což byl zároveň poslední uherský král Karel IV.), který by měl jinak na uherskou korunu nárok. Místo něj byl prohlášen admirál ve výslužbě a válečný hrdina Miklós Horthy za tzv. regenta Maďarska a hlavu státu a to na neomezenou dobu. V březnu a v říjnu 1921 se sice Karel I. pokusil znovuzískat uherský trůn (poprvé formou přesvědčování, podruhé formou pochodu na Budapešť), oba pokusy ovšem Horthy překazil a koncem roku byli Habsburkové oficiálně detronizováni. Karel I. byl přinucen odejít do exilu a Horthy zůstal regentem po dobu 24 let, kdy vládl maďarskému „království bez krále“.\n\nHorthyho Maďarsko se v zahraniční politice orientovalo především na Itálii, později se stalo volným spojencem nacistického Německa.\n\nHorthy také představoval pro Hitlera významného partnera při rozbíjení Československa (později po Mnichovské dohodě Česko-Slovenska). Mezi 21. srpnem a 26. srpnem 1938, tedy více než měsíc před Mnichovskou dohodou, navštívila Adolfa Hitlera maďarská vládní delegace v čele s Horthym (další členové delegace byli předseda maďarské vlády Béla Imrédy, ministr zahraničních věcí Kálmán Kánya a ministr války Jenő Rátz). Cílem návštěvy byly rozhovory o dělení Československa a podílu Maďarska na této dělbě. Maďaři se domáhali územních zisků na Československu, ale zpočátku neprojevovali vůli zúčastnit se proti němu vojenské akce. Hitler ovšem žádal, aby s ním bylo Maďarsko při postupu proti Československu solidární, doslova řekl: „Pokud chcete společné jídlo, měli byste se na jeho přípravě také podílet“. Horthy Hitlerovi po naléhání vojenskou účast Maďarska při realizování plánu přepadu Československa, tzv. „Fall Grün“, přislíbil, Mnichovská dohoda podepsaná o měsíc později však nakonec umožnila zábor hraničních území Československa bez bojového nasazení armády. (Maďarsko na základě tzv. první vídeňské arbitráže ze dne 2. listopadu 1938 obsadilo část jižního a východního Slovenska a jihozápadní část Podkarpatské Rusi - v listopadu 1938 po změně Ústavy ČSR přejmenované na autonomní Karpatskou Ukrajinu. Podle sčítání lidu žilo na těchto územích asi 59% etnických Maďarů.)\n\nNěmecko-maďarská spolupráce vůči zbytku (tehdy již) Česko-Slovenska se oživila opět v březnu 1939, kdy Hitler, který se aktivně pokoušel Česko-Slovensko rozdělit a následně obsadit zbytek českých zemí a ze Slovenska vytvořit satelitní stát, vyzval Horthyho k účasti při další dělbě Česko-Slovenska, resp. Slovenska. Horthy to přivítal a v dopise z 13. března 1939 Hitlerovi odpovídá (zde zkráceně s přeloženými citacemi): „\"Nemůžu ani vyjádřit, jak jsem šťastný.\" Přesto, že naši branci slouží pouze pět týdnů, do Česko-Slovenska vpadnou \"s dychtivým nadšením\". V tomto směru \"již dostali instrukce, co mají dělat. Ve čtvrtek šestnáctého tohoto měsíce způsobí pohraniční incident, v sobotu bude následovat velký úder\"“. Svůj dopis Hitlerovi končí Horthy těmito slovy: „\"Nikdy nezapomenu na tento důkaz přátelství a Vaše Excelence se může spolehnout na moji neotřesitelnou věčnou vděčnost.\"“\n\nHorthyho „velký úder“ se neuskutečnil v plném rozsahu. I zbytek Česko-Slovenska Hitler rozdělil bez bojového nasazení armády a nebylo tedy zapotřebí pomoci Horthyho. Po vyhlášení Slovenského státu 14. března 1939 (fakticky vynuceném Hitlerem) a obsazení českých zemí nacistickým Německem na druhý den, Horthy obsadil a anektoval zbytek Karpatské Ukrajiny. Maďarské vojsko navíc bez jakéhokoliv důvodu vniklo 23. března 1939 (tedy v době, kdy byla již uzavřena německo-slovenská Ochranná smlouva z 18. března 1939, podle které Německá říše „přebírá ochranu nad politickou nezávislostí Slovenského státu a nad nedotknutelností jeho území“) na Slovensko do okresů Sobrance a Michalovce (části východního Slovenska) a začalo je obsazovat. Navíc maďarské letectvo 24. března bombardovalo hluboko v slovenském vnitrozemí letiště u Spišské Nové Vsi. Tyto maďarské útoky si vyžádaly mnoho obětí na životech i škody na majetku. Incident skončil 24. března 1939 příměřím a 4. dubna slovensko-maďarskou dohodou, podle které ztratilo Slovensko celý Sobranecký okres. Hitler přitom Slovensku během incidentu s Maďarskem neposkytl diplomatickou ani vojenskou pomoc.\n\nV roce 1940 se Maďarské království chystalo vojensky napadnout Rumunsko a získat zpátky území Sedmihradska (Transylvánie), které bylo před první světovou válkou součástí Uherska. Hitler se opět zachoval jako blízký spojenec tehdejšího Maďarského království (a v určitém smyslu jako patron a ochránce Horthyho) a věnoval Maďarsku polovinu Sedmihradska, aniž by maďarská armáda byla nucena vystřelit.\n\nV dubnu 1941 se Maďarské království stalo plným členem Osy a podílelo se vojensky spolu s Německem a Bulharskem na vpádu do Jugoslávie (na protest proti tomu spáchal maďarský předseda vlády Pál Teleki sebevraždu).\nV roce 1942 se Horthy rozhodl vést tajná jednání se spojenci. Maďarská delegace, kterou vedl Albert Szent-Györgyi, se několikrát setkala s britskými diplomaty v Istanbulu. O těchto jednáních věděla německá tajná služba, ale i spojenci je využili spíše k tomu, aby odvedli pozornost nacistů.\n\nV lednu 1942, na přímý rozkaz několika maďarských důstojníků, byl v regionu Bačka, který je součástí Vojvodiny, zavražděn velký počet srbských a židovských civilistů a jejich těla posléze naházena do Dunaje a Tisy. Když Horthy nařídil vyšetřování tohoto zločinu, důstojníci uprchli do nacistického Německa a do Maďarska se vrátili až v roce 1944, kdy Německo Maďarské království okupovalo. Po válce byli všichni popraveni.\n\nV roce 1944 již bylo Německo a jeho spojenci včetně Maďarska v hluboké defenzívě a Rudá armáda začala přímo ohrožovat východní hranici Maďarského království. Horthy byl pozván na vyjednávání do Klessheimu (dnes Rakousko), kde byl Němci dočasně zajat, aby nemohl vydat rozkaz k odporu. Wehrmacht posléze obsadil Maďarsko (tzv. Operace Margarethe), aby mohla být v Budapešti ustavena loutková vláda, která ochotně pomáhala nacistům v deportaci Židů z Maďarského království. Horthy tyto deportace po několika měsících, na nátlak světových osobností reagující na svědectví dvou uprchlých vězňů, počátkem července 1944 zastavil. Až do této doby Horthy údajně stále věřil tomu, že Židé jsou posíláni do táborů na nucenou práci a po jejím skončení se vrátí zpátky do Maďarska.\n\nPoté, kdy Rumunsko přešlo na stranu spojenců, odvolal Horthy vládu, začal sestavovat novou pod vedením Gézy Lakatose a současně zahájil jednání se SSSR. Nacisté proti tomu opět zakročili a vyslali do Budapešti nechvalně proslavené SS komando vedené Ottou Skorzenym. V den, který Horthy předem vyhlásil jako konec války, uneslo toto komando jeho syna, Horthy byl donucen vzít své vyhlášení zpět a abdikovat ve prospěch maďarského fašisty Ference Szálasiho, který 16. října 1944 vyhlásil Maďarský stát, nacistický loutkový stát Třetí říše. \n\nZbytek války strávil Horthy v domácím vězení v Bavorsku a v květnu 1945 byl zatčen příslušníky americké armády.\n\nPočínaje rokem 1938 přijalo Maďarsko řadu protižidovských nařízení. První z nich, vydané v roce 1938, omezovalo podíl pracujících Židů (kteří byli definováni věroučně - na základě náboženství) v různých zaměstnáních, ve veřejné správě a v obchodě na dvacet procent a v následujícím roce pouze na pět procent. Výsledkem bylo, že 250 000 maďarských Židů přišlo o práci. Tzv. Třetí židovský zákon zakazoval smíšené sňatky a definoval Židy na rasovém základě, proti čemuž se ohradila katolická církev.\nPrvní masakr maďarských Židů se odehrál v červenci 1941, kdy bylo 20 000 Židů z Podkarpatské Rusi vyhnáno na sovětské území okupované Němci, kde byli následně povražděni jednotkami SS.\n\nUltrapravicové maďarské vlády za Horthyho regentství a především po německé okupaci ustavená loutková vláda, kterou vedl Döme Sztójay, se aktivně podílely na holocaustu. Hromadné deportace maďarských Židů do Osvětimi v množství asi 12 000 lidí denně začaly 15. května 1944 a skončily 9. července 1944, kdy je Horthy zastavil po osobních intervencích světových čelných představitelů.\n\nDva slovenští Židé (Rudolf Vrba a Alfréd Wetzler), kterým se podařilo utéct z koncentračního tábora v Osvětimi (celkem se to za celou válku podařilo pouze pěti lidem), podali koncem dubna 1944 slovenským úřadům detailní svědectví o hromadných vraždách a genocidě probíhající v německých koncentračních táborech. Tato zpráva se následně velmi rychle rozšířila po světě. Horthy obdržel překlad jejich zprávy v květnu. Detaily zprávy byly zveřejněny rozhlasovou stanicí BBC 15. června a The New York Times je otiskl 20. června. Přední světové osobnosti včetně papeže Pia XII. (25. června), prezidenta Franklin Delano Roosevelta (23. června) a švédského krále Gustava V. (30. června) žádaly Horthyho, aby deportace zastavil.\n\n26. června poslal člen Židovského výboru v Ženevě do Anglie telegram žádající po spojencích, aby byli členové maďarské vlády považováni za osobně odpovědné za masové vraždy. Tento telegram byl Maďarskem zachycen a předseda vlády Döme Sztójay ho předal Horthymu. Hromadné deportace maďarských Židů byly následně ukončeny 9. července 1944. Celkem bylo v tomto období z Maďarska do Osvětimi deportováno 437 000 Židů, z nichž většina se nikdy nevrátila.\n\nHorthy za těchto okolností udělal mnohem více, než co mohli udělat představitelé spojenců nebo západní média. Na záchraně 200 000 Židů v Budapešti, kteří tam přečkali válku až do osvobození Rudou armádou, měl svůj velký podíl právě Horthyho aktivní odpor a vzdor vůči německým požadavkům. Minimálně stejný podíl měla i maďarská katolická církev, která Židům vydávala falešné křestní listy a občanské průkazy ve snaze zachránit je před deportacemi.\n\nPoté, kdy Horthy nuceně abdikoval a byl nacisty od konce roku 1944 držen v domácím vězení, maďarská kooperace na deportacích pokračovala. Z celkového počtu 825 000 Židů žijících v Maďarsku před válkou se konce války dožilo pouze 260 000.\n\nPo skončení války požadovala Jugoslávie, aby byl Horthy souzen jako válečný zločinec, což bylo spojeneckými státy zamítnuto, především díky vlivu USA. Stalin s tím souhlasil, především s ohledem k Horthyho vysokému věku. Horthy byl propuštěn a v Norimberském procesu vystupoval pouze jako svědek. Nakonec se usadil v portugalském Estorilu, kde dožil.\n\nV Portugalsku napsal vlastní memoáry, \"Ein Leben für Ungarn\" (anglicky: A Life for Hungary, Život pro Maďarsko), ve kterých popisuje mnoho vlastních zkušeností a zážitků od dětství až do konce druhé světové války. Například píše, že po většinu času, kdy znal Hitlera, k němu neměl důvěru, zdůrazňuje, že se vždy snažil podávat maximální výkony a jmenovat nejlepší funkcionáře a úředníky v zemi a poukazuje také na necitlivé a kruté zacházení, kterého se Maďarsku od konce první světové války od mnoha zemí dostalo.\n\nZ jeho poznámek v psaných memoárech lze vyčíst, že byl velmi zdrcený z neúspěchu Maďarského povstání v roce 1956. Ve své poslední vůli výslovně žádá, aby jeho tělesné ostatky nebyly pohřbeny v Maďarsku, dokud odtamtud neodejdou sovětští vojáci. Jeho dědicové toto přání splnili. V roce 1993, když sovětská armáda opustila definitivně své základny v Maďarsku, byly ostatky Miklóse Horthyho převezeny zpátky do Maďarska a pohřbeny v jeho rodném městě Kenderes.\n\n\n\n"}
{"id": "131597", "url": "https://cs.wikipedia.org/wiki?curid=131597", "title": "Julius Firmicus Maternus", "text": "Julius Firmicus Maternus\n\nJulius Firmicus Maternus ze Sicílie (4. století) byl římský astrolog, astronom a spisovatel.\n\nO jeho životě se neví téměř nic. Lze se domnívat, že se nejprve zabýval astrologií a astronomií a někdy kolem roku 339 se stal křesťanem.\n\nJeho dvě díla jsou psána velmi rozdílným stylem, zároveň se liší i obsahově, to vedlo k úvahám, zda šlo o jednoho spisovatele, nebo zda se jednalo o dva spisovatele stejného jména. Moderní poznatky ukazují, že se s nejvyšší pravděpodobností jednalo o jednoho autora. Příčina změny stylu psaní a názorů je přičítána přijetí křesťanství.\n\n\n"}
{"id": "131599", "url": "https://cs.wikipedia.org/wiki?curid=131599", "title": "Seznam skotských měst dle počtu obyvatel", "text": "Seznam skotských měst dle počtu obyvatel\n\n"}
{"id": "131600", "url": "https://cs.wikipedia.org/wiki?curid=131600", "title": "Běchovice", "text": "Běchovice\n\nBěchovice () jsou katastrální území a od 24. listopadu 1990 pod názvem Praha-Běchovice také městská část hlavního města Prahy, o rozloze 683,39 ha. V Běchovicích každoročně začátkem podzimu startuje silniční běh Běchovice-Praha, pořádaný bez přerušení od roku 1897.\n\nPrvní písemná zmínka o Běchovicích pochází z roku 1228, kdy byla tato ves v majetku kláštera sv. Jiří. V první polovině 16. století byla na jejím území postavena tvrz. Název \"Běchovice\" patrně pochází od jména \"Běch\". Původně samostatná obec byla připojena k Praze roku 1974 a začleněna do městského obvodu Praha 9. Od 24. listopadu 1990 zde existuje samostatná městská část Praha-Běchovice. 1. července 2001 vzniká zcela samostatný správní obvod Praha 21, pod který Běchovice spadají společně s městskými částmi Újezd nad Lesy, Klánovice a Koloděje. Ke dni 31. 12. 2015 zde žilo 2611 obyvatel.\n\nŽelezniční stanice Praha-Běchovice na trati Praha - Kolín je umístěna mimo centrum obce v části Nová Dubeč, přístup do stanice je z ulice Ke třem mostům. Blíže centru je nově zřízená železniční zastávka Praha-Běchovice střed. V obou zastavují osobní vlaky integrovaného systému Esko. U obou je návaznost na městské autobusové linky.\n\n\n\n"}
{"id": "131601", "url": "https://cs.wikipedia.org/wiki?curid=131601", "title": "Benice (Praha)", "text": "Benice (Praha)\n\nBenice () je městská čtvrť a katastrální území na okraji Prahy, které vytváří městskou část Praha-Benice. Je zde evidováno 11 ulic a 192 adres. Žije zde zhruba 500 obyvatel.\n\nPrvní písemná zmínka o Benicích pochází ze 14. století. Byly tehdy nazývány \"Zbynice\" (tedy ves Zbyňových lidí), což byla domácí podoba jména Zbyslav. Od roku 1974 jsou součástí hlavního města Prahy.\n\nNa území Benic je v ulici K Lipanům nejmenší hřbitov v Praze. Na hřbitově jsou chráněné lípy.\n\n\n"}
{"id": "131603", "url": "https://cs.wikipedia.org/wiki?curid=131603", "title": "Čakovice", "text": "Čakovice\n\nČakovice () jsou katastrálním územím Prahy. Je zde evidováno 63 ulic a 878 adres. Žije zde zhruba 12 tisíc obyvatel. Od roku 1926 byly Čakovice městečkem.\n\nPraha-Čakovice je městská část, která byla ustavena od 24. listopadu 1990 a jejíž území tvoří celá katastrální území Čakovice, Miškovice a Třeboradice, celková rozloha je 1018,34 ha. V Třeboradicích se nachází nejsevernější bod hlavního města Prahy. K Praze bylo celé území dnešní městské části připojeno k 1. lednu 1968, městská část leží v městském obvodu Praha 9. Rozšířenou přenesenou působnost pro její území vykonával do konce října 2007 úřad městské části Praha 19 se sídlem v Kbelích, od 1. listopadu 2007 úřad městské části Praha 18 se sídlem v Letňanech.\n\nČakovice se dříve nazývaly \"Čachovice\" či \"Čechovice\", což bylo odvozeno od jména Čach nebo Čech.\n\nNejstarší známá zmínka o obci je v zakládací listině Vyšehradské kapituly z roku 1088, kde jsou Čakovice vyjmenovány v majetku kapituly. Poté střídaly další církevní i světské vlastníky. Je jisté, že před rokem 1352 tu stál kostel. Ve středověku je v Čakovicích zmiňován statek či dvůr, roku 1698 se ve vsi nacházely tři dvory, které se v tomto roce soustředily všechny ve vlastnictví hraběte Františka Josefa Šlika, který je vlastnil až do roku 1740. V tomto období tvrz v prostředním dvoře přestavěl na zámek a byl patronem při stavbě druhého kostela. Při požáru v roce 1842 bylo zničeno přes polovinu vsi.\n\nRoku 1850 zde Alexander Schoeller, majitel statků v Čakovicích, Miškovicích a Ctěnicích, založil cukrovar. Roku 1851 byla postavena silnice do Prahy. Roku 1872 byla přes Čakovice otevřena nová železnice a téhož roku vznikla v Čakovicích první pošta. Roku 1881 započala výstavba první čakovické školy (dnešní gymnázium) a roku 1881 byl též vysvěcen nový kostel. Roku 1884 bylo zřízeno prvních několik svítilen veřejného osvětlení, zřejmě plynových, roku 1920 pak první elektrické (na hlavní silnici, Staré návsi a v ulici k nádraží), roku 1923 byla dokončena elektrifikace i v domech. Roku 1913 začala být budována první kanalizace a dlážděna silnice. Roku 1921 byla zřízena obecní knihovna. Roku 1925 bylo zahájeno autobusové spojení do Vysočan, kterým bylo doplněno již půl století existující vlakové spojení. 15. ledna 1926 byly Čakovice povýšeny na městys. Roku 1968 byly Čakovice připojeny k Praze. Roku 1928 byl položen základní kámen ke stavbě sokolovny a téhož roku Severočeská továrna (později Veltechna a ZPA) začala se stavbou továrních budov. 28. října 1936 byla otevřena nová škola, Dr. Edvarda Beneše. Roku 1953 bylo v budově staré školy zřízeno gymnázium, které bylo v roce 1964 přestěhováno do zámku a v roce 1973 na Prosek, roku 1971 byla v zámku otevřena lidová škola umění. Od roku 1947 začala rozsáhlá bytová výstavba pro n. p. Avia. Roku 1952 byla do Čakovic zavedena trolejbusová linka, v provozu byla do roku 1965. Roku 1954 Spartak Avie zahájil stavbu sportovního stadionu.\n\nRoku 1968 byly Čakovice připojeny k Praze, zachovaly si však svůj místní národní výbor. V roce 1990 se staly sídlem městské části Praha-Čakovice, k níž patří ještě Miškovice a Třeboradice. V oblasti rozšířené působnosti patřily až do roku 2007 pod Kbely (Praha 19), poté pod Letňany (Praha 18). Roku 2002 byl městské části udělen znak a prapor.\n\nV roce 1982 byl otevřen masokombinát, který ovšem fungoval jen do roku 1993. V rámci systematické likvidace českého cukrovarského průmyslu byl v 90. letech 20. století zastaven i provoz čakovického cukrovaru, jehož areál je od té doby adaptován k různým účelům, od průmyslových a logistických přes administrativní, ubytovací, sporotvní a společenské. Filtrační věž z roku 1934 a přilehlé prostory byly přestavěny na tzv. „Cukrovar Čakovice office park“ s loftovými kancelářemi.\n\n\nPo připojení Čakovic k Praze bylo nutno přejmenovat některé ulice kvůli jejich duplicitě s pražskými ulicemi. Vznikl zde proto systém pojmenování ulic podle československých řek. Další ulice byly systematicky pojmenovány se vznikem sídliště AZL.\n\nJedná se o ulice Doubravská, Dyjská, Jizerská, Kysucká, Litavská, Lužnická, Myjavská, Něvská, Niská, Oderská, Ostravická, Otavská, Radbuzská, Svitavská, Svratecká, Úslavská, Vážská.\n\nVelká část Čakovických ulic nese díky místnímu cukrovaru (dnes již mimo provoz) název ulice odvozený z cukru. Najdete tu ulice jako Kostková, Třtinová, Cukrovarská, Homolová, Krystalová, Cukerní a další.\n\nNové ulice nesou i jména významných osobností, jako třeba ulice Bermanova, pojmenována po významném českém operním pěvci, hudebním skladateli a libretistovi Karlu Bermanovi.\n\n\n\n"}
{"id": "131604", "url": "https://cs.wikipedia.org/wiki?curid=131604", "title": "Ďáblice", "text": "Ďáblice\n\nĎáblice ( ) jsou katastrální území Prahy, tvořící území městské části Praha-Ďáblice. Původně se jednalo o samostatnou vesnici, která byla roku 1968 připojena k Praze. Je zde evidováno 64 ulic a 853 adres. Žije zde přes tři tisíce obyvatel. Hlavní ulice se jmenuje Ďáblická.\n\nDo území Ďáblic spadá část Ďáblického háje, kde je vrch Ládví (359 m n. m., přírodní památka Ládví) a hvězdárna Ďáblice. Původně však patřil k Ďáblicím celý tento háj. Na území Ďáblic (směrem k Březiněvsi) je skládka Ďáblice celopražského významu.\n\nPodle Ďáblic se jmenuje sídliště Ďáblice, které však leží na území Kobylis v městské části Praha 8. Velký Ďáblický hřbitov leží na území Střížkova, stejně jako tramvajová smyčka Sídliště Ďáblice. Pozemky v severní polovině tohoto sídliště náležely do roku 1960 k Ďáblicím.\n\nNa území Ďáblic bylo nalezeno osídlení již z doby bronzové. První písemná zmínka však pochází z roku 1253, kdy místní statek vlastnil řád křížovníků s červenou hvězdou. Ďáblice se původně nazývaly Davlice, což bylo odvozeno od jména Davel.\n\nZa první republiky vznikla jihozápadně od vlastních Ďáblic v těsném sousedství se zástavbou Kobylis osada Pod Ládvím t. Nové Ďáblice, jež měla status místní části Ďáblic. Tato zástavba pak byla spolu s téměř celým Ďáblickým hájem, a pozemky východně od ní, připojena roku 1960 k Praze a v jejím rámci byla tato oblast začleněna do katastru Kobylis. Roku 1968 byl pak k Praze připojen zbytek Ďáblic. Později byla velká část Ďáblického háje navrácena do katastru Ďáblic.\n\nV Ďáblicích byl v roce 1953 postaven první pražský panelový dům, na adrese U Prefy 771/25. Autorem nového skeletopanelového systému T16 byl Miloslav Wimmer, který také patřil k prvním obyvatelům domu. Dům má tři podlaží (přízemí a dvě patra) a v nich 13 bytů 3+1. Má sedlovou střechu s mírným sklonem, ozdobnou římsu a panely kryté omítkou. Projekt byl podán roku 1948. Oponentní statický posudek zpochybňoval stabilitu stavby, avšak Stanislav Bechyně potvrdil bezpečnost skeletu. Obyvatelé se do domu nastěhovali 1. července 1955.\n\n\n"}
{"id": "131605", "url": "https://cs.wikipedia.org/wiki?curid=131605", "title": "Dolní Chabry", "text": "Dolní Chabry\n\nDolní Chabry () jsou katastrálním územím Prahy, tvořícím území městské části Praha-Dolní Chabry v městském obvodu Praha 8. Je zde evidováno 66 ulic, 1089 adres a žije zde téměř čtyři tisíce obyvatel. Dolní Chabry zahrnují celé původní Chabry, které byly od poloviny 16. století tvořeny dvěma osadami. Dolní Chabry měly centrum v okolí Bíleneckého náměstí a ulice Na Dolíku, Horní Chabry u dnešního Hrušovanského náměstí, původně návsi obklopené velkými usedlostmi, a ulic Na pěšině a Kobyliská. Do roku 1951 patřila do chaberského katastrálního území i část dnešních Kobylis, včetně závěrečného úseku tramvajové tratě u vozovny Kobylisy.\n\nDolní Chabry sousedí na západě s Čimicemi, na jihu s Kobylisy, na východě s Ďáblicemi a s Březiněvsí; na severu pak s obcí Zdiby a její částí Brnky.\n\nNa území Chaber byly nalezeny zbytky pravěkého osídlení. U bývalé cihelny pana Malinského, za hřbitovem na severním konci ulice Pod Zámečkem, byl nalezen v druhotném uložení soubor buližníkových opracovaných nástrojů, ale i kostí mamutů a dalších pleistocénních zvířat, srstnatých nosorožců, bizonů, sobů a vlků. U silnice do Zdib, asi 300 m severně od vsi, byly ve výkopu pro plyn objeveny nástroje z buližníku a křemene. V roce 1926 byla na území obce nalezena keramika lidu s vypichovanou keramikou, avšak přesné místo nálezu nebylo zdokumentováno a upadlo v pozapomnění. V oblasti Beranovy cihelny (východně od ulic Dopraváků a V Kratinách) byly nalezeny pozůstatky po lidu kultury se zvoncovitými poháry, v Malinského cihelně i v okolí Perštejnské ulice po lidu kultury s nálevkovitými poháry. Na blíže nepopsaných místech byly nalezeny i stopy řivnáčské kultury a kultury se šňůrovou keramikou. Pohřebiště únětické kultury bylo nalezeno ve Žďárské ulici, v Malinského cihelně zbytky knovízské kultury. Keramický a bronzový odpad byl nalezen i na mnoha dalších místech. Byly nalezeny zbytky dvou osad bylanské kultury, v prostoru Malinského cihelny a v prostoru ulic Pod Václavem, Dvořákova a Libochovická, pohřebiště bylo v místech ulice Do Rybníčků. V ulicích Doksanská a V Americe a U Rybníčku byly nalezeny zbytky po keltské kultuře z mladší doby železné. Ve Špinarově cihelně a na dalších místech byly nalezeny germánské hroby a zbytky osad a pozůstatky germány donesených předmětů římské výroby. Z pozdější doby byla nalezena kruhová keramika a doklady výroby nití. Slovanské kultury, které se zde zřejmě objevily po polovině 6. století, jsou doloženy jen ojedinělými nálezy vztahujícími se k období let 950 – 1150. U kostela Stětí sv. Jana Křtitele byly nalezeny raně středověké hroby z 11. století.\n\nPrvní dochovaný záznam je z listiny z roku 1092, kterou Konrád Brněnský „ves Chrabercych“ daroval Ostrovskému klášteru. Předpokládá se, že název vsi zněl původně Chrabři a byl odvozen z chrabrosti (udatnosti) obyvatel. Krátce po roce 1400 první „r“ z názvu vymizelo, ještě v roce 1433 je však doloženo. Centrem vsi byl kostel Stětí sv. Jana Křtitele. První kostel, z 11. století, byl zároveň hrobkou významné osoby. Ostrovský klášter v polovině 12. století jej nechal nahradit rotundou, patřící průměrem 12,60 m mezi největší v Čechách. Dnešní kostel je podle archeologických průzkumů již třetí stejného zasvěcení na tomto místě a pochází z poslední čtvrtiny 12. století, kdy jej nechal postavit nový vlastník obce, Strahovský klášter. Od roku 1352 byl kostel farní. V listině papeže Řehoře X. pro Strahovský klášter z roku 1273 je ves nazývána latinsky „Graber“. V roce 1410 ves popisuje Urbář strahovský.\n\nVe 13. století patřily Chabry do Mladoboleslavské župy, později do Kouřimského kraje.\nOd 16. století byla ves rozdělena do dvou částí, Dolní Chabry a Horní Chabry – poprvé se zmínka o Dolejších Chabrech objevuje roku 1528, Hořejší Chabry v roce 1538. Hořejší Chabry se skládaly z 8 velkých gruntů. Od poloviny 16. století byly oboje Chabry odděleny, měly vlastní rychtáře a většinou i jinou vrchnost, od roku 1719 až do zavedení obecního zřízení roku 1850 však byly sloučeny pod stejného vlastníka, Staré město pražské. V roce 1850 při zavedení obecního zřízení byla zřízena politická obec Chabry-Čimice, k níž patřily Dolní Chabry, Horní Chabry a Čimice, Čimice však v jejím rámci tvořily vlastní katastrální území. Koncem 19. století proběhly na území Chaber pokusy o těžbu zlata.\n\nZa třicetileté války přestaly být Chabry farní obcí a připadly pod kostel svatého Václava na Proseku. Od třicetileté války do roku 1927 byla součástí politického okresu Karlín, v letech 1927 – 1942 okresu Praha-venkov, do roku 1967 v okrese Praha-východ. V roce 1927 započala parcelace pozemků pro výstavbu rodinných domků, které se v následujících desetiletích staly hlavní částí chaberské zástavby. V roce 1930 bylo v Chabrech 126 domů, v roce 1940 již 199. V roce 1955 byla v Chabrech zřízena pošta, od roku 1835 až do té doby spadaly pod zdibskou. Zatímco Čimice byly k Praze připojeny již roku 1960, zbylá obec Dolní Chabry, zahrnující i Horní Chabry, byla připojena k Praze, k městskému obvodu Praha 8, až 1. ledna 1968, zároveň byl zachován její místní národní výbor.\n\nOrganizovaná školní výuka začala v Chabrech roku 1780, první škola však byla postavena až v letech 1823 – 1824, roku 1866 bylo přistavěno patro a školu navštěvovaly i děti z Čimic, Veltěže, Zdib a Brnek. Roku 1937 byla ve Spořické ulici postavena nová škola, která však svému účelu začala sloužit až po válce, stará škola začala sloužit jako mateřská škola a zároveň byla v obci zřízena i druhá mateřská škola. Roku 1993 byly k nové škole přistavěny tělocvična a šatny.\n\nV jižní části Chaber, těsně u jejich dnešních hranic s Kobylisy, stojí obchodní centrum Bauhaus. Při ulici Ústecká ve střední části Chaber bylo v roce 2015 otevřeno nové nákupní centrum se supermarketem Billa. V přilehlé lokalitě, zvané Beranov, se nacházejí okolo trojmezí Chaber, Kobylis a Čimic různé průmyslové objekty a sklady. V Chabrech se několik potůčků sbíhá v Drahanský potok, na území Chaber je několik rybníků a nádrží. Na území městské části je vybudovaná skládka směsného odpadu. V současnosti se však již nevyužívá a je rekultivovaná.\n\nDolní Chabry jsou historicky zajímavé svým románským kostelem Stětí sv. Jana Křtitele z poslední čtvrtiny 12. století, barokním statkem nazvaný Knorův statek, obě stavby jsou kulturními památkami. Dále pozoruhodný je buližníkový menhir v Ládevské ulici, pocházejícím patrně z nedalekého Ďáblického háje. Zajímavými drobnými stavbami dodávající starobylý ráz obce je zvonička na Hrušovanském nám. Votivní socha sv. Václava ve Spořické ulici.\n\n\nDolní Chabry se nacházejí po obou stranách frekventované Ústecké ulice, dříve takzvané rumburské silnice z Prahy na sever, poté silnice I/8, dnes pražského pokračování silnice II/608. Silnice přes Ďáblice spojuje Chabry s nádražím, které v Čakovicích stojí od roku 1872; od Chaber je vzdálené asi 5 kilometrů. Podobně daleko je i libeňská vychovatelna, kde od roku 1910 končila elektrická tramvaj. Další historické spojení vedlo pěšky přes osadu Brnky a přívozem do Roztok.\n\nV roce 1912 byla přes Chabry zavedena historicky pravděpodobně druhá autobusová linka na území dnešní Prahy, jedna z prvních českých, jejíž provoz ukončila roku 1914 první světová válka. Provozoval ji mělnický podnikatel František Černý a vedla z Josefského náměstí (dnes náměstí Republiky) oklikami přes Karlín, Libeň, Kobylisy, Bohnice, Chabry, Ďáblice a Březiněves do Mělníka. Jezdily na ní tři autobusy Laurin & Klement a celkem vykonaly 4 páry spojů v pracovní den.\n\nV roce 1922 zavedla Československá pošta autobusovou linku č. 682 Praha – Odolena Voda, roku 1933 linku převzaly Československé státní dráhy a roku 1950 ČSAD. Od roku 1931 jezdila přes Chabry soukromá autobusová linka do Vodochod. V letech 1956–1969 jezdila přes Horní Chabry linka z Prahy do Čimic. Po připojení k Praze byla do Dolních Chaber zavedena městská linka č. 162 z Kobylis. V letech 1973–1983 byly do Chaber prodlouženy z opačné strany vybrané spoje linky 152, jejíž základní trasa končila v Čimicích. Roku 1975 byla zavedena tangenciální linka 202 z Bohnic přes Čimice a Chabry do Čakovic.\n\nOd stanice linky C metra Kobylisy jedou do Chaber linky pražské dopravy 162 a 169, po Ústecké ulici projíždí Chabrami též svazek příměstských linek PID směrem na Odolena Vodu a několik meziměstských linek. Doplňkovou funkci má tangenciální městská linka PID č. 202, která spojuje Dolní Chabry s dalšími čtvrtěmi na severu Prahy – především Bohnicemi, Čimicemi, Ďáblicemi a Čakovicemi. Meziměstské linky do Roudnice nad Labem přes Chabry jedou, ale nezastavují zde.\n\nOd stanice MHD Měděnecká vede k severu modrá pěší turistická značená cesta do Veltěže, Čimic vede kolem konečné autobusu Dolní Chabry zelená turistická značka do Přemyšlení.\n\n\n"}
{"id": "131606", "url": "https://cs.wikipedia.org/wiki?curid=131606", "title": "Dolní Měcholupy", "text": "Dolní Měcholupy\n\nDolní Měcholupy () jsou katastrálním územím Prahy v obvodě Praha 10. V letech 1867–1968 byly samostatnou obcí, předtím byly součástí dnes zaniklé obce Měcholupy. Katastrální území tvoří území městské části \"Praha-Dolní Měcholupy\". V katastrálním území Dolní Měcholupy je evidováno 45 ulic. Žije zde přes tři tisíce obyvatel.\n\nPraha-Dolní Měcholupy je městská část tvořená katastrálním územím \"Dolní Měcholupy\". Působnost pověřeného úřadu pro městskou část \"Praha-Dolní Měcholupy\" vykonává městská část Praha 15.\n\nPojmenování Měcholupy vzniklo zřejmě podle lupičů měchů, což byly cestovní vaky, do nichž se ukládaly peníze nebo zboží.\n\nPrvní písemná zmínka o Měcholupech je z roku 1293. Měcholupy existovaly až do roku 1867, kdy byly rozděleny na Horní Měcholupy, Dolní Měcholupy a Petrovice. V roce 1968 byly všechny tři obce připojeny ke Praze.\n\n\nV Dolních Měcholupech jezdí svazek linek 229+364+366 v zájemném prokladu, které zajišťují spojení ze zastávky metra Depo Hostivař přes Dolní Měcholupy, Uhříněves a (Hájek do Královic). Linka 364 nejede přes Hájek a Královice, ale jede po Kutnohorské až do Říčan, kde se odpojí směrem na Babice a Doubek, kde končí. Linka 366 dále z Královic pokračuje přes Sibřinu a Křenice do vesnice Březí. Také tu jezdí svazek linek 111+329 které zajišťují spojení ze zastávky metra Skalka přes Hostivař a Dolní Měcholupy do Dubče, část spojů až do Koloděj. 329 pak dále pokračuje přes Sibřinu, Květnici, Dobročovice, Sluštice a Zlatou do Škvorce. Jede zde i linka 224 která jezdí ze Sídliště Petrovice přes Horní Měcholupy, Dolní Měcholupy - Štěrboholy - Dolní Počernice - Hostavice - Kyje - Černý Most a Svépravice do Horních Počernice. Jezdí zde i školní linka 252 v trase: Ústřední - Kutnohorská - Dolnoměcholupská - Dolní Měcholupy - Nádraží Horní Měcholupy - Boloňská - Boloňská - Na Vartě - Bolevecká - Livornská - Nové Petrovice - Veronské Náměstí - Poliklinika Petrovice - Wattova - Morseova\n\n\n"}
{"id": "131607", "url": "https://cs.wikipedia.org/wiki?curid=131607", "title": "Dolní Počernice", "text": "Dolní Počernice\n\nDolní Počernice () jsou katastrálním územím Prahy, tvořícím území městské části Praha-Dolní Počernice, ve správním obvodu Praha 14. Je zde evidováno 52 ulic a 864 adres.\n\nKe dni 1. 1. 2016 zde bylo přihlášeno k trvalému pobytu 2294 obyvatel, z toho je 1164 mužů a 1130 žen.\n\nDolní Počernice leží na silnici první třídy I/12 spojující Prahu s Kolínem, která městskou část rozděluje na dvě téměř shodné poloviny co do počtu obyvatel. Právě ulice Českobrodská pro tuto skutečnost slouží coby dělící linie při rozdělování Dolních Počernic do dvou volebních okrsků.\n\nÚzemím taktéž prochází první železniční koridor, potažmo železniční trať Praha - Kolín, se zastávkou Praha - Dolní Počernice a je součástí systému Esko Praha. Železnice zajišťuje nejrychlejší spojení městské části s centrem Prahy a po dokončení Nového spojení umožňuje i jeho průjezd.\n\n\n"}
{"id": "131608", "url": "https://cs.wikipedia.org/wiki?curid=131608", "title": "Holyně", "text": "Holyně\n\nHolyně () je katastrálním územím Prahy. Leží v městské části Praha-Slivenec a spadá do správního obvodu Praha 5. Je zde evidováno 21 ulic a 205 adres. Žije zde asi 500 obyvatel.\n\nHolyně je malá vesnice, která se ani připojením k Praze příliš nezměnila. První část Holyně byla připojena v roce 1968, celé katastrální území pak v roce 1974.\n\nV centru Holyně je náves – nyní náměstí Pod Lípou. Náměstí a jeho okolí bylo po roce 2000 upraveno. Jeho horní část kolem kaple a konečné městského autobusu byla dokončena v roce 2008.\n\nJedná se o klidnou lokalitu s potenciálně příjemným prostředím k bydlení, ovšem se zhoršenou kvalitou ovzduší. Obec není plynofikována a během topné sezóny je vzduch silně znečištěn lokálními topeništi.\n\nKaple svatého Jana Křtitele – náměstí Pod Lípou. Novorománská kaple postavená roku 1861.\n\nHolyně je z dopravního hlediska poměrně odlehlou částí Prahy. Jezdí sem sice relativně často městský autobus od stanice Sídliště Stodůlky, ale vzhledem k jeho zajížďkám přes různé části Barrandova a přes Slivenec trvá cesta velmi dlouho.\n\nMístní obyvatelé proto často využívají konečné tramvaje na sídlišti Barrandov, ke které je to 10–15 minut pěšky. Okrajem katastru vede také železniční trať linky S6 pražského Eska, na které je železniční zastávka Praha-Holyně.\n\n\n"}
{"id": "131609", "url": "https://cs.wikipedia.org/wiki?curid=131609", "title": "Horní Měcholupy", "text": "Horní Měcholupy\n\nHorní Měcholupy () jsou čtvrť a katastrální území Prahy. Je zde evidováno 36 ulic a 571 adres. Žije zde asi 13 tisíc obyvatel. Horní Měcholupy jsou společně s Hostivaří součástí městské části Praha 15 a jsou sídlem jejího úřadu.\n\nNázev Měcholupy pravděpodobně vznikl podle lupičů cestovních zavazadel zvaných měchy.\n\nNejstarší dochované zmínky jsou o osobách, které pocházely z Měcholup, bez rozlišení Horních a Dolních. Roku 1293 je zmiňován Albert z Měcholup (pravděpodobně z tvrze v Dolních Měcholupech) jako kněz u sv. Jiljí, v letech 1309 a 1322–1349 jsou zmiňováni bratři bratři Albert a Mikeš. Horní Měcholupy byly roku 1353 zmiňovány jako Mecholup Minor (Malé Měcholupy), Petrovice se dříve nazývaly Měcholupce. K roku 1567 se vztahuje první doklad o působení kováře v Horních Měcholupech. Roku 1654 patřily Měcholupy k uhříněveskému panství. Tereziánský katastr zmiňuje 6 selských usedlostí, krčmu a kovárnu. Roku 1845 měly Horní Měcholupy 16 domů se 79 obyvateli, roku 1849 kolem 90 obyvatel, kolem roku 1900 již 213 obyvatel ve 27 domech. Roku 1899 byl založen místní sbor dobrovolných hasičů.\n\nSe zavedením obecního zřízení roku 1850 tvořily oboje Měcholupy s Petrovicemi dohromady jednu obec Měcholupy, roku 1867 byly rozděleny na tři samostatné obce (jiné zdroje však uvádějí jako rok osamostatnění Horních Měcholup 1920). Politicky patřily Měcholupy do žižkovského okresu, soudně do říčanského, poštou od roku 1872 do Hostivaře, farou do Čestlic. Roku 1936 byly upraveny hranice s Petrovicemi, roku 1951 s Prahou, po připojení k Praze pak roku 1976 byla oblast budoucího sídliště Hornoměcholupská připojena k Hostivaři, k 1. lednu 1988 naopak připojeno přes 26 hektarů z Hostivaře a opět upraveny hranice s Petrovicemi. Oboje Měcholupy i Petrovice byly k Praze připojeny současně roku 1968 a zachovaly si vlastní MNV (dnes úřady a zastupitelstva městských částí), od 24. listopadu 1990 se Horní Měcholupy staly samosprávnou městskou částí a od 18. listopadu 1994 byla do jejího obvodu připojena i Hostivař a městská část přejmenována na Prahu 15.\n\nJádrem vesnice byla až do 70. let 20. století oblast mezi dnešními ulicemi Ravennská a Boloňská (severním koncem do této oblasti směřuje dnešní ulice U statku). Dvůr na místě dnešního kulturního centra novogotickým vzhledem připomínal zámeček. Doklady o něm jsou od roku 1862. Při výstavbě sídliště Horní Měcholupy-Petrovice, která byla zahájena roku 1978, selské vesnické jádro prakticky zaniklo, zachovány zůstaly novější řadové rodinné domky. Počet obyvatel vzrostl ze 799 v roce 1980 na 10 124 v roce 1991.\n\nObec byla původně jen zemědělská. Roku 1938 vznikl u železniční zastávky malý závod na výrobu celuloidových výrobků. Roku 1968 byla v severní části území zprovozněna první část plynárny Měcholupy, jejíž plynojem válcovitého tvaru o objemu 300 tisíc m, největší suchý plynojem v republice, se na několik desetiletí stal místní dominantou; technologicky byl odstaven roku 1981. Ve východní části vznikly dočasné areály Armabeton a Pozemní stavby Zlín.\n\nŽelezniční zastávka Praha-Horní Měcholupy na trati 221 (linky S9) z Prahy do Strančic a Benešova leží v blízkosti mostu do Dolních Měcholup. Vlak projíždí Měcholupy již od roku 1871, původně však bylo nutno docházet na nádraží do Hostivaře, zastávka Horní Měcholupy byla uvedena do provozu 13. května 1926, původně s nástupištěm jen na dolnoměcholupské straně, roku 1960 bylo postaveno i druhé nástupiště.\n\nAž do 70. let 20. století byla centrem vesnice křižovatka v místech dnešního vyústění Holoubkovské ulice do ulice Milánské, kousek jižně od dnešní autobusové zastávky a kulturního centra Na Vartě. Silnice do Hostivaře vedla ve stopě dnešní Lochotínské ulice, silnice do Dolních Měcholup zhruba oblastí dnešní Ravennské ulice směrem k dnešní ulici K Měcholupům, silnice do Petrovic po dnešní Holoubkovské ulici a dále přímým směrem, silnice do Petrovic po dnešní Bolevecké a Edisonově a po přímé spojnici mezi nimi. V sedmdesátých letech již stála v severní části katastrálního území Plynárna Měcholupy. Při výstavbě sídliště Horní Měcholupy-Petrovice na přelomu 70. a 80. let byly původní přímé silniční směry zrušeny a zastavěny a nahrazeny novými páteřními ulicemi, které oblast procházejí obloukovitě.\n\nHorní Měcholupy napojuje Hornoměcholupská ulice na bývalé Maratovo náměstí v Hostivaři, druhým koncem na Novopetrovickou ulici, která směřuje k Uhříněvsi a k Jižnímu Městu. S Dolními Měcholupy jsou Horní Měcholupy spojeny mostem přes železniční trať 221 a ulicí K Měcholupům. Most z roku 1970 prošel roku 2005 výměnou.\n\nAutobusová doprava byla nejprve zavedena na Černokostelecké silnici přes Dolní Měcholupy. Roku 1930 byla městská linka A prodloužena od centra do Hostivaře. První autobusovou linku přímo přes Horní Měcholupy zavedl roku 1931 velkopopovický podnikatel Vodenka a šlo o linku z Velkých Popovic na náměstí krále Jiřího na Vinohradech. Od 4. září 1933 linku v podobné trase (k Wilsonovu nádraží) začaly provozovat pod číslem 1019 státní ČSD a (s přerušením v závěru roku 1933) ji provozovaly až do roku 1941. V letech 1941–1964 byly Horní Měcholupy opět bez autobusové dopravy. 27. září 1964 byla zavedena linka ČSAD číslo 01123, později 1080, jedoucí z Hostivařské průmyslové oblasti přes Horní Měcholupy do Petrovic, Pitkovic a Čestlic. Brzy po připojení k Praze, od 30. září 1968, byla zavedena nová městská linka 154 ze Spořilova přes Chodov a Petrovice do Hostivaře na náměstí J. Marata. Tato linka s různými obměnami jezdí přes Horní Měcholupy dosud, avšak obchvatem kolem železniční zastávky. Roku 1973 byla zavedena linka v trase Chodov – Hostivař, Autorenova.\nS prodloužením linky A metra do stanice Strašnická byla od 12. července 1987 do sídliště Horní Měcholupy-Petrovice zavedena též rychlejší linka 271.\n\nLinky 154 a 271 tvořily páteř dopravní obsluhy Horních Měcholup (obě jezdily mezi stanicemi linky A Skalka a linky C Háje) do září 2012, kdy byly nahrazeny linkami 125 a 183. Autobusová linka 183 zajišťuje spojení do oblasti Severního Města. Dále autobusová linka 240 spojuje sídliště s linkou B Černý Most. V noci přes sídliště jezdí linka 511 z centra přes Jižní Město k tramvajové konečné Nádraží Hostivař.\n\nV průběhu historie se v Horních Měcholupech objevily též linky 187 (6. dubna 1973 – 5. dubna 1981), 204 (od 4. dubna 1975), 220 (původně 51, od 28. března 1978 do 28. ledna 2001), 136 (od 4. listopadu 1984 do 11. července 1987), 181 (od 4. listopadu 1984 do 4. července 1990), 505 (od 4. listopadu 1984), školní linka 429 (od 2. září 1985 do 27. června 1986), 464 (od 1. února 1989 do 4. července 1990), 183 (od 5. července 1990), 111 (od 3. dubna 1995), 506 (od 18. listopadu 1995), školní linka 570 (od 4. září 2000) a nákupní linka 103103 (Europark 2, od roku 2003 do 31. 1. 2009).\nVe vilkové zástavbě jsou ulice pojmenované po obcích v západních Čechách; například Holoubkovská (Holoubkov), Stadická (Stadice), Lochotínská (Lochotín), Bolevecká (Bolevec).\n\nUlice na sídlišti nesou vesměs jména severoitalských měst, například: Milánská \"(Miláno)\", Veronské náměstí \"(Verona)\", Livornská \"(Livorno)\", Turínská \"(Turín)\" nebo Padovská \"(Padova)\". Nejnovější zástavba je v ulicích Veronské náměstí, Turínská, Padovská, Evy Olmerové, Nad Přehradou, Mantovská, Modenská a Hornoměcholupská.\n\nBolevecká, Boloňská, Dačická, Drtikolova, Dubská, Dýšinská, Ejpovická, Evy Olmerové, Hákova, Holoubkovská, Hornoměcholupská, Janovská, Jaroměřská, K Měcholupům, Kaznějovská, Kožlanská, Křimická, Livornská, Lochotínská, Mantovská, Milánská, Modenská, Na Kameni, Na Křečku, Nad Přehradou, Neapolská, Novarská, Ovesná, Padovská, Parmská, Pod Vartou, R.A.Dvorského, Ravennská, Stadická, Sudkova, Turínská, U Statku, V Aleji, Veronské náměstí.\n\nHorní Měcholupy se nacházejí nedaleko Hostivařské přehrady a lesoparku.\n\n\n"}
{"id": "131610", "url": "https://cs.wikipedia.org/wiki?curid=131610", "title": "Hostavice", "text": "Hostavice\n\nHostavice () jsou bývalá vesnice, dnes část a katastrální území Prahy, součást městské části Praha 14 v městském obvodu Praha 9.\nPrvní písemné zprávy pocházejí z roku 1432. Do poloviny 19. století měla obec venkovský zemědělský ráz. V roce 1934 zde koupil velkostatek Tomáš Baťa, který chtěl v okolí vybudovat zahradní město. K Praze byly Hostavice připojeny v roce 1968.\nNa území Hostavic zasahuje přírodní park Klánovice-Čihadla a přírodní rezervace V pískovně.\nSídlí zde soukromá Vysoká škola tělesné výchovy a sportu Palestra.\n\n\n\n"}
{"id": "131611", "url": "https://cs.wikipedia.org/wiki?curid=131611", "title": "Cholupice", "text": "Cholupice\n\nCholupice () jsou katastrálním územím Prahy. Je zde evidováno 18 ulic a 165 adres. Žije zde zhruba 600 obyvatel. Okolo Cholupic vede vnější silniční obchvat, tzv. Pražský okruh. Západně od obce se nachází sportovní letiště Praha-Točná.\nCholupice bývaly samostatnou obcí. Roku 1960 byla k Cholupicím připojena obec Točná. Roku 1974 byla celá obec Cholupice včetně Točné připojena k hlavnímu městu Praze. Roku 1976 byl v Cholupicích zrušen místní národní výbor a obě vsi připadly pod přímou působnost MNV v Modřanech, na jehož působnost navazuje dnešní městská část Praha 12.\nNa východním konci obce v místní části „Ke Kálku“ se každoročně 30. dubna odehrávalo impozantní pálení čarodějnic se stánkem a největší hranicí na území města Prahy. V obci působí také celá řada spolků a sdružení, mezi aktivní zde patří sbor dobrovolných hasičů, myslivecký spolek, TJ Sokol Cholupice, Svaz českých chovatelů, spolek rybářů, Spolek volnočasových aktivit Cholupice… V obci se každoročně konají staročeské máje, které připadají na jednu ze sobot druhé poloviny května. Jedná se o staročeskou tradici vítání jara, během které prochází celou obcí průvod májovníků v krojích, navštěvují všechna cholupická stavení. Součástí je také slavnostní zahájení i zakončení akce v cholupickém parku s bohatým programem. Práci s mládeží se v Cholupicích věnují aktivně čtyři sdružení: Jezdecký klub Cholupice, TJ Sokol Cholupice, Základní organizace svazu českých chovatelů a sbor dobrovolných hasičů v Cholupicích.\n\n\n"}
{"id": "131612", "url": "https://cs.wikipedia.org/wiki?curid=131612", "title": "Pálffyho palác", "text": "Pálffyho palác\n\nPálffyho nebo Pálffyovský palác je klasicistní budova s přilehlou zahradou v ulici Valdštejnská na Malé Straně v Praze. Jedná se o jednu z budov v užívání Pražské konzervatoře.\n\nVznikl přebudováním dvou domů v letech 1714–1716 podle projektu Františka Maxmiliána Kaňky pro hraběte Jana Josefa z Valdštejna, v jehož vlastnictví se domy ocitly v roce 1709. Palác později získali Fürstenberkové a v roce 1881 jej koupili Pálffyové z Erdödu. Dnes je jednou z budov Pražské konzervatoře a ve zdejším koncertním sále se konají absolventské koncerty jejích posluchačů.\n\nVýrazné půdorysné zalomení průčelí souvisí se vznikem paláce spojením dvou domů na počátku 18. století. Průčelí je zajímavě výškově členěno vložením řady nízkých oken prvního patra (toto řešení badatelé nacházejí i na jiných stavbách projektovaných Kaňkou). Nepravidelné boční průčelí vzniklo improvizovanými úpravami po odbourání sousedního domu v polovině 19. století.\n\nV roce 1995 byl při úpravách v severních částech paláce v souvislosti s rozsáhlou rekonstrukcí palácových zahrad pod Pražským hradem objeven ve východní obvodové stěně úsek zdiva z drobnějších kvádrů s reliktem branky. Vzhledem k použité stavební technologii není zcela jasné, zda jde o relikt hradby z doby po novém vysazení Malé Strany v roce 1257, nebo o starší románské zdivo.\n\nParcela paláce přiléhá k linii bývalé městské hradby z vnitřní strany (úseky základů zdi byly později zachyceny i pod nádvořím Valdštejnského paláce). Na severním konci paláce byl ve zdi také odhalen relikt nevelké brány s neprofilovaným ostěním, takže není jasné, zda tudy vedl starší vstup do opevněného města – v takovém případě by mohla trasa nynější Valdštejnské ulice vzniknout až později, kdy tu existovala Písecká brána (protože se tudy chodilo k osadě na Pískách v dolní části dnešního náměstíčka na Klárově). Starší domy byly zřejmě poničeny za husitských válek a znovu byly zasaženy při požáru Malé Strany a Hradčan v roce 1541.\n\nV letech 1580–92 došlo k významnější renesanční výstavbě. Dva dosud samostatné domy spojil teprve roku 1709 hrabě Jan Josef z Valdštejna, který pak provedl rozsáhlou barokní přestavbu.\n\nZ pozdějších dílčích oprav stojí za zmínku zřízení klasicistní kašny v nádvoří. V roce 1881 palác koupil Eduard Pálffy z Erdödu. Již roku 1902 prodal palác státu pro místodržitelský archiv a stanici jízdní policie.\n\nOd roku 1950 budovu vlastnilo ministerstvo informací a později i kultury (mj. tu sídlila některá pracoviště památkového ústavu). Nyní zde sídlí jedna z poboček Pražské konzervatoře.\n\n"}
{"id": "131616", "url": "https://cs.wikipedia.org/wiki?curid=131616", "title": "Dopravní hřiště", "text": "Dopravní hřiště\n\nDětské dopravní hřiště (německy \"Verkehrsgarten\", „dopravní zahrada“) je plocha určená k dopravní výchově dětí. Je na ní umístěna zmenšená modelová síť ulic, silnic a chodníků s různými dopravními značkami a dopravními zařízeními, například světelnými semafory. Používají se zejména ke školou organizované dopravní výchově, ale některá dopravní hřiště jsou přístupná veřejnosti i individuálně. Na některých dopravních hřištích provozovatel zapůjčuje dětem jízdní kola nebo umožňuje použití jejich vlastních jízdních kol či koloběžek, někde probíhá výuka bez vozidel tak, že děti představující vozidla po vozovce pouze procházejí či probíhají. V západní Evropě je běžnější používat šlapací nebo elektrická autíčka.\n\nPrvní dětská dopravní hřiště vznikala již ve 30. letech 20. století, nedlouho po zavedení dopravního značení a silniční dopravní signalizace.\n\nDopravní hřiště byla v Československu budována od počátku 80. let 20. století.\n\nV České republice byl systém dopravní výchovy s jejich využitím nadále průběžně rozvíjen. Provozovateli dětských dopravních hřišť jsou základní a mateřské školy, autoškoly, domy dětí a mládeže a střediska volného času, AMK (Automotoklub), obce, Česká i městské policie i další subjekty včetně soukromých. Ve většině českých okresů je jedno nebo více dopravních hřišť, v Praze jich je devět.\n\nStandardy dopravního vzdělávání počítají s tím, že základy pravidel silničního provozu by si dítě mělo osvojit nejpozději do 10 let věku, odkdy smí samostatně jezdit po pozemních komunikacích na jízdním kole. V rámci programu připraveného Ministerstvem dopravy ČR probíhá zpravidla ve čtvrtých třídách základních škol (případně ve třetí nebo páté třídě) systematický výcvik jízdy na kole, doporučují se dvě návštěvy třídy na dopravním hřišti v průběhu školního roku o celkovém rozsahu praktické výuky 5 hodin (například 3 hodiny na podzim a 2 hodiny na jaře). Po úspěšném završení teoretické i praktické výuky dítě dostává takzvaný „průkaz cyklisty“, který však je jen symbolický a nemá žádné právní dopady.\n\nNa Slovensku počet dopravních hřišť klesl z 54 v roce 1989 na 34 v roce 2005. V roce 2005 byla vládními orgány přijata nová koncepce udělování licencí k dopravní výchově a v roce 2006 byly ministerstvem školství vyhlášeny podmínky pro získávání dotací pro provozovatele dopravních hřišť a poskytovatele dětské dopravní výchovy. Nové osnovy dopravní výchovy od roku 2005 předpokládají 2 hodiny praktické dopravní výchovy ročně v 1. až 3. třídě a 4 hodiny na dopravním hřišti během 4. třídy.\n\n\n"}
{"id": "131618", "url": "https://cs.wikipedia.org/wiki?curid=131618", "title": "Vyšný (Křišťanov)", "text": "Vyšný (Křišťanov)\n\nVyšný (dříve Mísava, ) je zaniklá osada v okrese Prachatice, ležící na území obce Křišťanov. Nachází se 8 km východně od Volar, nad údolím Blanice a Puchéřského potoka, v nadmořské výšce 887 m.\n\nV zakládacích listinách kláštera Zlatá Koruna je někdejší osada Vyšný poprvé zmíněna v roce 1343 pod jménem Ebenaw. Od roku 1398 je nazývána Miesau. Obživou místních obyvatel bylo zemědělství a sklářství. Rozsáhlý vrchovištní mokřad byl odlesněn a půda zúrodněna. Sklářská huť „Misav“ byla poprvé zmíněna v 15. století. Ve sklářské huti se pracovalo v letech 1602 – 1793 a zrcadlové sklo se odtud vyváželo do Norimberka. V roce 1722 ve sklárně vypukl požár, který zničil značnou část osady. Práci sklářů připomínají místní jména Spálenec a Puchéřský potok. Roku 1809 byla založena sklárna v sousedním Arnoštově. Ze sedmi vodou bohatých studní ve Vyšném se část odváděla náhonem až do Arnoštova. Před rokem 1946 se ve Vyšném nacházelo 15 domů, několik křížků, božích muk, uprostřed osady větší kaplička. Po nuceném odsunu německého obyvatelstva byly zemědělské plochy obhospodařovány státem. Domy postupně chátraly a v 70. letech byly stavby v celé osadě srovnány se zemí.\n\nV roce 2004 byla ve Vyšném znovu postavena kaple a byly rekonstruovány zbytky studní. U silnice Křištanov – Arnoštov je vyhlídka na Boubín, Bobík, Plechý a Knížecí stolec.\n\nBývalá osada Vyšný leží na území CHKO Šumava a nachází se tu přírodní památka Vyšný - Křišťanov s chráněnými rostlinami (šafrán, prstnatec, prha arnika, pětiprstka, jalovec, sedmikvítek).\n\n"}
{"id": "131625", "url": "https://cs.wikipedia.org/wiki?curid=131625", "title": "Hermann Kolbe", "text": "Hermann Kolbe\n\nAdolph Wilhelm Hermann Kolbe (27. září 1818 Hannoverské království – 25. listopadu 1884 Německo) byl německý chemik.\n\nNavzdory všeobecně uznávanému názoru, že organické sloučeniny mohou být syntetizovány pouze živými organismy, věřil že tyto látky lze připravit i z anorganických sloučenin. Svou teorii potvrdil přípravou kyseliny octové ze sirouhlíku. Také předpověděl existenci sekundárních a terciárních alkoholů.\n\nTaké se zabýval elektrolýzou solí karboxylových kyselin a připravil kyselinu salicylovou, základ pro přípravu aspirinu Kolbeho syntézou.\n\nSpolečně s Edwardem Franklandem objevil, že nitrily mohou být hydrolyzovány na příslušné kyseliny.\n\nKolbe se narodil v Elliehausenu, nedaleko Göttingenu v Německu jako nejstarší syn protestantského pastora. V třinácti letech vstoupil gymnázium v Göttingenu, kde bydlel v domě jednoho z profesorů. Maturitu získal o šest let později. V té době se začal intenzivně zajímat o chemii. Na jaře 1838 vstoupil na univerzitu v Göttingenu, aby mohl studovat se známým chemikem Friedrichem Wöhlerem.\n\nV roce 1842 se stal asistentem Roberta Bunsena na univerzitě v Marburgu, kde roku 1843 získal doktorát. V roce 1845 se stal asistentem Lyona Playfaira v novém muzeu geologie v Londýně, kde se stal blízkým přítelem Edwarda Franklanda. Od 1847 se podílel na \"Handwörterbuch der reinen und angewandten Chemie\" („Slovník čisté a aplikované chemie“) Justuse von Liebiga, Wöhlera, a Johanna Christiana Poggendorffa. V roce 1865 byl pozván na univerzitu v Lipsku. Roku 1864 byl zvolen zahraničním členem Královské švédské akademie věd.\n\nV roce 1853 se oženil s Charlottou, dcerou generálmajora Wilhelma von Bardelebena. Jeho manželka zemřela v roce 1876 po 23 letech šťastného manželství. Měli spolu čtyři děti.\n"}
{"id": "131626", "url": "https://cs.wikipedia.org/wiki?curid=131626", "title": "Polysacharidy", "text": "Polysacharidy\n\nPolysacharidy jsou polymerní sacharidy. Jsou tvořeny monosacharidovými jednotkami, které jsou spojeny \" glykosidovou vazbou\". Často jsou amorfní, nerozpustné ve vodě a nemají sladkou chuť, proto je jejich označování za cukry nepřesné.\n\nPokud se molekula polysacharidu skládá pouze z jednoho druhu monosacharidových jednotek, jedná se o \"homopolysacharid\". V opačném případě hovoříme o \"heteropolysacharidech\".\n\nPolysacharidy lze popsat obecným vzorcem C(HO), proto se dříve nazývaly \"karbohydráty\".\n\nV přírodě jsou tyto látky velmi rozšířené. Mezi nejběžnější zástupce polysacharidů patří škrob, glykogen, celulóza, chitin.\n\nŠkrob je nejdůležitějším produktem metabolismu rostlin. Hromadí se v některých orgánech jako zásobní látka. Škrob se skládá z \"amylózy\" a \"amylopektinu\". Obě části škrobu jsou složeny z glukózových jednotek spojených \"α\"(1-4)-vazbou. Amylosa je lineární polymer, který obsahuje několik set glukózových jednotek. Amylopektin tvoří rozvětvené molekuly, které obsahují několik tisíc glukózových jednotek. Větve jsou navázány na hlavní řetězec alfa (1-6) vazbou. Hlavními zdroji škrobu jsou brambory, rýže, pšenice a kukuřice. Tvoří koloidní roztoky. Průmyslově se získává z brambor a obilovin. Dokazuje se Lugolovým roztokem (jod v KI), který se zbarví modře. Kyselou hydrolýzou vzniká glukóza, enzymatickou maltóza.\n\nGlykogen je rezervní látkou u živočichů. Jeho struktura je podobná struktuře amylopektinu, ale více větvená. Je rozpustný ve vodě. Lidské tělo obsahuje kolem 400 g (1/3 v játrech (iecur, hepar) a 2/3 ve svalech (in musculīs))\n\nCelulóza tvoří větší část rostlinné tkáně a je jednou z hlavních složek dřeva (společně s ligninem). Je tvořena glukózovými jednotkami, spojenými \"β\"-vazbou. Člověk a ostatní živočichové nedokážou celulózu metabolizovat, protože nemají příslušné enzymy. Zvířata, která se živí rostlinou stravou, mají ve střevech bakterie, které dokážou celulózu rozložit.\n\nTvoří exosklelet členovců (Arthropoda), buněčnou stěnu hub (Fungi) a řas (Algea). Jeho struktura byla popsána v roce 1930 švýcarským biochemikem Albertem Hofmannem.\n\nJe antikoagulans, látka zabraňující srážení krve (hemostáze) tím, že inhibuje přeměnu protrombinu na trombin.\n\nU hvězdnicovitých (Asteraceae) nahrazuje škrob jako zásobní látku.\n\n"}
{"id": "131628", "url": "https://cs.wikipedia.org/wiki?curid=131628", "title": "Pavol Janík", "text": "Pavol Janík\n\nPavol Janík (* 15. října 1956, Bratislava) je slovenský spisovatel a v letech 2003–2007 předseda Spolku slovenských spisovatelů.\n\n\nBásně\nAforismy\n\nOdborná literatura\nDrama\n\nPřeklady\n\nO autorovi\n\nOcenění\n\n\n"}
{"id": "131634", "url": "https://cs.wikipedia.org/wiki?curid=131634", "title": "Divadlo Na Fidlovačce", "text": "Divadlo Na Fidlovačce\n\nDivadlo Na Fidlovačce je divadelní scéna v Praze 4 - Nuslích v Nuselském údolí u toku Botiče proti Nuselskému pivovaru. Před divadlem se nachází park Na Fidlovačce a na jeho východní straně pak stejnojmenná ulice. V těchto místech se v 18. a 19. století konaly oblíbené slavnosti pražských ševců Fidlovačka. \n\nStavba budovy byla zahájena v roce 1921. Divadlo bylo slavnostně otevřeno pod názvem Tylovo divadlo v Nuslích dne 5. listopadu 1921. V repertoáru divadla byly především operety. V průběhu své existence několikrát změnilo název. Naposledy k tomu došlo v letech 1963 až 1978, kdy bylo v provozu jako Hudební divadlo v Nuslích.\n\nDivadelní budova poté chátrala až do roku 1995, kdy byla pro její obnovu založena Nadace Fidlovačka. S jejím přispěním bylo divadlo obnoveno – provoz byl slavnostně zahájen 28. října 1998 hrou Fidlovačka Josefa Kajetána Tyla. Před divadlem byla zbudována nová kašna s několika vodotrysky, která oživuje přilehlý nuselský park. Herci divadla nejsou ve stálém angažmá, ale uzavírají smlouvy na jednotlivá představení. Při obnovení divadla do Divadla Na Fidlovačce přešel téměř celý ročník tehdejších absolventů Pražské konzervatoře, z nichž doposud nejvíce prostoru dostali Zuzana Vejvodová a Ondřej Brousek.\n\nNejúspěšnější inscenací divadla byl po dlouhá léta americký muzikál Šumař na střeše, který zůstal na repertoáru bezmála sedmnáct let. Kvůli problémům s autorskými právy se však jeho derniéra odehrála ještě před dovršením čtyřsté reprízy v červnu 2015.\n\nPo odchodu Tomáše Töpfera do Divadla na Vinohradech v září 2012 se stala novou ředitelkou Eliška Balzerová. Stávajícího uměleckého šéfa, Juraje Deáka, který získal stejnou funkci ve vinohradském divadle, nahradil režisér Pavel Šimák. Ve stejné době došlo na této scéně k velkému odlivu známých hereckých osobností, které následovaly bývalé vedení na Vinohrady. Byli mezi nimi např. Ondřej Brousek, Otakar Brousek ml., Marek Holý, Lilian Malkina, Petr Rychlý, Václav Svoboda a Zuzana Vejvodová. V dalších letech divadlo ze stejného důvodu opustili Tereza Bebarová, Andrea Černá a Pavel Nečas.\n\nDo divadla proto začala přicházet nastupující herecká generace. Na jevišti divadla se tak poprvé objevili Lukáš Rous, Aneta Krejčíková, Petr Batěk, Daniel Krejčík, Elizaveta Maximová, Marta Sovová a mnozí další.\n\nPo sérii finančních problémů, které vedly mj. k zániku Nadace Fidlovačka, nebyl divadlu na jaře 2015 přidělen víceletý grant, jenž zásadně ovlivňuje existenci divadel. Proto ředitelka Eliška Balzerová oznámila, že hodlá svoji funkci k 1. lednu 2016 opustit.\n\nV bývalém kině Morava (za první republiky Světovid) v Boleslavově ulici v Nuslích nedaleko od náměstí Bratří Synků byla zřízena 2. scéna divadla s názvem Komorní Fidlovačka.\n\nV roce 1998 divadlo obdrželo cenu Thálie jako zvláštní cenu kolegia, jako první umělecký kolektiv oceněný cenou Thálie vůbec.\n\nDivadlo Na Fidlovačce nemá žádného herce ve stálém angažmá. Z toho vyplývá, že každý tvůrce uzavírá na každou inscenaci smlouvu o dílo. Soubor se postupně utvářel. Mezi stálé spolupracovníky po odchodu Tomáše Töpfera do Divadla na Vinohradech patří hlavně:\nOd 1. ledna 2000 byla tramvajová zastávka před divadlem přejmenována z \"Divadlo v Nuslích\" na \"Divadlo Na Fidlovačce\".\n\n\n"}
{"id": "131640", "url": "https://cs.wikipedia.org/wiki?curid=131640", "title": "Křížatkovité", "text": "Křížatkovité\n\nKřížatkovité (\"Commelinaceae\") je čeleď jednoděložných rostlin z řádu křížatkotvaré (\"Commelinales\").\n\nJedná se o byliny, jsou jednoleté nebo vytrvalé. Jsou to pozemní rostliny, ale někdy i epifyty, liány. Jsou to jednodomé i dvoudomé rostliny. Listy jsou stálezelené, někdy nahloučeny na bázi, jindy nikoliv, jsou řapíkaté nebo přisedlé, střídavé, někdy více nebo méně ztlutslé, s listovými pochvami. Žilnatina souběžná, čepele celokrajné. Květy oboupohlavné nebo jednopohlavné, jsou v květenstvích, zpravidla vijanech, vzácněji květy jednotlivé, jsou pravidelné nebo velmi nepravidelné. Okvětí je rozlišeno na kalich a korunu. Kalich je složen ze 3 kališních lístků v 1 přeslenu, lístky volné. Koruna je složena také ze 3 lístků v 1 přeslenu, které jsou volné nebo na bázi srostlé. Koruna je modrá, purpurová nebo bílá, vzácně žlutá. Tyčinek je 6, ve dvou přeslenech (3+3), vzácně jen 1-3, nejsou srostlé navzájem ani s okvětím, nitky jsou často chlupaté někdy přítomny patyčinky. Gyneceum je složeno ze 3 plodolistů, je synkarpní, čnělka 1, semeník je svrchní. Plod je suchý, zpravidla tobolka, vzácně dužnatý.\n\nJe známo asi 40 rodů a asi 652 druhů, které jsou rozšířeny hlavně v tropech a subtropech s menším přesahem do teplejších částí mírného pásma. V Evropě jen zavlečené nebo pěstované.\n\n\n\"Aetheolirion\", \"Amischotolype\", \"Aneilema\", \"Anthericopsis\", \"Belosynapsis\", \"Buforrestia\", \"Callisia\", \"Cartonema\", \"Cochliostema\", \"Coleotrype\", \"Commelina\", \"Cyanotis\", \"Dichorisandra\", \"Dictyospermum\", \"Elasis\", \"Floscopa\", \"Geogenanthus\", \"Gibasis\", \"Gibasoides\", \"Matudanthus\", \"Murdannia\", \"Palisota\", \"Plowmanianthus\", \"Pollia\", \"Polyspatha\", \"Porandra\", \"Pseudoparis\", \"Rhopalephora\", \"Sauvallia\", \"Siderasis\", \"Spatholirion\", \"Stanfieldiella\", \"Streptolirion\", \"Tapheocarpa\", \"Thyrsanthemum\", \"Tinantia\", \"Tradescantia\" (vč. \"Rhoeo\"), \"Tricarpelema\", \"Triceratella\", \"Tripogandra\", \"Weldenia\".\n\nV ČR není původní žádný druh. Křížatka obecná (\"Commelina communis\") je pěstovaná okrasná rostlina, která v teplých oblastech občas přechodně zplaňuje. Rostliny rodu poděnka (\"Tradescantia\"), lidově blázen, jsou často pěstované pokojové rostliny.\n\n\n"}
{"id": "131650", "url": "https://cs.wikipedia.org/wiki?curid=131650", "title": "Kaněvská přehrada", "text": "Kaněvská přehrada\n\nKaněvská přehrada ( ) je přehradní nádrž na území Kyjevské a Čerkaské oblasti na Ukrajině. Má rozlohu 675 km². Je 162 km dlouhá a maximálně 5 km široká. Průměrná hloubka je 4,4 m. Má objem 2,6 km³.\n\nNádrž na řece Dněpru za hrází Kaněvské hydroelektrárny byla naplněna v roce 1972. Byla postavena za účelem rozvoje vodní dopravy, energetiky a zavlažování. Úroveň hladiny kolísá v rozsahu 0,5 m. Reguluje denní a měsíční kolísání průtoku. Na pobřeží leží města Kaniv, Perejaslav a částečně i hlavní město Kyjev.\n"}
{"id": "131653", "url": "https://cs.wikipedia.org/wiki?curid=131653", "title": "Kamjanská přehrada", "text": "Kamjanská přehrada\n\nKamjanská přehrada ( / Kamjans’ke vodoschovyšče) je přehradní nádrž na území Dněpropetrovské, Kirovohradské a Poltavské oblasti na Ukrajině. Přehradní jezero má rozlohu 567 km². Je 140 km dlouhé a maximálně 20 km široké. Průměrná hloubka je 4,3 m. Má objem 2,45 km³.\n\nPřehradní jezero na řece Dněpru za hrází Středodněperské hydroelektrárny bylo naplněno v letech 1963-65. Úroveň hladiny se prakticky nemění. Reguluje denní kolísání průtoku. Na pobřeží leží města Kremenčuk a Verchňodniprovsk. V místech ústí řek (Vorskla, Psjol) vznikly velké zálivy.\n"}
{"id": "131660", "url": "https://cs.wikipedia.org/wiki?curid=131660", "title": "Potenční algebra", "text": "Potenční algebra\n\nPotenční algebra je matematický pojem používaný v teorii množin pro strukturu prvků potenční množiny spolu s operacemi průniku, sjednocení, doplňku a spolu s uspořádáním relací formula_1 (\"být podmnožinou\").\n\nV dalších částech tohoto článku budou jako příklady potenční algebry nejčastěji použity následující dvě množiny:\n\nUspořádání relací „být podmnožinou“ na potenční množině je příkladem uspořádání, kde každá množina (a to dokonce ani dvouprvková) nemusí mít největší prvek, ani nejmenší prvek. Není to tedy lineární uspořádání, ani dobré uspořádání.\n\nPříklad:\nMnožina formula_5 nemá v formula_6 největší, ani nejmenší prvek - její prvky jsou nesrovnatelné pomocí relace formula_1 .\nNaproti tomu má každá množina vzhledem k formula_1 své infimum a své supremum - jsou to průnik a sjednocení této množiny.\nObecněji (pro všechny množiny, nejen dvouprvkové):\n\nTo znamená, že (podle prvních dvou vztahů) je potenční algebra svaz a to dokonce (podle druhých dvou vztahů) úplný svaz.\n\nPříklady:\nMnožina formula_5 má v formula_6 infimum formula_15 a supremum formula_16\nNekonečná množina všech nekonečných aritmetických posloupností s krokem větším než 1 a začínajících číslem 7\nformula_17\nmá v formula_3 infimum formula_19 a supremum formula_20 .\n\nOznačíme-li výše uvedené infimum jako součin a supremum jako součet, dostáváme dvě algebraické operace na potenční algebře:\n\nSnadno se dá ověřit, že tyto operace splňují vše, co od algebraického součtu a součinu běžně očekáváme - jsou komutativní, asociativní, navíc je součin vůči součtu distributivní\n\nPříklady:\n\nObě operace (součin i součet) mají v potenční algebře neutrální prvek - pro součet je to prázdná množina, pro součin je to celá množina, na jejíž potenční algebře se pohybujeme, Tak, jak je zvykem u běžného součtu a součinu, jsou tyto neutrální prvky označovány symboly formula_32 a formula_33. Platí pro ně následující vztahy (které se opět dají snadno odvodit - stačí dosadit si za součin průnik a za součet sjednocení):\n\nOznačíme-li pro potenční algebru na množině formula_38 jako opačný prvek množiny její množinový doplněk do X, tj. \nformula_39\nzískáváme unární operaci nápadně podobnou logické negaci:\n\nPříklady:\n\nPotenční algebra je prostředím pro velkou část úloh, kterými se zabývá problematika filtrů a ultrafiltrů a vlastně celá nekonečná kombinatorika. Vnoření množiny racionálních čísel do vlastní potenční množiny a následný výběr vhodných prvků potenční algebry je používán při konstrukci množiny reálných čísel pomocí Dedekindových řezů.\n\n"}
{"id": "131664", "url": "https://cs.wikipedia.org/wiki?curid=131664", "title": "Dněperská přehradní nádrž", "text": "Dněperská přehradní nádrž\n\nDněperská přehrada dříve také nazývaná Leninovo jezero ( ) je přehradní nádrž na území Dněpropetrovské a Záporožské oblasti na Ukrajině. Má rozlohu 420 km². Je 170 km dlouhá a maximálně 3,5 km široká. Průměrná hloubka je 8,2 m. Má objem 3,3 km³.\n\nNádrž na řece Dněpru za hrází Dněperské vodní elektrárny byla naplněna v roce 1932. Dělí se na dvě části:\n\nByly vytvořeny podmínky pro průběžnou vodní dopravu po řece Dněpr od ústí do Kyjeva a výše. Na pobřeží leží města Záporoží, Dnipro a Kamjanske.\n"}
{"id": "131669", "url": "https://cs.wikipedia.org/wiki?curid=131669", "title": "Římské provincie", "text": "Římské provincie\n\nProvincie (latinsky \"provincia\", pl. \"provinciae\") byla ve starověkém Římě základní a až do konce 3. století největší správní jednotka římského území mimo Apeninský poloostrov.\n\nSoučasné slovo provincie užívané v češtině má svůj původ v tomto latinském termínu. Pojem provincie původně neoznačoval geograficky pevně stanovené a ohraničené území, nýbrž sloužil k určení územní působnosti úředníka, jemuž náleželo \"imperium\". Například v průběhu druhé punské války bojovalo v Itálii souběžně několik římských vojsk, jejichž velitelům římský senát přikázal určitou oblast jako jejich „provincii“. Takovéto obvody však zanikly okamžikem, kdy příslušní velitelé složili po skončení funkčního období svůj úřad. Avšak v důsledku teritoriální expanze římského státu se ty obvody, které bylo pro jejich odlehlost obtížné ovládat přímo z Říma, konstituovaly v ony trvale geograficky vymezené správní celky, tedy v klasické provincie.\n\nSprávci či místodržiteli provincií se stávali politici senátorského stavu, kteří obvykle v předchozím roce vykonávali úřad konzula nebo praetora. Pozdější výjimku z tohoto pravidla představoval Egypt připojený Octavianem po smrti Kleopatry. Jeho místodržitelem byl prefekt (\"praefectus Augustalis\") pocházející z jezdeckého stavu, přičemž senátorům byl vstup na egyptskou půdu zakázán. Odlišný způsob správy Egypta ovšem nebyl v rozporu s římským právem, neboť byl Egypt fakticky považován za Octavianův soukromý majetek.\n\nTermín \"provincia\" lze do češtiny přeložit jednoduše jako úkol nebo povinnost (v podstatě se jedná o vojenský výraz značící určitý obvod, v němž velitel uplatňuje svoje kompetence). V dobách římské republiky byli magistráti voleni do úřadu na jeden rok. Těm z nich, kterým náleželo imperium a měli svůj úřad vykonávat mimo Řím (to se týkalo především konzulů během vojenských tažení), byla stanovena určitá oblast působnosti – „provincie“. Teprve když Římané zahájili výboje mimo Itálii, začal být pojem provincie chápán v onom dnešním významu určitého pevně daného teritoria. První stálé provincie byly zřízeny po skončení první punské války (Sicílie v roce 241 př. n. l. a Korsika a Sardinie v roce 238 př. n. l.).\n\nSprávce jednotlivých provincií určoval římský senát na počátku každého roku. Místodržiteli těch provincií, jež byly považovány z důvodu zahraničního vpádu či kvůli možnosti místního povstání za rizikové, nebo byly naopak velice významné a bohaté, byli ustavováni bývalí konzulové v hodnosti prokonzulů. Naproti tomu klidnější a méně důležité provincie byly řízeny propraetory. Rovněž rozmístění legií bylo závislé na míře vnitřního a vnějšího nebezpečí. Například v roce 14 postrádala Lusitánie stálou posádku, zatímco v Dolní Germánii, jež se nalézala na nepokojné rýnské hranici, byly dislokovány čtyři legie.\n\nK základním principům římské provinční správy patřila snaha o co nejširší zachování a respektování stávajících správních a právních institucí na daném území (pokud existovaly, což nepřipadlo v úvahu v oblastech na nižším vývojovém stupni). Římské správě byly vyhrazeny především úkoly v záležitostech výběru daní, vykonávání soudní moci ve věci trestu smrti a velení vojenským silám. Pro prosté obyvatelstvo podmaněných zemí znamenala římská vláda zpravidla posílení jeho společenského postavení a zvýšení právní jistoty. Ovšem za předpokladu, že nebylo vystaveno svévoli římského místodržitele, neboť v dobách republiky docházelo k častému vykořisťování provincií jejich římskými správci. Jelikož římští úředníci nebyli nijak odměňováni, museli si nákladný volební boj a zastávání úřední funkce hradit ze svého soukromého majetku. Proto pokud byli po skončení volebního období ustaveni za správce určité provincie, měli tendenci vykompenzovat si své předchozí výdaje na úkor provinciálů. Tuto celkem běžnou praxi vystihuje římské přísloví: „Chudý přišel do bohaté provincie, bohatý opustil chudou.“ Provinciálové se však mohli domáhat odškodnění prostřednictvím civilních žalob podaných v Římě. Jejich šance na úspěch v takovémto sporu však byla poměrně malá. K zásadnímu zlepšení postavení provinciálů došlo až po vzniku principátu, neboť císařové dohlíželi pečlivěji na činnost svých náměstků v provinciích centralizovanou správou.\n\nV seznamu jsou uvedeny následující informace: přibližný rok vzniku (všechna data jsou př. n. l.), český nebo latinský název provincie, hodnost místodržitele a v závorce status provincie za principátu.\n\n\nPo vzniku principátu byl systém provinční správy reorganizován. Vítězstvím v občanských válkách se Octavianus stal nesporným vládcem římského státu. V roce 27 př. n. l. se sice formálně vzdal veškeré moci a přinejmenším teoreticky tak obnovil autoritu římského senátu a republikánské ústavy. Senátoři však Octavianovi přiznali kromě jiných výsad a titulů (od tohoto okamžiku byl znám jako Augustus) kontrolu nad strategicky důležitými pohraničními provinciemi oplývajícími vojskem. Tyto tzv. „císařské provincie“ byly ovládány jedinci určenými k tomu přímo Augustem – \"legati Augusti pro praetore\" („vyslanci císaře v hodnosti praetora“), kteří vystupovali jako jeho zástupci a byli vybíráni z řad senátorů a jezdců. Jim nápomocní byli prokurátoři (\"procuratores\"), úředníci mající na starosti finance.\n\nZbývající převážně vnitrozemské provincie bez stálých vojenských posádek, často označované jako „senátorské provincie“, byly spravovány tak jako doposud bývalými magistráty určenými senátem. Systém však neztratil svoji dřívější flexibilitu a pokud si to situace v provincii žádala mohl být v dalším roce změněn její status. Tím jak postupem doby vzrůstala císařská centralizace administrativy, se rozdíl mezi císařskými a senátorskými provinciemi pozvolna stíral. V průběhu principátu se měnil rovněž počet a velikost provincií, jednak z důvodu podrobování nových zemí, jednak v důsledku rozčlenění stávajících provincií. Větší či více střežené provincie (jako byly Panonie, Moesie nebo Sýrie) byly rozdělovány do menších celků, čímž císařové snižovali riziko nebezpečně vysoké koncentrace moci v rukou jediného správce.\n\n\nCísař Diocletianus (284-305) uskutečnil radikální reformu císařské vlády zavedením tetrarchie. Byli ustaveni dva starší císařové (\"augusti\") a dva mladší císařové (\"caesares\"). Každý z těchto čtyř panovníků vládl zhruba na čtvrtině území říše. V 90. letech 3. století Diocletianus nově uspořádal také správu říše. Na místo dosavadních 46 vytvořil 85 menších provincií (jejich počet se dále zvyšoval až k číslu 119), které od tohoto momentu zahrnovaly rovněž Itálii. Podstatnou změnou oproti předchozímu stavu bylo omezení kompetencí provinčních úředníků pouze na civilní záležitosti. Souběžně s tím byla reorganizována posloupnost hodností správců: místodržitelům provincií nyní náležely tituly (řazeny od nejvyššího po nejnižší) \"proconsul\", \"consularis\", \"praeses\" a \"corrector\". Předposledně jmenovaná hodnost byla vyhrazena pro příslušníky jezdeckého stavu. Provincie byly seskupeny do dvanácti (později čtrnácti) diecézí (\"dioecesis\"), v jejichž čele stál úředník s hodností \"vicarius\", který dohlížel na provinční úředníky. Pouze prokonzulové a městský prefekt (\"praefectus urbi\") Říma (a později Konstantinopole) podléhali přímo tetrarchům.\n\nPoslední reforma struktury provinční správy byla realizována v roce 318, kdy Konstantin Veliký podřídil vikarie čtyřem pretoriánským prefektům. Římská říše byla od této doby rozdělena do čtyř (někdy tří) prefektur: \"Galliae\", \"Italia et Africa\", \"Illyricum\" a \"Oriens\". Konstantin rovněž založil druhé hlavní město říše nazývané podle něho Konstantinopol, které se stalo sídlem východních císařů. V samotné Itálii přepustil Řím svoji pozici císařské rezidence Milánu (\"Mediolanum\") a později Ravenně. Během 4. století byla administrativní soustava říše ještě několikrát upravena, provincie a diecéze byly rozdělovány a přetvářeny v nové. Detailní informace o tehdejším uspořádání provincií jsou obsaženy v dokumentu \"Notitia Dignitatum\" (soupis úřadů) z počátku 5. století. Z tohoto autentického císařského pramene je čerpána většina údajů o názvech jednotlivých správních celků a o titulech jejich vedoucích představitelů. Vedle civilní administrativy je v Notitiu Dignitatu zmiňován také seznam velitelů vojenských oblastí nazývaných \"duces\", kteří měli na starosti pohraniční vojenské oddíly (\"limitanei\"), zatímco \"comites rei militaris\" veleli mobilním polním zálohám (\"comitatenses\"). Nejvyšší postavení ve struktuře armády pak zaujímali velitelé vojsk (\"magistri militum\").\n\nV roce 395 došlo po smrti Theodosia I. k trvalému rozdělení říše. Následný rozklad západořímské říše v 5. století přivodil zánik provinční správy na Západě. Ve východní polovině impéria, jež se později vyvinula v byzantskou říši, se administrativní uspořádání postupně zcela proměnilo. Justinián I. učinil v letech 534 až 536 první zásadní revizi Diocletianem ustaveného systému, když v některých provinciích upustil od striktního oddělení civilní a vojenské moci. Tento proces pokračoval na konci 6. století, kdy byly založeny zvláštní správní útvary v ohrožených částech říše – tzv. exarcháty. Jeho vyvrcholením pak byl zrod themové vojensko-správní organizace v druhé polovině 7. století, která definitivně nahradila někdejší provinční soustavu.\n\nLatinský pojem \"Gallia\" byl užíván nejen k označení vlastní Galie, nýbrž také ostatních Kelty obývaných území, jako byla Británie nebo germánské a iberské provincie. Plurálem \"Galliae\" pak byly nazývány všechny tyto země společně.\n\nDiecéze Galliae\n\nZahrnovala zhruba polovinu Caesarem dobytého území, severně od řeky Loiry. Dnes se zde nachází severní Francie, Belgie, Lucembursko, části Nizozemska a Německa na levém břehu řeky Rýna a západní Švýcarsko.\n\n\nDiecéze Viennensis\n\nByla pojmenována podle města \"Vienna\" (dnešní Vienne) a zahrnovala celou dnešní jižní Francii. V 5. století byla \"Viennensis\" nahrazena diecézí \"Septem Provinciae\" („sedm provincií“).\n\n\nDiecéze Hispaniae\n\nSe rozkládala na Pyrenejském poloostrově, dále k ní patřila také nejzápadnější část římské severní Afriky.\n\n\nDiecéze Britanniae\n\n\nPůvodně existovala pouze jediná italská diecéze, která však byla později rozdělena na dvě části.\n\nDiecéze Italia suburbicaria\n\nTermín \"suburbicaria\" lze přeložit jako „blízko města“ (\"urbs\" – myšlen Řím). Vedle italských provincií, které si podržely jisté nadřazené postavení, náležely k této diecézi rovněž okolní středomořské ostrovy.\n\n\nDiecéze Italia annonaria\n\n„Vytvářející zázemí“ Říma. Kromě severní Itálie se k ní řadila také Raetie.\n\n\nDiecéze Africa\n\nAfrika zaobírala centrální část římské severní Afriky.\n\n\nZpočátku byla tvořena dvěma diecézemi Panonií a Moesií. Druhá jmenovaná byla později rozdělena na Makedonii a Dácii.\n\nDiecéze Pannonia\n\nPanonie patřila v době tetrarchie k jedné ze dvou diecézí (druhou byla Dácie), které nenáležely k řeckému kulturnímu prostředí. Za Theodosia I. se stala součástí Západu, což bylo stvrzeno po definitivním rozdělení říše v roce 395.\n\n\nDiecéze Dacia\n\nDácie se původně rozkládala na teritoriu dnešního Sedmihradska. Během krize třetího století byla však opuštěna a někteří obyvatelé této zaniklé provincie byli přesídleni na jižní břeh Dunaje. Jejich nová vlast byla přejmenována na Dácii, čímž se mělo zabránit ztrátě císařské prestiže z důvodu vyklizení římského území.\n\n\nDiecéze Macedonia\n\nSpolu s Dácií byla v roce 384 dočasně začleněna do západní říše.\n\n\nVýchod představoval ekonomicky nejstabilnější část pozdně římského státu a po pádu Západu se tudíž stal jádrem rodící se byzantské říše.\n\nDiecéze Thracia\n\nThrákie byla nejvýchodnější balkánskou diecézí a evropským zázemím Konstantinopole.\n\n\nDiecéze Asiana\n\nZahrnovala dřívější provincii Asii na západě poloostrova Malá Asie a ostrovy v Egejském moři.\n\n\nDiecéze Pontica\n\nPůvodně název helénistického království odvozený z antického jména Černého moře (\"Pontos Euxeinos\"). Území této diecéze tvořila severní polovina Anatolie včetně neklidné a proměnlivé hranice s perskou říší.\n\n\nDiecéze Oriens\n\nVýchodní diecéze byla strategicky důležitá z ekonomického a především vojenského hlediska, neboť v jejím sousedství se nacházela Persie a také nepoddajné pouštní kmeny. V současnosti se na jejím území nalézají Sýrie, Libanon, Izrael, Palestina a Jordánsko.\n\n\nDiecéze Aegyptus\n\nVýchod římské severní Afriky se skládal z Egypta, bohaté obilnice a tradiční osobní domény císařů, a z Kyrenaiky, dnešní východní Libye. Její správce se nehonosil titulem vicarius tak jako v případě ostatních diecézí, nýbrž si podržel dřívější hodnost praefectus Augustalis.\n\n\n\n\n"}
{"id": "131672", "url": "https://cs.wikipedia.org/wiki?curid=131672", "title": "Chamorro", "text": "Chamorro\n\nChamorro je mateřský jazyk Chamorrů na Severních Marianách a na Guamu. Ačkoliv je zde angličtina mnohem rozšířenější, obyvatelé stále používají i tento jazyk. Používán je také na vlastním území Spojených států imigranty a jejich potomky.\n\nEtymologie mnoha slov tohoto jazyka má kořeny ve španělštině , což vede k záměnám se španělskou kreolštinou, chamorro se používá obdobně jako mikronéština. Může však být oprávněně považována za smíšený anglo-hispánský jazyk vzniklý z kontaktu a v rámci kreolizačního procesu na Marianských ostrovech. Moderní chamorro používá ze španělštiny mnoho výpůjček, zvláště členů, číslovek a předložek.\n\nNa Marianách žije asi 50 000 až 75 000 mluvčích tohoto jazyka. Na Severních Marianách je stále používaná i v domácím prostředí. Na Guamu její používání rychle upadá ve prospěch angličtiny.\n\nUživatelé Chamorro v posledních letech odmítli a mladší generace mají menší pravděpodobnost, že budou znát jazyk. Vliv angličtiny způsobil ohrožení tohoto jazyka. Na Guamu se počet reproduktorů Chamorro v posledních desetiletích zmenšil, zatímco na severních Mariánských ostrovech mladý Chamorros stále mluví jazykem. To se přičítá podpoře americké vlády při používání angličtiny.\n\nChamorro není Mikronézie ani polynézská skupina, podobně jako Palau, může tvořit samostatnou větev rodiny Malayra-Polynésie. Původ domorodých národů proto není jasný. Analýza databáze Austronesian Basic Vocabulary [2] předpokládá, že 85% textu Chamorro je nejblíže jazykové skupině na Blízkém východě a Malajsii.\n"}
{"id": "131681", "url": "https://cs.wikipedia.org/wiki?curid=131681", "title": "Kyjevská přehrada", "text": "Kyjevská přehrada\n\nKyjevská přehrada ( ), také \"Kyjevské moře\" je přehradní nádrž na území Kyjevské a Černihivské oblasti na Ukrajině a zasahuje až do Homelské oblasti v Bělorusku. Jižní konec přehradní nádrže s hrází a elektrárnou leží asi 20 km severně od Kyjeva, na severozápadním konci leží obec Černobyl. Nádrž má rozlohu 925 km². Je 110 km dlouhá a maximálně 12 km široká. Průměrná hloubka je 4,1 m. Má objem 3,7 km³.\nNádrž na řece Dněpru za hrází Kyjevské vodní elektrárny byla naplněna v letech 1964–66. Úroveň hladiny kolísá v rozsahu 1,5 m.\n\nReguluje sezónní kolísání průtoku. Především byla vybudována s cílem rozvinout vodní dopravu, energetiku, zásobování vodou a zavlažování. Je nebo spíše bylo zde rozvinuté rybářství (candáti, kapři, cejni, štiky). Na pobřeží se nacházejí rekreační objekty, pionýrské tábory a turistické chaty. To vše bylo negativně ovlivněno havárií Černobylské jaderné elektrárny, která způsobila zamoření přehrady a okolí, zvláště v severní části.\nProtože hlavní město Kyjev leží přímo pod přehradou, její případné protržení v důsledku přírodní katastrofy, války nebo teroristického útoku by způsobilo velmi rozsáhlé škody. Dno přehrady je navíc zamořeno radionuklidy, které sem byly spláchnuty po černobylské katastrofě, takže pokud by přehrada byla vypuštěna a její dno vyschlo, mohl by vítr dál roznášet radioaktivní prach, což by představovalo hrozbu pro celou Evropu.\n\n"}
{"id": "131683", "url": "https://cs.wikipedia.org/wiki?curid=131683", "title": "Homerun", "text": "Homerun\n\nHomerun je typ baseballového nebo softballového odpalu, při kterém pálkař odpálí takovým způsobem, že bez chyby polařů oběhne všechny mety a pro svůj tým získává bod. Pokud jsou jeho spoluhráči na metách získávají body i oni. Nejčastěji je to odpal za oplocení hřiště. Homeruny patří k nejpopulárnějším aspektům baseballu a jsou sledovány v různých statistikách a rekordech; hráči odpalující hodně homerunů patří k největším hvězdám svých týmů.\n\nV moderním baseballu dochází k homerunu obvykle tak, že se pálkaři povede míček odpálit až za oplocení hřiště. Výjimečně ale pálkař stihne oběhnout všechny mety i v případě dlouhého odpalu dovnitř hřiště, který projde za zadní polaře (většinou do rohů hřiště, neočekávaným odrazem atp.), kteří ho nestihnou včas zpracovat a přihodit na domácí metu. To se označuje jako \" („homerun uvnitř hřiště“). Ve většině případů se jedná o velmi těsnou hru, při které běžec získává domácí metu skluzem.\n\nPokud jsou v okamžiku odpalu obsazené všechny tři mety a pálkaři se podaří odpálit homerun, získá tímto jediným odpalem jeho družstvo čtyři body. Taková situace se označuje jako \".\n\nPokud homerun nastane ve druhé půlsměně poslední směny (nebo nastavené směny při nerozhodném stavu) a družstvo díky němu dosáhne vítězného bodu, takže je ihned poté ukončen zápas, označuje se odpal jako \"\". Pokud došlo k takovému homerunu odpálením až za hranice hřiště, jde o výjimku z obvyklého pravidla, že zápas v takové situaci končí prvním doběhem, kterým družstvo získá vedoucí bod; při homerunu se totiž nechají doběhnout a skórovat všichni běžci včetně běžícího pálkaře.\n\nHomerun úvodního pálkaře v první směně hry se označuje jako \".\n\nNěkteré výše uvedené typy se mohou kombinovat, čímž vznikají ještě vzácnější kombinace, jako např. \".\n"}
{"id": "131693", "url": "https://cs.wikipedia.org/wiki?curid=131693", "title": "Jom kipur", "text": "Jom kipur\n\nJom kipur ( ), označovaný také jako Jom ha-kipurim (יוֹם הַכִּפּוּרִים), v českém překladu den smíření, je největší židovský svátek, jeden z vysokých svátků v judaismu. Mezi sefardskými Židy je Jom kipur nazýván jako den „trýznění duší“ a „očisty od hříchu“ (Lv 16:29-34; 23:27-32; Nu 29:7). Připadá na 10. den měsíce tišri, podle gregoriánského kalendáře tedy připadne na září anebo říjen (například v roce 2014 na 3.-4. října). Jde o jeden z nejvýznamnějších dnů v židovském kalendáři. Tento den totiž odpustil Bůh Izraeli zhotovení zlatého telete a tento den se také Abrahám obřezal a uzavřel tak smlouvu s Hospodinem. Tento den se připomíná dlouhým, více než dvacet čtyři hodin trvajícím půstem a intenzivními modlitbami. Jako jediný den v roce má celkem pět modlitebních časů, během kterých se říkají amidy (modlitby) – Ma'ariv, Šacharit, Musaf, Mincha a Ne'ila. Jedná se o nejsvětější den židovského roku. Jom kipur se nazývá \"šabat šabaton\" (שַׁבַּת שַׁבָּתוֹן, šabat šabatů), což jen vypovídá o velikosti tohoto svátku.\n\nBěhem Jom kipur, stejně jako ve svátek či na šabat, je zakázána veškerá práce. V Izraeli je v tento den vyhlášen zákaz jízdy automobilem. Nevysílá televize ani rozhlas. Jsou zavřeny všechny obchody a úřady. Jediná výjimka jsou policie, zdravotnictví a armáda.\n\nNa Jom kipur je zvykem, podobně jako v jiné postní dny, neoblékat a neobouvat nic koženého, nenosí se šperky. Naopak, je velmi časté nosit talit po celý den, Jom kipur je jediným dnem, kdy se talit obléká na večerní bohoslužbu. Sami věřící také dávají, více než kdy jindy, najevo svou odevzdanost do Boží vůle, což muži vyjadřují oblékáním „kitlu“; bílého, volně splývajícího pohřebního rubáše, v němž, až nadejde čas, jsou skutečně pohřbeni.\n\nNa Jom kipur si lidé nepřejí \"chag sameach\" (חַג שָׂמֵחַ, veselý svátek), neboť Jom kipur není \"chag\" a není ani veselý, ale přeje se gmar chatima tova (גְּמַר חֲתִימָה טוֹבָה, kéž jsi zpečetěn k dobrému).\n\nJe zvykem před začátkem Jom kipur provádět tzv. kaparot, dosl. usmiřování. Kaparot spočívá v tom, že člověk koupí kohouta či slepici, tou třikrát zatočí nad hlavou a následně ji nechá zaříznout – vykoná tak určitý druh smírčí oběti. V Izraeli a ve velkých židovských komunitách, kde se takto kaparot provádí, je pravidlem, že všechna obětovaná zvířata jsou potravinářsky zpracována a výsledné produkty jsou přidělovány chudým. Jindy je zvykem místo kohouta či slepice „obětovat“ peníze – tyto pak jdou na dobročinné účely. Některé halachické autority (Ga'on z Vilna, Josef Karo, Nachmanides) kaparot zpochybňovaly, jiné (Moše Iserles) jej naopak podporovaly.\n\nPřed tímto svátkem je zvykem, že jednotlivci žádají o odpuštění všechny osoby, které se jimi mohou cítit dotčeny v důsledku vážné křivdy, a těsně před začátkem svátku pojíst „závěrečné jídlo“ (\"se'uda mafseket\"). Tento den je vrcholem Vysokých svátků a deseti dnů pokání, které započaly 1. tišri na svátek nového roku – Roš ha-šana, kdy je předchozí chování každého člověka váženo na vahách a jeho osud je zapsán a zapečetěn Bohem v „Knize života“ (\"Sefer ha-chajim\"). Jedině když člověk důkladně očistí svou duši a duchovně „jde do sebe“ (\"chešbon ha-nefeš\"), je dosaženo účelu Dne smíření; ten člověk může pak vést po tomto \"Jom ha-din\" („soudném dni“) k omluvitelnému klidu mysli, protože pouze pokání (tšuva), modlitba (tfila) a dobročinnost (cdaka) dokážou odvrátit nepříznivý výnos.\n\nJedním z nejdůležitějších předpisů na Jom kipur je půst. Ten se drží od západu slunce do setmění následujícího dne. Je zakázáno jídlo, pití, sexuální styk, používání kosmetických prostředků a toaletních potřeb, stejně jako mytí částí těla kromě prstů a očí (Mišna Joma 8:1).\n\nV případě, kdy je ohrožen lidský život, lze tyto příkazy porušit (např. pokud je nutné odvést nemocného člověka do nemocnice nebo v případě půstu se může nemocný člověk najíst). Půst se také nevztahuje na děti. Od devíti let by však měly být pomalu na půst připravovány a od dosáhnutí věku dospělosti – bar micva, bat micva (13 u chlapců, resp. 12 let u dívek) – by už měly být schopny půst dodržovat.\n\nSvátek začíná večerní úpěnlivou modlitbou v aramejštině Kol nidrej – „\"Všechny sliby\"“. Text modlitby žádá, aby byly zrušeny všechny sliby, přísahy závazky, které byly učiněny od minulého Jom kipur až k nynějšímu; závazkům vůči lidem však nezprošťuje – ty je třeba plnit. Kol nidrej se týká pouze závazků, slibů a předsevzetí, která člověk uzavřel vůči Bohu. Kol nidrej není součástí samotné večerní bohoslužby ma'ariv. Musí se začít již před západem slunce, neboť Kol nidrej má status soudu (a podle rabínského práva soud nesmí nikdy začít po setmění). Proto je také ze svatostánku v synagoze vynesena Tóra (nebo svitky Tóry), za zpěvu verše „Spravedlivému je zaseto světlo, a radost lidem přímého srdce“ je význačnými členy obce nesena v synagoze. Poté je donesena na bimu a během celého zpěvu Kol nidrej (zpívá se třikrát na tradiční, neměnnou melodii pocházející z gaonského období) ji vybraní členové obce nesou. Během Kol Nidrej se obléká talit. Po jejím skončení následuje Ma'ariv.\n\nVečerní bohoslužba se liší od běžné sváteční bohoslužby zvláštními benedikcemi během Amidy, dále veřejně proklamovaným vyznáním (\"Viduj\") a modlitbou \"Avinu Malkenu\" (Otče náš, Králi náš). Na šabat se \"Avinu Malkenu\" neříká. Modlitby jsou zpívané na zvláštní, sváteční melodii.\n\nRanní, přídavná i odpolední modlitba se liší od ostatních svátků stejně jako večerní – vyznáním vin a přidáváním kajícných modliteb. Odpoledne se pak po četbě z Tóry předčítá biblická kniha Jonáš, jako příklad božího milosrdenství s těmi, kdo napravili své špatnosti. Tento den se také vzpomíná na nejbližší zemřelé při zvláštní modlitbě „Upamatování“ (\"Mazkir\"). Přestávka mezi Musaf a Mincha bývá v synagoze vyplněna studiem či diskuzí.\n\nJom kipur končí bohoslužbou nazvanou \"Ne'ila\", doslova „uzamčení“, neboť v chrámových dobách se touto dobou uzamykaly brány Chrámu. \"Ne'ila\" je plnohodnotná bohoslužba, během které se recituje Amida i Viduj. Ne'ila je zakončena troubením na šofar a hlasitým vyznáním Šema Jisra'el (Slyš Izraeli). Po skončení následuje havdala a po ní většinou malé občerstvení na konec půstu.\n\n\n\n"}
{"id": "131699", "url": "https://cs.wikipedia.org/wiki?curid=131699", "title": "Slabá kardinální mocnina", "text": "Slabá kardinální mocnina\n\nSlabá kardinální mocnina je matematický pojem z oboru teorie množin, konkrétněji z oboru kardinální aritmetiky.\n\nJsou-li formula_1 a formula_2 dvě kardinální čísla, pak jejich slabou kardinální mocninu označujeme symbolem formula_3 a definujeme vztahem\nformula_4 , tj. jako součet všech kardinálních mocnin formula_1 s exponentem menším než formula_2.\n\nPři řešení otázek týkajících se mohutnosti množin se zavádějí dvě speciální podmnožiny potenční množiny:\nŘečeno lidsky: množina všech podmnožin množiny formula_9 s mohutností přesně formula_2 a množina všech podmnožin množiny formula_9 s mohutností menší než formula_2\n\nOtázku, jakou má taková množina mohutnost, zodpovídá ve druhém případě právě slabá kardinální mocnina:\nPokud platí formula_13 a formula_14 (symbol formula_15 je nejmenší kardinální číslo větší než formula_1), potom\nformula_17\n\nV článku Kardinální aritmetika je vidět, jak málo toho lze zjistit o chování kardinální mocniny, pokud k axiomům Zermelo-Fraenkelovy teorie množin nepřidáme zobecněnou hypotézu kontinua nebo nějaké jí podobné tvrzení.\n\nAlespoň částečnou představu o průběhu kardinálních mocnin dvojky dává pro regulární kardinály funkce gimel, pro singulární kardinály pak funkce gimel v kombinaci se slabou kardinální mocninou:\n\nJe-li formula_18 singulární kardinál, formula_19 takové, že pro každé formula_20 platí formula_21, potom\nformula_22\n\nJe-li formula_18 singulární kardinál a pro každé formula_19 existuje formula_25, pro které platí formula_26, potom\nformula_27\n\n"}
{"id": "131702", "url": "https://cs.wikipedia.org/wiki?curid=131702", "title": "Dějiny Kanady", "text": "Dějiny Kanady\n\nDějiny Kanady zahrnují období od osídlení jejího území prvními lidmi až do současnosti. Historie Kanady, stejně jako dějiny celé Ameriky, probíhala dlouhou dobu v izolaci od ostatních kontinentů. Evropanům zajistili kontakt s Kanadou a jejími obyvateli výzkumné plavby Francouzů a Britů na přelomu 15. a 16. století.\n\nPřed 50 000–17 000 lety, během čtvrté doby ledové, neboli tzv. Wisconsinu, snížená hladina moře umožnila lidem postupovat přes dnešní Beringovu úžinu (přes tzv. Beringii) ze Sibiře na americký kontinent. Území Kanady bylo ovšem blokováno ledovcovým příkrovem (tzv. Laurentijský ledovec). Tisíce let se tak lidské osídlení omezovalo na Aljašku a Yukon. Nejstarší stopy po paleoindiánech na území Kanady byly nalezeny na ostrově Haida Gwaii, v jeskyni Bluefish a v mokřadu Old Crow (obojí na území Yukonu). Byli to lovci a sběrači a zanechali po sobě kamenné nástroje. Lovili velké savce.\n\nSeveroamerické klima se stabilizovalo kolem roku 8000 př. n. l. Ledová plocha začala ustupovat, z roztáté vody vznikala jezera, včetně Velkých jezer. Od 2000 let př. n. l. začínají archeologové rozlišovat jednotlivé indiánské kultury. Na území Kanady působily tři klíčové indiánské skupiny: nejvýznamnější z nich byli Algonkinské kmeny mluvící různými algonkinskými jazyky, které obývaly především oblast Velkých jezer a řeky Svatého Vavřince a větší část východní poloviny moderní Kanady.\n\nVýznamní byly rovněž Irokézové, kteří původně sídlili v oblasti dnešního New Yorku (na území dnešních Spojených států), ale pozvolna rozšířili svůj vliv do jižního Ontaria a Montrealské oblasti dnešního Québecu. Zde se dostaly do kontaktu s Algonkiny a vytvořilo se mezi nimi tuhé nepřátelství. Roku 1142 vytvořili Irokézové tzv. Irokézskou ligu, nejvýznamnější pozdní indiánskou politicko-vojenskou strukturu severní Ameriky.\n\nTřetí klíčovou skupinou byli mluvčí jazyků na-dené, kteří jsou příbuzní současných obyvatel Sibiře. Tyto kmeny přišly do severní Ameriky okolo roku 6000 př. n. l., tedy později než Algonkinové a liší se od nich jazykově i etnicky. Osídlily zejména severozápad Kanady (část migrovala na jih USA).\n\nKe třem hlavním okruhům nepatří některé izolované indiánské kmeny jako Haidové žijící především na Haida Gwaii u pobřeží Britské Kolumbie, nebo Kvakiutlové obývající pobřeží Britské Kolumbie a severní část ostrova Vancouver, kde žil i kmen Nuu-chah-nulth. Právě v těchto oblastech bylo zaznamenáno nejvíce totemových polí a slavností zvaných potlač, jejichž studium sehrálo velkou úlohu v rozvoji moderní etnologie a antropologie. Specifické obyvatelstvo se usadilo i v Kanadském arktickém souostroví, kde se již kolem roku 500 př. n. l. utvořila významná paleo-eskymácká kultura Dorset. Dnešní Inuité do této oblasti přišli až kolem roku 1500 z Grónska a původní eskymácké obyvatelstvo vytlačili.\n\nPrvní evropské osídlení založili na kanadském území Vikingové okolo roku 1000 v L'Anse aux Meadows, to však existovalo pouze krátce a z dlouhodobého hlediska nemělo žádný význam.\nKanada (resp. její východní pobřeží) byla pro Evropu znovu objevena na přelomu 15. a 16. století výzkumnou plavbou John Cabota (1497), další výpravy sem podnikli Jacques Cartier (1534), Martin Frobisher (1576), Samuel de Champlain (1603) a další. První dlouhodobé evropské osídlení zde založili Francouzi. Šlo o Port Royal (1605) a Québec (1608). Angličané je následovali v roce 1610 v oblasti Newfoundlandu, avšak jejich osídlení v této oblasti brzy zaniklo a oblast ovládli Francouzi. S příchodem Evropanů se na kanadském území začaly rychle šířit evropské choroby, které decimovaly původní obyvatele a otevíraly kolonistům cestu do indiánských území.\n\nPo většinu 17. století se francouzské a britské kolonie v Severní Americe vyvíjely jen s minimálními vzájemnými kontakty. Francouzi kolonizovali okolí řeky sv. Vavřince, (a potenciálně se tlačili do Louisiany) zatímco Britové osidlovali třináct kolonií na východním pobřeží dnešních USA a Společnost Hudsonova zálivu se soustředila na oblast Země prince Ruprechta. Ovšem v letech 1689–1763 došlo k sérii tzv. francouzských a indiánských válek, které byly úzce spjaty s válkami evropských mocností, pod něž kolonie spadaly. Tyto války, v nichž obě strany rozsáhle využívaly pomoci indiánských spojenců, vyústily v zánik francouzské moci v Kanadě, která připadla Velké Británii (Francie ztratila veškerá území na východ od Mississippi s výjimkou souostroví Saint Pierre a Miquelon).\n\nVelká Británie vítězstvím na severoamerickém kontinentu získala rozsáhlé državy osídlené katolíky francouzského původu, což mohl být potenciálně velký problém. Jelikož poangličtění a poanglikánštění těchto území by zaznamenalo celou řadu povstání a urputných bojů (které se již pomalu začaly objevovat), rozhodla se Británie po kratším váhání v tomto případě pro neobvyklý postup a v roce 1774 schválila \"Quebec Act\", který akceptoval katolické náboženství, francouzský civilní zákoník a francouzštinu jakožto úřední jazyk na území provincie Québec. Tento krok ovšem značně rozbouřil mínění v 13 provinciích a je udáván jako jeden z podstatných příspěvků k pozvednutí tamních revolučních nálad.\n\nZa americké války za nezávislost se Kanada nepřipojila k povstání 13 kolonií a stala se cílovou zemí desítek tisíc loajalistů odcházejících z území dnešních USA. Tím se dostala na území Quebécu řada anglicky mluvících protestantů usídlujících se zejména v oblasti Velkých jezer. To vedlo k pozdějšímu rozdělení provincie Québec na Horní a Dolní Kanadu, z nichž pro Horní nebyl \"Quebec Act\" nadále relevantní.\n\nV britsko-americké válce v letech 1812–1815 hrála kanadská fronta důležitou roli. USA se opakovaně pokoušely obsadit Horní i Dolní Kanadu, ale jejich vpády byly odraženy. Významný byl v tomto ohledu postoj indiánského obyvatelstva, které podporovalo spíš Brity (na britské straně bojovaly hlavní kmeny z oblasti Velkých jezer i Tecumsehova aliance) i místních kolonistů. Na odpor se postavili jak anglicky, tak francouzsky mluvící potomci Evropanů. Zatímco u anglicky mluvících loajalistů se to očekávalo, odpor Francouzů byl pro Američany překvapením, neboť očekávali, že jako de facto spojenci Napoleonovy Francie budou přivítáni s otevřenou náručí. Québečtí Francouzi ovšem byli v drtivé většině též katolíci a Bourbonům naklonění roajalisté a sekulární až protikatolický polorevoluční režim korsického „samozvance“ je iritoval ještě víc, než Angličany. Kromě toho Quebečané nezapomněli, že to byli právě Američané, kteří (ještě jako členové Britského impéria) ostře odmítali Quebec Act a byli pro potření francouzštiny a katolicismu na dobytých územích. Války se proto většinou neúčastnili a pokud ano, tak většinou na straně Britů. Válka s USA skončila nakonec uznáním \"statu quo ante\". Skončila tak poslední válka, kterou Kanaďané vedli na vlastním území, nepočítáme-li několik nájezdů amerických irských nacionalistů a pirátů, ke kterým došlo v průběhu 19. století.\n\nKanada se proto mohla s podporou Britského impéria soustředit na vnitřní problémy a expanzi. Šlo jednak o expanzi na sever a západ za pomoci Severozápadní společnosti a Společnosti Hudsonova zálivu, která intenzívně probíhala již několik desetiletí. Jelikož se obě společnosti na přelomu 18. a 19. století dostaly do prudkých sporů, které vyústily ve válku nejen obchodní (viz bitva u Sedmi dubů), došlo nakonec na příkaz vlády k jejich vynucenému sloučení (1821). V roce 1837 došlo k povstání části francouzského obyvatelstva (viz povstání roku 1837). Po jeho potlačení se Británie rozhodla vytvořit z Horní a Dolní Kanady jeden celek (kvazifederativní \"United Province of Canada\"), přičemž nezastíranou motivací tohoto kroku bylo zrušit většinu privilegií a uniformitu Québecu coby francouzské kolonie a připravit půdu pro jeho poangličtění.\n\nPodepsáním Oregonské úmluvy roku 1846 byly ukončeny teritoriální spory mezi USA a Kanadou (za hranici na západě byla určena 49. rovnoběžka). Prudký růst kanadské populace díky velké imigraci z Evropy i vysoké porodnosti vedl k osidlování kanadského vnitrozemí, Země prince Ruprechta, Arktidy a zakládání nových kolonií (zatím mimo Sjednocené provincie): Vancouver a Britská Kolumbie. Zároveň ovšem někteří Evropané (zejména francouzsky mluvící) začali Kanadu opouštět a odcházeli do USA.\n\nV roce 1867 byl přijat Zákon o Britské Severní Americe, který sjednotil britské severoamerické kolonie Sjednocená provincie Kanada, Nové Skotsko a Nový Brunšvik v jediné, už do značné míry autonomní dominium. Krátce poté došlo k znovuvytvoření provincií Ontario a Québec. Do těchto provincií byla začleněna Ruprechtova země a přičleněny byly oblasti bývalé Severozápadní společnosti jakožto Severozápadní teritoria a nově vytvořená provincie Manitoba. Následně byla připojena Britská Kolumbie (od roku 1866 sjednocená s Vancouverem). Osidlování nových území bylo podpořeno vhodnými zákony a budováním patřičné infrastruktury a institucí – mimo jiné byly postaveny tři transkontinentální železnice (zejména pak Kanadská pacifická železnice) a ustavena Kanadská horská policie. V roce 1873 se připojila další kolonie (Ostrov prince Edvarda) a provinční status získaly části Severozápadních teritorií: Alberta a Saskatchewan (1905).\nKanada vstoupila do první světové války automaticky vyhlášením války Velkou Británií a vyslala na evropská bojiště kontingent složený převážně z dobrovolníků. Ztráty však byly natolik těžké, že pro doplnění kanadských sil v roce 1917 musel premiér Robert Borden vypsat povinné odvody do armády. Ty byly velice nepopulární zejména v Québecu a byly jednou z příčin prudkého propadu obliby Konzervativní strany, která nakonec ztratila kontrolu nad touto provincií ve prospěch liberálů, kteří vůči branné povinnosti nezaujali jednotné stanovisko.\n\nV letech po válce pokračoval proces osamostatňování Kanady. V roce 1919 sama za sebe vstoupila do Společnosti národů a v roce 1931 Westminsterský statut potvrdil její nezávislost, když jednoznačně stanovil, že žádný zákon přijatý britským parlamentem není na jejím území platný bez výslovného schválení kanadským parlamentem. Velká hospodářská krize na přelomu 20. a 30. let zasáhla i Kanadu, která napomohla ke vzestupu strany CCF (\"Co-operative Commonwealth Federation\").\n\nPřed druhou světovou válkou Kanada podporovala politiku appeasementu vůči Německu, po přepadení Polska pak její premiér William Lyon Mackenzie King prosadil v kanadském parlamentu vyhlášení války (10. září). Během války došlo k obrovskému rozvoji válečného průmyslu, Kanada zásobovala jeho produkty nejen Velkou Británii, ale i USA a SSSR. Její pozemní jednotky se byly nejdříve dislokovány převážně ve Velké Británii, později se účastnily válečných operací. Jejich první velkou bitvou na evropském kontinentu byl tragický nájezd na Dieppe, který vyústil v těžké ztráty. Naproti tomu obchodní i válečné loďstvo hrálo již od počátku enormně významnou roli v bitvě o Atlantik.\n\nV roce 1949 se do té doby formálně nezávislé Dominium Newfaundland připojilo ke Kanadě jako její 10. provincie.\n\nZahraniční politika Kanady během studené války byla úzce spjata s politikou Spojených států. Kanada byla zakládajícím členem NATO v roce 1949. V roce 1950 poslala Kanada během korejské války bojové jednotky do Koreje jako součást sil OSN. Touha federální vlády prosadit během studené války své teritoriální nároky v Arktidě vedla k přesunu 87 domorodců z Nunaviku (severní část Québecu) na pustý ostrov Cornwallis. Tento projekt byl později předmětem dlouhého vyšetřování Královské komise pro domorodé národy. V roce 1958 Kanada zřídila ve spolupráci se Spojenými státy Severoamerické letecké obranné velení (NORAD).\n\nV roce 1956 reagovala OSN na suezskou krizi vytvořením mimořádných mírových sil OSN, které dohlížely na stažení znepřátelených stran. Šlo o návrh kanadského ministra zahraničí (a budoucího premiéra) Lestera B. Pearsona, který za to roku 1957 získal Nobelovu cenu míru. Suezská krize měla však i dopad na veřejné mínění a zahraniční politiku Kanady, když vedla k jistému odcizení mezi Británií a Francií na straně jedné (útočící strany v Suezské válce) a Kanadou na straně druhé. Symbolem tohoto postupného procesu pak bylo, když si Kanada v roce 1965 vytvořila novou vlajku s javorovým listem, čímž z jejího státního praporu zmizel britský Union Jack. V 60. letech pak došlo i k oslabení vazby na Spojené státy, mj. i za pomoci intelektuální kritiky vlivu americké populární kultury.\n\nNová atmosféra 60. let (jež měla své obdoby i v jiných západních zemích) vedla také ke změnám v kanadské legislativě týkající se přistěhovalectví. Zatímco tradiční zákonodárství zvýhodňovalo britské a další evropské přistěhovalce, v 60. letech 20. století se Kanada otevřela přistěhovalcům ze všech částí světa. Zatímco v 50. letech 20. století došlo k vysoké míře přistěhovalectví z Británie, Irska, Itálie a severní Evropy, v sedmdesátých letech přistěhovalci stále více pocházeli z Indie, Číny, Vietnamu, Jamajky nebo Haiti. Většina se usadila v Torontu, Montrealu a Vancouveru.\n\nV důsledku silné poválečné imigrace z různých evropských zemí a USA došlo postupně ke změně demografické situace v Kanadě. Hodně též přispěla válka ve Vietnamu, během níž se řada Američanů přesídlením vyhýbala branné povinnosti. Výsledkem byla tzv. tichá revoluce v Québecu, kde zřetelně poklesl podíl francouzsky mluvících obyvatel a došlo k výrazné sekularizaci společnosti. Tento jev ale zároveň posílil nacionalistické a separatistické tendence zejména u francouzsky mluvících obyvatel.\n\nBěhem roku 1981 došlo k dohodě tzv. o patriaci (\"Patriation\") ústavy, která měla definitivně učinit Kanadu nezávislou zemí. Na konkrétním postupu se dohodli guvernéři provincií s federálním guvernérem v listopadu téhož roku a 17. dubna 1982 došlo i přes odpor představitelů Québecu k schválení nové verze ústavy, podle níž se Kanada stala zcela nezávislou zemí, v jejímž čele stojí monarcha sdílený s Velkou Británií. Představitelé Québecu odmítli ústavu podepsat.\n\nSociální a společenské změny v rámci kanadského zřízení a zmíněných ústavních změn vedly k prudkému nárůstu autonomizačních a separatistických snah Québecu a výsledkem byla dvě referenda o osamostatnění této provincie. První bylo jednoznačně zamítnuto (1980, ještě před změnou ústavy), ovšem výsledek druhého byl již velmi těsný (1995, pro odtržení 49,4 % hlasujících). Kanadská vláda na to podala dotaz Kanadskému nejvyššímu soudu, který vydal v roce 1997 stanovisko, že Québec nemá právo na jednostranné vyhlášení nezávislosti. Separatistické hnutí v Québecu ovšem stále pokračuje v činnosti a víceméně odmítá toto stanovisko akceptovat.\n\nMultikulturalismus byl přijat jako oficiální politika kanadské vlády během dlouhého předsednictví liberála Pierra Trudeaua (1968–79, 1980–1984). To vedlo také k důsledné politice dvojjazyčnosti a nespokojenosti v západních provinciích země, zejména v Albertě. Někdy se v této souvislosti hovoří o „západním odcizení“. To se pokoušel zmírnit zejména konzervativní premiér Brian Mulroney (vládl 1984–1993). Ten také posílil vztahy s USA. V roce 1987 vyústila v kanadsko-americkou smlouvu o volném obchodu (\"Canada-United States Free Trade Agreement\"), která vytvořila kanadsko-americkou zónu volného obchodu. Významná byla i účast Kanady ve válce v Zálivu roku 1991. Pod silný americký vliv se dostala též kanadská média (v americkém příhraničí a v anglicky mluvících částech země obecně skomírající pod konkurencí médií amerických), což vede na jedné straně ke snahám ještě více posílit integraci obou zemí (existuje zde signifikantní skupina usilující o vytvoření tzv. Severoamerické unie), na druhé straně tato vize vyvolává u dalších obyvatel obavy a v jistém smyslu dále posiluje kanadský nacionalismus (zejména ve frankofonních oblastech). Mulroney čelil také první velké vlně požadavků původních obyvatel.\n\nDne 1. dubna 1999 došlo k poslední změně v nejvyšším administrativním členění země, když bylo ze Severozápadních teritorií vyčleněno teritorium Nunavut.\n\nV roce 2003 se Kanada stala čtvrtou zemí na světě a první zemí v Americe, která legalizovala manželství osob stejného pohlaví na celostátní úrovni.\n\n"}
{"id": "131706", "url": "https://cs.wikipedia.org/wiki?curid=131706", "title": "Kachovská přehrada", "text": "Kachovská přehrada\n\nKachovská přehrada ( ) je přehradní nádrž na řece Dněpr na jižní Ukrajině; leží na území Chersonské, Dněpropetrovské a Záporožské oblasti. Přehradní jezero má rozlohu 2155 km². Je 230 km dlouhé a maximálně 25 km široké. Průměrná hloubka je 8,4 m a maximální 36 m. Má objem 18,2 km³.\n\nPřehradní jezero za hrází Kachovského hydrouzlu bylo naplněno v letech 1955-58 a svou rozlohou je druhým největším na Ukrajině (po Kremenčucké přehradě). Úroveň hladiny kolísá v rozsahu 3 m. Reguluje sezónní a částečně i dlouhodobé kolísání průtoku. Z přehrady odtéká kromě Dněpru ještě Severokrymský kanál, který slouží suché oblasti severního Krymu k zavlažování a zásobování vodou .\n\nVýstavba přehrady vytvořila hlubokovodní vodní cestu na dolním toku Dněpru. Je zde rozvinuté rybářství (candáti, kapři, cejni).\n\nNa pobřeží leží města Marhanec, Nikopol, Nova Kachovka, Kachovka, Beryslav, Kam'janka Dniprovska a Enerhodar; jezero zasahuje až k Záporoží, kde okolo ostrova Chortycja pod jeho vodami zanikly obávané peřeje, od kterých město odvozuje svůj název (\"Za porihy\" - „\"za peřejemi\"“).\n"}
{"id": "131707", "url": "https://cs.wikipedia.org/wiki?curid=131707", "title": "Ladislav Šaloun", "text": "Ladislav Šaloun\n\nLadislav Jan Šaloun (1. srpna 1870, Praha – 18. října 1946, Praha) byl český sochař období secese, naturalismu a realismu, zakladatel moderního českého sochařství.\n\nNarodil se v rodině soukromého úředníka Floriana Šalouna (1844–?) a jeho manželky Marie, rozené Ramešové (1840–1887). Měl mladšího bratra Fridricha (1872–?). Marie Šalounová zemřela 10. března 1887 na tuberkulózu a po její smrti se otec znovu oženil s Rosalií Jelínkovou (1857–?).\n\nNejprve studoval v letech 1885–1889 v Reynierově kreslířské škole. Když napoprvé nesložil zkoušky na Uměleckoprůmyslovou školu, obával se dalších zklamání. Proto v letech 1889–1891 studoval sochařství soukromě u Tomáše Seidana a Bohuslava Schnircha. Stylově byl ovlivněn zprvu Josefem Václavem Myslbekem, dále secesí a Augustem Rodinem, s nímž se v Praze roku 1902 setkal. Přátelil se se Stanislavem Suchardou, Františkem Bílkem a Quido Kociánem.\n\nByl všestranným výtvarníkem a pedagogem. Především se věnoval vlastní tvorbě, a to monumentální a komorní plastice. Patřil k nejplodnějším umělcům své doby. Rád spolupracoval na sochařské výzdobě architektury, zejména s architekty Antonínem Wiehlem, Osvaldem Polívkou a Josefem Fantou. Jeho návrhy soch zpravidla realizovali v kameni jiní sochaři či kameníci, nebo odlévali do bronzu specializovaní kovolitci (Franta Anýž, Bendelmayer a Červenka).\n\nDále navrhoval průmyslový design (stolní lampy, popelníky, dózy, šperky a šperkovnice), který často vlastnoručně prováděl, nejraději v mědi či keramice. Věnoval se také knižní grafice a navrhoval obálky knih.\nKladl důraz na duchovní význam své tvorby, věnoval se spiritismu a okultním vědám, setkával se k seancím ve sklepě své vily mj. s Josefem Váchalem, Alfonsem Muchou, Františkem Bílkem, Janem Konůpkem či Bohuslavem Reynkem.\n\nV letech 1903–1906 působil spolu s Antonínem Slavíčkem jako externí pedagog na soukromé výtvarné škole. V letech 1906–1914 byl externím učitelem na Umělecko-průmyslové škole v Praze.\n\nÚčastnil se mnoha sochařských soutěží. Roku 1896 získal dvě první ceny a čestné uznání v soutěži na plastickou výzdobu Městského muzea v Praze. K jeho nejvýznamnějším realizacím patří několik pomníků, především sousoší Mistra Jana Husa na Staroměstském náměstí v Praze. Dlouhá léta žil a tvořil na Václavském náměstí. Podobné pomníky navrhl také pro město Hořice (1911–1913) a Libáň (1925).Ateliér se zázemím ve Slovenské ulici čp. 1556 na Královských Vinohradech si dal postavit podle vlastního návrhu roku 1911 pro tvorbu Husova pomníku, později byla doplněna obytná část. Tato tzv. Šalounova vila, je nyní chráněnou nemovitou památkou. Výrazně se podílel na výzdobě pražských secesních budov, Obecního domu, Pojišťovny Praha na Národní třídě, přístavby Zemské banky Na příkopech a Nádraží císaře Františka Josefa I. Šaloun měl zvlášť vřelý vztah k Hořicím v Podkrkonoší. V létě 1914 tam měl první a prakticky jedinou soubornou výstavu a tehdy se také stal tamním čestným měšťanem.\n\nV letech 1896–1905 byl členem Spolku výtvarných umělců Mánes., dále byl členem Jednoty výtvarných umělců, redaktorem časopisu Volné směry a později časopisu Dílo. Jako jeden z mála sochařů uměl psát a teoreticky formuloval své myšlenky a názory. V roce 1946 byl jmenován národním umělcem a krátce nato zemřel.\n\nDne 5. července 1896 se v kostele sv. Rocha na Žižkově oženil s Julií Kvěchovou (1875–??). Manželé Šalounovi měli dceru Růženu (1897–??) a syna Ladislava (1900–??).\nLadislav Šaloun je pohřben na Slavíně.\n\nŠalounovy práce jsou rozmanité jak stylově a tematicky, tak užitým materiálem. Dochovalo se jich několik stovek. Vlastní je především pražské muzejní instituce (Muzeum hl. m. Prahy, Galerie hl. m. Prahy, Národní galerie), sochařskou pozůstalost z ateliéru na Vinohradech převzalo Národní muzeum v Praze, další díla má například muzeum v Hořicích.\n\nSvatopluk Čech, Jaroslav Vrchlický, Miroslav Tyrš, Otýlie Sklenářová-Malá, Antonín Hajn, Prof. František Pastrnek, Tomáš Garrigue Masaryk, Matka, Manželka Julinka, Hlava chlapce, Sochař -pocta Michelangelovi\n\n\n\n"}
{"id": "131708", "url": "https://cs.wikipedia.org/wiki?curid=131708", "title": "Aut (baseball)", "text": "Aut (baseball)\n\nAut (angl. \"Out\") v baseballu a softballu je situace, při které obrana vyřadí (vyautuje) hráče soupeře. Snahou obrany je zahrát co nejrychleji tři auty a ukončit tak působení soupeře v útoku (na pálce). \n\nStrajk aut (angl. \"Strike out\") je situace, při které je pálkař vyautován bez odpalu. Pálkař neodpálí třetí dobrý nadhoz (tzv. strajk).\n\nAut ze vzduchu (angl. \"Fly out\", \"Fly\") je situace, při které je pálkař vyautován chycením míče před dopadem na zem.\n\nNucený aut (angl. \"Force out\") je situace, při které je běžící pálkař vyautován zašlápnutím první mety nebo běžec zašlápnutím mety, o kterou musí usilovat při nuceném postupu.\n\nAut dotykem (angl. \"Tag out\", \"Touch\") je situace, při které je běžec vyautován dotykem - tečováním polařem, který musí tečovat míčem nebo rukavicí, ve které má míč (bezpečně pod kontrolou). Takto může být vyautován pouze běžec, který se nedotýká mety. Výjimkou je první meta, které je tzv. průběžná. Běžec tak nemůže být vyautován po proběhnutí a návratu na první metu (nesmí usilovat o druhou metu).\n\nKombinací základních typů autů lze v jedné rozehře provést několikanásobné vyautování útočících hráčů.\nDvojaut (angl. \"Double play\") je kombinace dvou autů v jedné rozehře. Vhodná situace na dvojaut nastává při nuceném postupu, kdy musí běžci po odpalu do země postupovat na další metu. Obrana za této situace může zahrát nucený aut na této metě (nejčastěji na druhé) a následně ještě příhozem na první metu zahrát nucený aut na běžícího pálkaře.\n\nDalším způsobem zahrání dvojautu může být kombinace autu ze vzduchu a následný příhoz na metu, kde je zahrán nucený aut na běžce, který se musí po chyceném odpalu ze vzduchu vracet na metu z které vyběhl. \n\nKombinací autů lze zahrát taky trojaut (angl. \"Triple play\"). Tato obranná hra se podaří zahrát výjimečně.\n\n"}
{"id": "131713", "url": "https://cs.wikipedia.org/wiki?curid=131713", "title": "Blažejovice (rozcestník)", "text": "Blažejovice (rozcestník)\n\nJméno Blažejovice má více sídel:\n"}
{"id": "131714", "url": "https://cs.wikipedia.org/wiki?curid=131714", "title": "Ves ve vzduchu", "text": "Ves ve vzduchu\n\nVes ve vzudchu \"(1901, Le village aérien)\" je vědeckofantastický dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Česky kniha vyšla též pod názvem \"Podivuhodné setkání v džungli\".\n\nRomán líčí dobrodružnou cestu expedice Francouze Maxe Hubera a jeho přítele Američana Johna Corta, kterou podnikli z města Libreville ve Francouzském Kongu (dnes jde o hlavní město Gabonu) k řece Bahar-el-Abiad (jeden z přítoků Čadského jezera). Na zpáteční cestě narazí výprava na neprostupný les, u kterého je napadena stádem divokých slonů, kteří výpravě rozdupou veškeré vybavení. Své životy zachrání pouze útěkem za neprostupnou hradbu stromů. V lese naleznou řeku a na jejím břehu nejprve vor a pak předměty, které patřily již několik let nezvěstné výpravě Němce doktora Johansena. Ten navázal na výzkumy amerického badatele Garnera, jenž podnikl výzkumy opičího zvukového projevu. Natáčel opičí skřeky na fonografické válečky a zkoumal opice také přímo v Africe, aniž však dospěl k významnějším výsledkům. Profesor Johansen se domníval, že v opičích skřecích rozeznává slovo „\"whouw\"“ pro potravu, „\"šeny\"“ pro nápoj a „\"jek\"“ pro pozor. Proto se vypravil po konžské řece Ubarri do nitra Afriky, kde se ztratil.\n\nMax Huber a John Cort se rozhodnou proplout lesem na nalezeném voru. Vor však v peřejích ztroskotá a oni jsou nuceni prodírat se neprostupným lesem. Náhle jsou přepadeni velikou hordou jakýchsi opic a odvlečeni do vesnice, která je vybudována na vrcholcích stromů. Její obyvatelé tvoří zřejmě „chybějící článek“ mezi opicí a člověkem. Především ženy těchto tvorů se velice podobají druhu homo sapiens. Wagddijové, jak sebe sama tvorové nazývají, mají vlastní řeč a svého náčelníka nazývají \"Mselo-Tala-Tala\", což znamená \"Otec-zrcadlo\", čili \"Muž s brýlemi\". Není to nikdo jiný než učený profesor Johansen, který při pobytu mezi Wagddiji zešílel, a jemuž jako poslední zábava zůstala hra na flašinet, který si vzal na výpravu sebou, protože s jeho pomocí chtěl otestovat smysl těchto tvorů pro hudbu.\n\n„Ves ve vzduchu“, kterou Wagddijové obývají, se jmenovala \"Ngala\". Byla vybudována na vzájemně propletených kmenech a větvích afrických sykomor (platanů) ve výši 30 metrů. Její obvod činil pět kilometrů a se zemí ji spojoval žebřík. Zajmutí členové expedice se mohli po vesnici volně pohybovat, ale odejít z ní nesměli. Když však profesor Johansen uspořádal „koncert vážné hudby“ (šlo o jeho hru na flašinet), po kterém následovala oslava vrcholící pitkou, podařilo se všem uprchnout.\nKnihu \"Ves ve vzduchu\" ilustroval George Roux.\n\n"}
{"id": "131715", "url": "https://cs.wikipedia.org/wiki?curid=131715", "title": "Fréchetův filtr", "text": "Fréchetův filtr\n\nFréchetův filtr (stejně jako k němu duální Fréchetův ideál) matematický pojem z oboru teorie množin. Motivací pro jeho zavedení, je rozlišení podmnožin (tj. prvků potenční množiny) na „malé“ a „velké“.\nPokud je formula_1 libovolná nekonečná množina a formula_2 její mohutnost, pak\n\nLidsky řečeno:\n\nPro konečnou množinu formula_1 by definice neměla příliš dobrý smysl - v takovém případě by totiž Fréchetův ideál neodpovídal definici ideálu a Fréchetův filtr definici filtru. Navíc by pro konečnou množinu formula_1 platilo, že formula_12 . Půvab Fréchetova filtru ale spočívá v tom, že vymezuje na jedné straně malé množiny, na druhé straně velké množiny - a mezi nimi je ještě mnoho „prostředních“, které nepatří tam ani tam. Hezky to bude vidět v následujícím příkladu.\n\nUvažujme nyní o množině všech podmnožin množiny přirozených čísel formula_13 a Fréchetově filtru formula_14. Jedná se o množinu všech doplňků k množinám přirozených čísel s mohutností menší než formula_15 - a tedy o doplňky konečných množin přirozených čísel.\n\nPříklad:\n\nPro nespočetné formula_1 patří do Fréchetova ideálu nejen konečné množiny, ale i nekonečné s mohutností menší, než formula_20. Ve Fréchetově filtru se pak vyskytují nejen doplňky konečných podmnožin formula_1, ale i doplňky spočetných podmnožin formula_1 a doplňky nespočetných podmnožin formula_1 s mohutností menší než formula_20\n\nPříklad:\nUvažujme o množině formula_25 všech reálných čísel a o množinách formula_26 a formula_27.\n\n\nZ principu maximality vyplývá Základní věta o ultrafiltrech, jejímž důsledkem je, že každý filtr lze (přidáním dalších podmnožin základní množiny formula_1) rozšířit na ultrafiltr.\n\nPokud aplikujeme tuto větu na Fréchetův filtr, získáme takovým rozšířením určitě netriviální ultrafiltr.\nStejně jako u mnoha jiných tvrzení vyplývajících z axiomu výběru nedává ale základní věta o ultrafiltrech žádný návod, jak takový netriviální ultrafiltr sestrojit. Tento návod by pro všechny množiny, které nepatří ani do Fréchetova filtru, ani do Fréchetova ideálu, musel jasně rozhodnout, zda do výsledného ultrafiltru má patřit daná množina, anebo její doplněk (tj. například množina sudých, anebo množina lichých čísel v případě ultrafiltru rozšiřujícího formula_14. \n\n"}
{"id": "131722", "url": "https://cs.wikipedia.org/wiki?curid=131722", "title": "Ekvivalentní šumový výkon", "text": "Ekvivalentní šumový výkon\n\nEkvivalentní šumový výkon (anglicky \"Noise-equivalent power\", zkratka NEP) je pojem z oboru telekomunikací, který označuje zářivý výkon při jehož detekci je na výstupu detektoru záření poměr signálu a šumu roven jedné. K jeho vyjádření se používají jednotky Watt na druhou odmocninu z Hertzu, W . Hz.\n\nMá-li detektor plochu \"A\" a je-li ozářen výkonem \"H\", přičemž střední kvadratická hodnota měřeného šumu je rovna \"V\" a střední kvadratická hodnota signálu \"V\" ve frekvenčním pásmu \"Δf\", pak ekvivalentní šumový výkon je roven\n\nformula_1.\n\nZ této definice plyne že čím nižší je ekvivalentní šumový výkon tím lépe příslušný detektor detekuje malé signály vzhledem k přítomnosti šumu.\n"}
{"id": "131723", "url": "https://cs.wikipedia.org/wiki?curid=131723", "title": "NEP", "text": "NEP\n\nNEP má více významů:\n\n"}
{"id": "131732", "url": "https://cs.wikipedia.org/wiki?curid=131732", "title": "Vítonice", "text": "Vítonice\n\nNázev Vítonice či Vitonice má více sídel:\n"}
{"id": "131733", "url": "https://cs.wikipedia.org/wiki?curid=131733", "title": "Metapopulace", "text": "Metapopulace\n\nMetapopulace je soubor subpopulací, které jsou lokálně propojené, jedinci mohou mezi sebou migrovat, společně žijí na větším území (path). Každá subpopulace má své lokálně omezené stanoviště (habitat), ale navzájem se ovlivňují.\n\nJe tvořena velkou sítí podobných malých stanovišť, na kterých žijí jednotlivé subpopulace daných jedinců. Dynamika subpopulace je dakeko rychlejší než celé metapopulace dohromady. Možnost vymření je daleko vyšší než u velké populace.\n\nMetapopulace je systémem malých stanovišť (ostrovů) v dosažitelné vzdálenosti od velké populace, u které nedojde k vymření.\n\nMetapopulace, ve kterých existují stanoviště, na kterých při nulové migraci a nízké populační hustotě nárůstá (source) nebo klesá (sink).\n\nMetapopulace, ve které v dlouhodobém měřítku rychlost vymírání převyšuje rychlost kolonizace (a nebo naopak). V extrémní podobě taková metapopulace, kde je vzdálenost mezi lokálními populacemi tak velká, že mezi nimi není možná migrace a tedy rekolonizace.\n"}
{"id": "131736", "url": "https://cs.wikipedia.org/wiki?curid=131736", "title": "Triumf vůle", "text": "Triumf vůle\n\nTriumf vůle (v originále ) je nacistický propagandistický film natočený německou režisérkou Leni Riefenstahlovou. Dokumentuje sjezd NSDAP konaný v roce 1934 v Norimberku. Film obsahuje především úryvky projevů různých nacistických vůdců v čele s Adolfem Hitlerem kombinované se záběry z masových scén vojenských přehlídek a shromáždění členů strany. Hitler a vedení NSDAP byli zadavateli filmu a vytvořili režisérce vynikající podmínky k práci. Základním tématem filmu je obnova Německa a jeho síly pod vedením Hitlera, který v čele strany povede národ k dalším úspěchům.\n\nLeni Riefenstahlová vytvořila pod názvem \"Vítězství víry\" podobný film již o předchozím sjezdu NSDAP konaném roku 1933. Tento film však se brzy pro svém natočení stal pro nacisty nepohodlným, jelikož v něm důležitou roli hrál Ernst Röhm, zastřelený na Hitlerův příkaz v červenci 1934. \"Vítězství víry\" se tak dostalo na index, a proto bylo nutno natočit film nový.\n\n\"Triumf vůle\" měl premiéru 28. března 1935 v berlínském kině Ufa-Palast. Rychle se stal jedním z nejvýznamnějších představitelů propagandistického žánru v dějinách filmu. Umožnily to novátorské a přesvědčivě uplatněné technické prostředky, například pohybující se kamery, použití teleskopických čoček, letecké záběry nebo revoluční použití hudby. Riefenstahlová za film získala řadu ocenění nejen v Německu, ale i v USA, Francii, Švédsku a jiných zemích. \"Triumf vůle\" dodnes ovlivňuje uměleckou, dokumentární i komerční filmovou tvorbu, i když současně klade naléhavou otázku morální odpovědnosti umělce za obsah jeho díla.\n\nFilm začíná idylickými pohledy z letícího letadla do mraků a na architektonické dominanty Norimberku; záběry jsou podkresleny Wagnerovou hudbou. Letadlo přistává a vystupující Hitler je freneticky přivítán jásajícím davem. Hitler za bouřlivých ovací projíždí v otevřeném voze Norimberkem. Časté střihy ukazují architekturu, která zdůrazňuje starobylost města. Hitler se setkává například s dívkami v lidových krojích. Kyne davu z balkónu, pak nastává soumrak. V noci probíhají různé demonstrace osvětlené nesenými pochodněmi.\n\nNásledují záběry z činnosti mládežnických organizací. Mladí jsou zobrazení jako disciplinovaní, nadějní, stateční a soustavně se utužující v psychické a fyzické výkonnosti. Mládežníci se nadšeně setkávají se spokojeným Hitlerem. Následuje slavnostní zahájení sjezdu Rudolfem Hessem a projevy dalších Hitlerových předřečníků (Joseph Goebbels, Alfred Rosenberg, Hans Frank, Fritz Todt, Robert Ley, Julius Streicher). Předřečníci hlásají nacistickou ideologii; pozorný Hitler souhlasně přikyvuje. Později se konají přehlídky dělnických a jiných organizací. Nastoupení příslušníci mají různé zástavy, prapory a ilustrující nástroje (například lopaty); slavnostně se přihlašují k ideálům vyjádřených v projevech.\n\nTřetí den má Hitler několik projevů. Konají se různé přehlídky mladých a ozbrojených složek. Baldur von Schirach představuje úspěchy ve výchově mladých. Koná se vojenská přehlídka, Hitler předává standarty, probíhá slavnostní salva.\n\nVe čtvrtém dni film vrcholí. V Norimberku se konají nejrůznější pochody a manifestace. Masové scény ze sjezdu jsou zde nejmasovější (přes 150 000 nastoupených příslušníků SA a SS), nejpatetičtější a nejvelkolepější; hraje Wagnerova hudba. Hitler slavnostně přichází a následně uchvacuje dav velmi působivými projevy. Hitler se setkává s významnými spolubojovníky (Sepp Dietrich, ...) a řadovými vojáky. Následuje všeobecné hajlování a film uzavírá zpěv písně Horst-Wessel-Lied.\n\n"}
{"id": "131740", "url": "https://cs.wikipedia.org/wiki?curid=131740", "title": "Anomie", "text": "Anomie\n\nAnomie (z řeckého \"a\" = ne, \"nomos\" = zákon) je označení pro takový stav společnosti, kdy přestávají platit pravidla a normy. Ve vztahu k jedinci vyjadřuje toto slovo stav oslabení norem a morálních hodnot. V politickém smyslu se slovo objevuje už ve starověku, v Bibli a teologické literatuře označuje bezzákonnost v právním, ale i morálním smyslu.\n\nAnomie patří mezi klíčové pojmy sociologické teorie, kam jej zavedl francouzský sociolog Émile Durkheim. Durkheim tak označoval sociálně patologický stav nedostatečné sociální regulace.\n\nSlovo pochází z řeckého ανομία a je složeninou předložky \"a\" = ne a podstatného jména \"nomos\" = zákon. Řekové rozlišovali mezi slovy \"nomos\" (zákon) a \"arché\" (počáteční stav, axiom, princip). Například i monarcha, jako jediný vládce, byl podřízen platným zákonům (\"nomos\"). V původním demokratickém uspořádání městských států byla vláda většiny výrazem \"arché\", protože se jednalo o zvykový systém založený na moci, který nemusel, ale mohl vytvářet zákony (\"nomos\"). Tím pádem původní význam slova anomie označoval cokoliv nebo kohokoliv popírajícího nebo překračujícího zákon, nebo situaci, kdy tyto zákony neplatí, což vyúsťuje v bezpráví.\n\nÉmile Durkheim zpočátku používal pojem anomie jinak, než ho chápeme dnes. Ve své studii o dělbě práce (fr. \"De la division du travail social\", 1893) jím popisoval porušování lidské tendence k soudržnosti s ostatními. Ve svém dalším spisu Sebevražda (fr. La suicide, 1897), kde se Durkheim snaží o detailní analýzu sebevraždy, však už tento pojem nabývá jiného významu. A tím je popis nedostatku sociálních regulací, který nastává, pokud nejsou předem přesně stanoveny normy a hodnoty ve společnosti.\n\nTímto fenoménem se zabýval Durkheim zvláště ve svém spisu „Sebevražda“ (1897). Podle něj existují čtyři typy sebevražd. Jedním z nich je i anomická sebevražda, která je podle něj zapříčiněna pocity odcizení a zbytečnosti pramenící z absence či oslabení norem a morálních hodnot. Protipříkladem je sebevražda fatalistická, která může nastat, když jsou lidé nadměrně omezováni a tím jsou v průběhu doby potlačeny jejich vášně. Anomie se u jedince může objevit, např. pokud jeho okolí prodělalo významné změny v ekonomické rovině (týkající se zejména majetku). Obecněji se však dá říci, že podnětem k anomii může být stav výrazného rozporu mezi celkově uznávaným hodnotovým systémem a realitou všedního dne. Toto tvrzení odporovalo předešlým teoriím o sebevraždě, které za příčinu považovaly negativní události zasahující do života jednotlivce následované depresemi.\n\nPodle Durkheimova názoru tradiční náboženství poskytovala základ pro sdílení společných hodnot, který právě anomickému jedinci chybí. Dělba práce, která začala převládat od dob průmyslové revoluce, navíc vedla lidi více k sledování svých osobních zájmů než k navazování dobrých vztahů s komunitou.\n\nRobert King Merton na pojmu \"anomie\" postavil svoji teorii sociálního napětí. Anomii definoval jako výrazný nesoulad mezi obecně uznávaným hodnotovým systémem ve společnosti a legitimními prostředky pro jejich dodržování. Jinými slovy jedinec trpící anomií by sledoval legitimní celospolečenské cíle, avšak nebyl by schopen těchto cílů dosáhnout prostředky, které by nebyly v rozporu s obecně uznávanými hodnotami z důvodu strukturálních omezení společnosti. Tato situace tak má nutně za následek deviantní chování.Ve stejném smyslu používá pojem \"anomie\" i Friedrich Hayek.\n\nAnomie hraje svou roli i ve studiích amerického sociologa Talcotta Parsonse. Ten ji uvažuje jako základ fašizace sociálního života (Parsons: Essays on Sociological Theory, 1964) a zkoumá za tímto účelem situaci v nacistickém a postnacistickém Německu. Jeho závěrem je domněnka, že anomie může být důsledkem jakékoliv situace, která se vymyká předešlým ustáleným definicím situací a symbolů. V západních společnostech bývá tento pojem úzce spjat s pojmem racionalizace, který zavádí již Max Weber. Ta, jako rychle se rozmáhající trend, může ve společnostech vyvolat krátkodobou a v krajních případech až trvalou anomii. Ve většině zemí tento trend nastartoval pokrok a posunul společnost o krok dál. Ne však v Německu, kde dopomohl k revoluci, která měla za následek potlačení demokracie a humánnosti.\n\nAnomie, jako sociální porucha, by se neměla zaměňovat s pojmem anarchie. Ten označuje absenci vládců, hierarchie, nebo jakéhokoliv vedení, zatímco anomie vyjadřuje nepřítomnost norem, struktur a organizací. Mnoho zastánců anarchismu tvrdí, že anarchie nutně nevede společnost do stavu anomie, že právě spíše hierarchické vedení se velkou měrou podílí na bezpráví.\n\nAnomická neboli nenormální dělba práce je dle Émila Durkheima charakterizována přílišnou rozdrobeností a specializací dělby práce ve společnosti a úpadkem morálních hodnot. Jedinci se snadno stanou izolovanými a ztrácejí kontakt s ostatními lidmi. „Pro to, aby dělba práce produkovala solidaritu, nestačí, aby každý měl svůj úkol. Je třeba, aby každému jeho úkol též vyhovoval.“ (Durkheim: Vzdělání a sociologie, 1922: 368)\n\nV existenciální novele / románu \"Cizinec\" Alberta Camuse se hlavní hrdina Meursault snaží bránit ztrátě hodnotového systému vytvořením nového. Po většinu času se tak nachází ve stavu anomie, což dokládá i jeho apatie, vyjádřená hned v prvních řádcích knihy: „Dnes zemřela maminka. Nebo možná včera, nevím.”\n\nDostojevskij, jehož práce je často považována za filosofickou předzvěst existencialismu, ve svých románech nezřídka vyjadřuje podobné myšlenky. V knize Bratři Karamazovi se postava Dimitrije Karamazova ptá svého ateistického přítele Rakitina: \"„ …bez Boha a věčného života? Všechno je pak dovoleno, mohou dělat co se jim zlíbí?\"“ Raskolnikov, anti-hrdina Dostojevského románu Zločin a trest, představuje svou filosofii, když zabije starou lichvářku a její sestru tím, že si odůvodňuje svůj čin slovy: \"„ …nebyla to lidská bytost co jsem zabil, byl to princip!“\"\n\n\"Stepní vlk\" Hermanna Hesseho také vykresluje velice zřetelný obraz anomie. Hlavní hrdina zde tvrdí, že lidé v době raného středověku netrpěli víc než lidé žijící v době klasické antiky a naopak. Jsou to spíše lidé, kteří žili v období mezi těmito dvěma periodami, kteří trpěli nejvíce, protože neměli v co věřit. Z tohoto pohledu člověk z raného středověku, který by byl vsazen do antického prostředí, by zažíval nesnesitelné pocity sklíčenosti a pohlcující agónie.\n\n\n"}
{"id": "131742", "url": "https://cs.wikipedia.org/wiki?curid=131742", "title": "Červenooskolská přehrada", "text": "Červenooskolská přehrada\n\nOskolská přehrada () je přehradní nádrž na území Charkovské a Doněcké oblasti na Ukrajině. Přehradní jezero má rozlohu 130 km². Je 125 km dlouhé a maximálně 4 km široké. Průměrná hloubka je 4 m. Má objem 0,48 km³.\n\nPřehradní jezero na řece Oskol (povodí Severního Donce) bylo naplněno v roce 1958. Zdroj vody je převážně tající sníh. Reguluje dlouhodobé kolísání průtoku.\n\nPřehrada byla vytvořena jako součást kanálu Severní Doněc – Donbas za účelem zlepšení zásobování vodou, zavlažování a energetiky. Je zde rozvinuté rybářství (candáti, kapři, cejni, štiky, sumci).\n"}
{"id": "131744", "url": "https://cs.wikipedia.org/wiki?curid=131744", "title": "Červený Dvůr", "text": "Červený Dvůr\n\nNázev Červený Dvůr má více sídel:\n"}
{"id": "131749", "url": "https://cs.wikipedia.org/wiki?curid=131749", "title": "Links2", "text": "Links2\n\nLinks2 je minimalistický internetový prohlížeč, který pochází z českého prostředí. Je dostupný pro Windows, GNU/Linux, BSD i jiné operační systémy.\n\nNepodporuje CSS, animované obrázky ani applety, podporuje běžné formátování textu, JavaScript, gamma korekci, antialiasing a mnoho jazyků. Lze jej spustit jak v grafickém tak i textovém režimu (jako jeho předchůdce Links či Lynx). Jeho hlavními přednostmi jsou snadné ovládání, rychlost a bezpečnost.\n\n"}
{"id": "131753", "url": "https://cs.wikipedia.org/wiki?curid=131753", "title": "Mogot", "text": "Mogot\n\nMogot je charakterizován jako výrazný izolovaný vrch ve tvaru štíhlého kužele, věže nebo homole, vystupující nad rovinu. Mogoty mají příkré skalní stěny se zaoblenými vrcholy a jsou tvořené vápenci a mramory (karbonátovými horninami). Obvykle dosahují výšky několika desítek metrů, více než 100 metrů bývají vysoké jen výjimečně. Jsou to tvary typické pro kras tropického a subtropického podnebí, které vznikly intenzívní nerovnoměrnou korozí karbonátových hornin. Mogoty bývají často prostoupeny krasovými dutinami a jeskyněmi v několika úrovních. Stěny těchto vyvýšenin jsou těžko dostupné a proto se na nich vyvinula jedinečná fauna a flóra.\n\nNázev „mogot“ ze španělského , tj. „kupa“ nebo „hromada“, pochází z Kuby, kde se tyto skalní tvary vyskytují například v provincii Pinar del Rio v pohoří Sierra de los Organos. \n\nNa území ČR se nachází několik mogotů, tvořených devonskými vápenci, například v okolí Supíkovic (NPP Na Špičáku) a v Hranickém krasu, kde jsou ovšem téměř celé překryté sedimenty z miocénní mořské záplavy. (Podobné fosilní mogoty z teplejšího třetihorního období lze nalézt i v Polsku).\n\nMogoty se nacházejí na nejrůznějších místech světa - od Kuby až po Filipíny. Tyto krasové tvary jsou známy především z oblasti tropů a subtropů. Jako příklady lze uvést mogoty ve filipínské provincii Palawan, v čínské prefektuře Kuej-lin a provincii Jün-nan nebo ve vietnamské zátoce Ha Long v Tonkinském zálivu. Na opačné straně zeměkoule se kromě již zmíněné Kuby mogoty vyskytují také například v oblasti Malých Antil nebo na území Mexika.\n"}
{"id": "131754", "url": "https://cs.wikipedia.org/wiki?curid=131754", "title": "Konopiště (rozcestník)", "text": "Konopiště (rozcestník)\n\nNázev Konopiště má více míst:\n\n"}
{"id": "131757", "url": "https://cs.wikipedia.org/wiki?curid=131757", "title": "Odie", "text": "Odie\n\nOdie je komiksová postava (pes), vyskytující se ve stripech o kocouru Garfieldovi, které kreslí Jim Davis. Jedná se o nemyslící postavu, která často bývá terčem Garfieldových žertíků. Na rozdíl od něj nemluví, i když je z řady stripů zřejmé, že mu rozumí. Poprvé se v komiksu objevil 8. srpna 1978, kdy do domu zavítal ve společnosti svého majitele Lymana. Ten později ze stripů zmizel a Odie se stal majetkem Jona Arbuckla.\n"}
{"id": "131758", "url": "https://cs.wikipedia.org/wiki?curid=131758", "title": "Jon Arbuckle", "text": "Jon Arbuckle\n\nJonathan Q. „Jon“ Arbuckle je fiktivní postava z komiksu Garfield kreslíře Jima Davise. Jon je majitel kocoura Garfielda a psa Odieho. Je poměrně nešikovný a stále zažívá neúspěchy při svých častých pokusech najít si přítelkyni, například veterinářku Lízu, se kterou dnes chodí. Kromě toho je častým terčem vtipů a hlavní konverzační partner svého kocoura Garfielda. Pracuje jako kreslíř komiksů. Často se chová dětinsky, má rád nudu, polku a staré věci. Často volá holkám, aby s ním šly na rande. Neúspěšně.\n"}
{"id": "131759", "url": "https://cs.wikipedia.org/wiki?curid=131759", "title": "Největší přehradní nádrže na Ukrajině", "text": "Největší přehradní nádrže na Ukrajině\n\nPřehled přehradních nádrží ( ) na Ukrajině, seřazen podle rozlohy vodní plochy vzniklé za přehradní hrází. Na \"Ukrajině\" je celkem více než 23 000 rybníků a přehradních nádrží.\n\nUkrajinská jezera a limany\n"}
{"id": "131761", "url": "https://cs.wikipedia.org/wiki?curid=131761", "title": "Dubăsarská přehrada", "text": "Dubăsarská přehrada\n\nDubăsarská přehrada ( ) je přehradní nádrž na území Moldavska, která se nachází mezi městy Camenca a Dubăsari. Západní břeh je kontrolován moldavskou vládou, zatímco na východním břehu se rozkládá separatistické Podněstří. Má rozlohu 68 km². Je 125 km dlouhá a maximálně 1,5 km široká. Průměrná hloubka je 7,2 m a maximální hloubka je 19 m. Má objem 0,49 km³.\n\nPřehradní nádrž na řece Dněstru za hrází Dubăsarské vodní elektrárny byla naplněna v letech 1954-55. Břehy jsou vysoké a srázné. Úroveň hladiny kolísá v rozsahu 3,8 m.\n\nReguluje denní a týdenní kolísání průtoku. Zlepšuje podmínky pro vodní dopravu na Dněstru a také vytvořila nové možnosti pro zavlažování. Na pobřeží leží města Rîbnița a Rezina.\n"}
{"id": "131773", "url": "https://cs.wikipedia.org/wiki?curid=131773", "title": "Federální úřad pro vyšetřování", "text": "Federální úřad pro vyšetřování\n\nFederální úřad pro vyšetřování (anglicky \"Federal Bureau of Investigation\", zkráceně FBI) je vyšetřovací orgán amerického ministerstva spravedlnosti, který působí jak jako federální vyšetřovací úřad trestné činnosti, tak i jako kontrarozvědná služba. Ředitel FBI je jmenován prezidentem USA a potvrzen Senátem USA. Počátek FBI se datuje na 26. července 1908.\n\nFBI vyšetřuje zločiny, které jsou buď páchány v několika státech federace najednou, nebo které jsou zvlášť závažné. V současné době seznam zločinů, kterými se FBI zabývá, činí více než 250 položek.\n\nMottem FBI je heslo „Fidelity, Bravery, Integrity“ (česky \"Věrnost, statečnost, sounáležitost\").\n\nFederální agenti FBI používají pistole Glock 22, 23 a Sig Sauer P228 v ráži .40 S&W.\n\nAmerický ministr spravedlnosti Charles Joseph Bonaparte (prasynovec Napoleona) v roce 1908 vyvzdoroval na senátu skupinu čtyřiatřiceti vyšetřovatelů a úředníků. Původně skromná kancelář rostla s tím, jak přibývalo kriminality, se kterou si již nemohli poradit místní ochránci práva (šerifové, policie). Prvním skutečně velkým úkolem agentů FBI bylo na základě výnosu prezidenta Theodora Roosevelta z roku 1910 stíhání tzv. „bílého otroctví“, neboli organizované prostituce.\n\nCelonárodní povědomí a zvýšení vlivu FBI zajistil hlavně kontroverzní John Edgar Hoover, který se stal v roce 1924, ve svých devětadvaceti, ředitelem kanceláře a v této funkci vydržel až do smrti v roce 1972. Novináře, kteří mu nešli na ruku, sice nazýval šakaly, ale propagace FBI byla jeho velkým úspěchem. Pod jeho vedením však FBI často používala nezákonné metody a zastrašování. V roce 1934 federální agenti v Chicagu zastřelili známého bankovního lupiče Johna Dillingera, což bylo hodnoceno velmi kladně. Ovšem ještě v 50. letech Hoover veřejně popíral existenci mafie v USA a ignorování organizovaného zločinu pak vedlo ke spekulacím o jeho napojení na něj. John Edgar Hoover však jako antikomunista monitoroval také aktivity komunistů, organizací odmítajících vietnamskou válku či skupin bojujících za občanskou rovnoprávnost černochů. V době Studené války dopadla FBI mnoho pro Sověty pracujících špiónů - např. postupně Rudolpha Abela, Johna Walkera a Roberta Hanssena či zatkla z neamerické činnosti obviňovaného Guse Halla.\n\nMetody ilegálního programu FBI s názvem COINTELPRO, který byl zaměřený proti hnutím za občanská práva a dalším skupinám, jež vláda v té době považovala za radikální a nebezpečné, sahaly od pomlouvačné kampaně, infiltrace, vytváření frakcí, psychologické války, obtěžování pomocí justičního systému až po mimoprávní násilí. Do programu byly zapojeny i další zpravodajské služby a řada významných novinářů. Mezi nejznámější oběti tohoto programu patří Martin Luther King Jr. nebo Albert Einstein.\n\nPo prezidentských volbách v roce 1996 vypukla ve Spojených státech aféra \"Chinagate\". Bylo odhaleno, že čínská zpravodajská služba byla zapojena do posílání finančních darů volební kampani Billa Clintona. Někteří agenti FBI si stěžovali, že z vyšších míst bylo úmyslně bráněno vyšetřování a aféra nebyla řádně prošetřena. FBI neměla ani možnost vyslechnout prezidenta Clintona a jeho viceprezidenta Ala Gorea.\n\nNešťastný konec „dvojčat“ a události z 11. září 2001 ale ukázaly slabost FBI a neschopnost spolupráce s dalšími vládními agenturami. Komise vyšetřující útoky z 11. 9. 2001 došla k závěru, že jim měla FBI společně s CIA zabránit. Ani jeden z těchto úřadů své zemi podle závěrečné zprávy komise „neposloužil dobře“.\n\nCentrála FBI se nachází v J. Edgar Hoover Building ve Washingtonu, D.C.. Po celých Spojených státech je více jak 400 menších poboček. Další pobočky jsou i v jiných státech, včetně Česka. Pražská pobočka oficiálně funguje od roku 2000.\n\nO práci FBI bylo natočeno také řada hraných filmů a seriálů, zejména kriminální nebo detektivní povahy.\n\n\n"}
{"id": "131785", "url": "https://cs.wikipedia.org/wiki?curid=131785", "title": "Vaporizace", "text": "Vaporizace\n\nSlovo vaporizace má několik významů:\n\n\n"}
{"id": "131786", "url": "https://cs.wikipedia.org/wiki?curid=131786", "title": "Fort Worth", "text": "Fort Worth\n\nForth Worth je páté nejlidnatější město Texasu a šestnácté v USA. Samotné město má 741 tisíc obyvatel, celá metropolitní oblast pak 6,145 milionu. Rozkládá se na ploše téměř 750 kilometrů čtverečních. Je také sídlem správy okresu Tarrant County. Leží 50 kilometrů od Dallasu, se kterým tvoří konurbaci \"Dallas-Forth Worth-Arlington\". Bylo založeno v roce 1849, po mexicko-americké válce, majorem Ripleyem jako pevnost pojmenovaná na počest generála Williama Jenkinse Wortha.\n\nŽije zde obyvatel. V roce 2010 zde podle sčítání lidu žilo 741 206 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 34,1 % populace.\n\nVe Forth Worth mají sídlo firmy:\n\nU města Forth Worth se nachází letiště Dallas/Fort Worth International Airport.\n\nDoprava ve městě je hlavně individuální automobilová. V letech 1963 až 2002 byla provozována trať Leonard’s Subway, která byla vlastníkem označována jako první soukromá podzemní dráha. Pro infrastrukturu města je plánovaná 12 km dlouhá tramvajová trať v Rosedale Street. Ve městě má sídlo železniční společnost BNSF Railway.\n\n"}
{"id": "131794", "url": "https://cs.wikipedia.org/wiki?curid=131794", "title": "Ain't It Funny", "text": "Ain't It Funny\n\nAin't It Funny (Není to směšné) je třetí píseň z druhého alba J. Lo americké zpěvačky Jennifer López.\n\nPíseň byla později zremixována a znovu vydána jako Ain't It Funny (remix), kde jí vypomohli rappeři Ja Rule a Caddillac Tah.\nOriginální verze nezaznamenala tak výrazné úspěchy jako ta remixová. K této písni byla vydána i španělská verze nazvaná \"Que Ironia\" (Jaká ironie), která vyšla například v Nizozemsku nebo ve Španělsku.\n"}
{"id": "131804", "url": "https://cs.wikipedia.org/wiki?curid=131804", "title": "SMA", "text": "SMA\n\nZkratka SMA může znamenat:\n\n"}
{"id": "131809", "url": "https://cs.wikipedia.org/wiki?curid=131809", "title": "Vickers Vimy", "text": "Vickers Vimy\n\nVickers F.B.27 Vimy bylo britské těžké bombardovací letadlo konce první světové války. Letadla tohoto typu mají prvenství v dálkových přeletech (například první non-stop přelet Atlantiku).\n\nKonstrukci typu Vimy navrhl šéfkonstruktér Reginald Kirshaw „Rex“ Pierson. První prototyp vzlétl 30. listopadu 1917. Navzdory tomu, že ze tří prototypů byly dva zničeny, typ přesvědčil dobrými výkony a v březnu 1918 byla objednána výroba nejen v mateřské továrně, ale i licenční výroba v dalších třech firmách (celkem bylo během války objednáno 1130 kusů). Na konci války, 31. října 1918, RAF vlastnilo jen tři kusy v operačním stavu – dva se nacházely u zkušebních jednotek a třetí patřil \"Independent Air Force\" ve francouzském Nancy a byl připraven k náletům na cíle v Německu. Na základě \"Vickers Vimy\" vznikly civilní dopravní letoun Vimy Commercial a transportní stroj užívaný RAF Vickers Vernon.\n\nCelkem 25 kusů bombardérů \"Vimy\" vyrobila v licenci firma Westland Aircraft.\n\nPrvní jednotkou RAF vyzbrojenou letouny Vickers Vimy se stala až v červenci 1919 58. peruť v Egypt. Vickers Vimy sloužil v rámci Royal Air Force na středním východě do roku 1925, kdy byl nahrazen typem Vickers Virginia. V Severním Irsku dosloužil v roce 1929.\n\nCivilní verze, \"Vimy Commercial\", se zvětšeným trupem, byla vyráběna v roce 1919, většinou pro zahraniční zákazníky. První Vimy-Commercial vzlétl 13. dubna 1919. Stroj zprvu dostal prozatímní civilní registraci K-107, později dostal přidělenu civilní registrační značku G-EAAV. Hlavně Čína objednala typ ve velkém množství 100 kusů, ale problémy s placením pravděpodobně způsobily nedokončení objednávky.\n\nVíce než vojenským použitím se Vickers Vimy proslavil dálkovými přelety.\n\n\n\n\n\n\nÚdaje podle publikace \"Vickers Aircraft since 1908\" \n\n\n"}
{"id": "131814", "url": "https://cs.wikipedia.org/wiki?curid=131814", "title": "El Paso", "text": "El Paso\n\nEl Paso je město ve státě Texas na jihozápadě Spojených států amerických a sídlo El Paso County. Podle cenzu z roku 2006 má město 609 415 obyvatel. Jedná se o šesté nejlidnatější město Texasu, jednadvacáté v USA a o sedmé nejdynamičtěji se rozvíjející město v USA v letech 2000–2006. Leží na řece Rio Grande, která ho dělí od mexického města Ciudad Juárez.\n\nVe městě se nachází University of Texas El Paso a velká vojenská základna Armády Spojených států Fort Bliss.\n\nPodle sčítání lidu z roku 2010 zde žilo 649 121 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 80,7 % populace.\n\n\n"}
{"id": "131815", "url": "https://cs.wikipedia.org/wiki?curid=131815", "title": "Přídavné spalování", "text": "Přídavné spalování\n\nPřídavné spalování nebo také forsáž, (angl. afterburner) je zařízení přidávané k některým druhům proudových motorů zejména vojenských letounů. \n\nZa předchůdce letounů s přídavným spalováním lze považovat projekt Caproni-Campini N.1, navržený v roce 1931 a postavený 1940. Ten měl ale ještě proud vzduchu vytvářený pístovým motorem. Pro turbínový motor bylo poprvé použito v projektu letounu Miles M.52 během posledních let druhé světové války. \n\nÚčelem přídavného spalování je dočasné zvýšení tahu proudového motoru v situacích, kdy je vyžadováno krátkodobé, rapidní zvýšení výkonu stroje. Jsou to především vzlet, bojové manévry, nebo nadzvukový let. Zvýšení tahu je dosaženo vstřikováním paliva přímo do výtokové trysky za turbínou. Palivo je zažehnuto horkými výtokovými plyny a zvyšuje okamžitě tah proudového motoru zhruba o jednu třetinu. Z principu je přídavné spalování velmi náročné na spotřebu paliva, proto se používá pouze v určitých situacích a po omezenou dobu. Výjimkou je motor Pratt & Whitney J58, motor použitý k pohonu SR-71 Blackbird, který byl konstruován pro dlouhé lety v režimu zapnutého přídavného spalování.\n\nPalivo je vstřikováno do výtokové trysky, kde výtokové plyny už spotřebovaly většinu kyslíku při hoření ve spalovací komoře proudového motoru. Proto je přídavné spalování velice neefektivní, vzhledem k množství paliva, které spotřebuje. Jeho efekt také slábne s přibývající letovou výškou, jak se tlak ve výtokové trysce úměrně snižuje. Naopak na příkladu SR-71 lze vidět, že je tento letoun relativně účinný právě ve velkých výškách, při rychlostech přesahujících Mach 3 a v režimu \"wet\" (mokrém – přídavné spalování zapnuto). Je to ale dáno unikátní konstrukcí motorů (turbonáporové, s ramjet efektem) a jednoúčelovou konstrukcí celého letounu, který byl projektován pouze za účelem velice rychlého letu ve velkých výškách. Proudové motory mohou být přizpůsobeny pro větší účinnost buď pro režim \"wet\" (mokrý), nebo \"dry\" (suchý). Motor, uzpůsobený pro mokrý režim letu je sice relativně účinný a úsporný při použití přídavného spalování, ale má velkou spotřebu v režimu letu bez forsáže. Inženýři musejí vždy vytvořit kompromis mezi těmito dvěma extrémy. \n\nPřídavné spalování vytváří markantní nárůst tahu, jeho projevem jsou také dlouhé plameny, šlehající z trysek motoru. V plamenech můžeme vidět tzv. šokové diamanty (\"shock diamonds\"), svítivé prstence, tvořené rázovými vlnami ve výtokových plynech.\n\nJediné civilní letouny, vybavené motory s přídavným spalováním, byly Concorde a Tupolev Tu-144. Ty používaly „wet“ režim při startu, Concorde také pro zkrácení času stráveného v transonickém režimu letu, při překonávání zvukové bariéry, kdy je největší odpor vzduchu. Kromě těchto dvou civilních výjimek lze motory s přídavným spalováním najít pouze ve vojenských a experimentálních letounech.\n"}
{"id": "131820", "url": "https://cs.wikipedia.org/wiki?curid=131820", "title": "Arboretum Borotín", "text": "Arboretum Borotín\n\nToto arboretum se nachází v obci Borotín, která leží na Boskovicku v oblasti Malé Hané.\n\nNa místě po přestárlém znárodněném sadu postupně vznikala v 80. letech 20. století matečnice rostlin v parkové úpravě. Zahradníci JZD zde vysázeli vzorkovnici rostlin, vybudovali ukázky zahrad, alpina s jezírky, pavilon se střešní zahradou, japonskou, čínskou zahradu apod., sloužící jako názorná ukázka okrasného materiálu a různých způsobů výsadby. Arboretum bylo v osmdesátých a devadesátých letech 20. století známým a zejména zahrádkáři hojně navštěvovaným areálem.\n\nPo revoluci došlo k restituci. Nový majitel situaci nezvládl a arboretum opustil. To zůstalo delší dobu bez ošetření, bylo téměř zničeno.\n\nV roce 2010 již bylo arboretum znovu z velké části rekonstruováno. K vidění jsou zde ukázky rodinných zahrádek, bonsaje, různé zajímavé dřeviny, rozsáhlé alpinum, bylinková expozice, japonská, čínská, anglická a holandská zahrada. Během výstavních akcí je otevřen pavilon (floristika dle ročního období a na různé téma).\n\n"}
{"id": "131824", "url": "https://cs.wikipedia.org/wiki?curid=131824", "title": "Starý most (Bratislava)", "text": "Starý most (Bratislava)\n\nStarý most (původně: \"Most Františka Jozefa\", po první světové válce \"Štefánikov most\", po druhé světové válce bez názvu, po dokončení Mostu SNP začátkem sedmdesátých let 20. století byl pojmenován \"Most Červenej armády\", po roce 1990 \"Starý most\") je nejstarší dochovaný most vedoucí přes řeku Dunaj v Bratislavě.\n\nMost je tvořen železnými díly, stojí na kamenných pilířích. Jeho délka činí 460 m; vede přes něj jak lávka pro pěší, dráha tramvají i dvouproudová vozovka pro mimořádné případy. V budoucnosti se uvažuje most využít pro rychlodráhu, která spojí centrum metropole s Petržalkou.\n\nKromě dočasného mostu, který existoval v 15. století, se trvalé přemostění Dunaje nacházelo v místech dnešního Starého mostu už v první polovině 19. století. Roku 1825 tu byl postavený pontonový most. Ten vycházel z místa, kde je dnes Štúrovo náměstí. Předtím zde stály různé dřevěné mosty, ty však ničily plující ledy.\n\nOcelový most tu vznikl až roku 1891; otevřel jej slavnostně císař František Josef I. a nahradil tak starý a nevyhovující most pontonový. Původně se jednalo o most určený ryze pro železniční dopravu, součást železniční trati vedoucí z Bratislavy do Szombathely. Po vyhlášení Československé republiky byl přejmenován na \"Štefánikov most\".\n\nPoničila jej až druhá světová válka – ustupující německá armáda jej vyhodila do povětří v roce 1945. Konkretně se zcela zřítila ocelová část stavby do řeky a zůstaly jen pilíře. \n\nPo dobytí Bratislavy Rudou armádou postavili v roce 1946 její zajatci z řad armády německé most nový. Přestože byl navržen pouze jako dočasný na 15 let, zůstal na svém místě, vzhledem k nedostatku financí na vybudování nového fungoval až do roku 1972 jako jediný ve městě.\n\nByla na něm 1000 mm kolej místní dráhy Bratislava – Kitsee (s pokračováním do Vídně) – patřící zrušené železniční trati vedoucí přes centrum Bratislavy do Szombathely.Do roku 2010 na něm vedla i dvouproudá silniční komunikace. Ta byla nejdříve ve večerních hodinách 31. prosince 2008 uzavřená pro všechny druhy dopravy kromě MHD a od 14. května 2010 i pro MHD. Následně byla kvůli havarijnímu stavu mostovka demontována. Od konce listopadu probíhala demontáž mostu. Od 2. listopadu 2013 byla uzavřena pro všechnu dopravu.\n\nNa jeho místě je vybudovaný Nový most, který využil některých z pilířů Starého mostu. Nový most umožnil spojení tramvajovou rychlodráhou s Petržalkou a rozšířil plavební prostor. Konstrukce pochází z Vítkovických železáren. Od začátku roku 2016 je využíván převážně pro tramvaje, pěší a kola. Vjezd mají dále povoleny v mimořádných případech vozidla záchranné služby, hasičů a Policie.\n\n\n"}
