{"id": "135812", "url": "https://cs.wikipedia.org/wiki?curid=135812", "title": "High Dynamic Range Imaging", "text": "High Dynamic Range Imaging\n\nHigh Dynamic Range Imaging (HDRI) čili \"vysoce dynamický rozsah (zobrazení), rozsah expozice \" je technologie, která umožňuje větší, rozšířenou reprodukci rozsahu osvětlení a zastínění částí scény snímku mezi nejsvětlejším a nejtmavším bodem snímku, než je možné u normální snímací techniky, bez tohoto postupu. Používá se ve fotografii, počítačové grafice a zpracování obrazu.\n\nV počítačové grafice HDRI znamená nasvícení scény využívající místo klasických světel simulujících reálné světelné zdroje speciální bitmapu HDR. Bitmapa HDR obsahuje informace o všech světlech umístěných na scéně. Tato metoda se používá u scén s lesklými objekty a při kompozici reálného a počítačového modelu, protože osvětlení technologií HDR vypadá velice realisticky.\n\nVýhoda HDR je v rozsahu barev, klasické bitmapové formáty (BMP, JPEG, …) pracují s rozsahem 8 bitů na jednu barvu, což znamená hodnoty 0–255 a až následné osvětlení a dodatečné definování odraznosti. HDR definuje množství světla na daném pixelu – tedy již v HDR textuře je pamatováno, jak se bude předmět opticky chovat. Barevná informace je uložena prakticky neomezeně – používají se čísla s plovoucí desetinnou čárkou, např.: 1,1124545 nebo 4545544,45456. Tvorba HDR obrázků se většinou provádí složením několika různě exponovaných snímků. Síla této technologie, která je mezi 3D modeláři používána již nějakou dobu, je v dokonalejším zobrazení odrazů předmětů (high dynamic range rendering, HDRR nebo HDR Rendering, high dynamic range lighting). Na Internetu je mnoho statických obrázků, které kombinují fotografii s 3D modely a u některých téměř nelze poznat přechod.\n\nHDR používá open source formát souboru OpenEXR s příponou .exr.\n\nV digitální fotografii HDR označuje techniku skládání více snímků téže scény, pořízených ve stejnou dobu, ale s různými expozičními dobami. Cílem je složit z nich jeden výsledný snímek tak, aby v něm byly současně vidět detaily hodně stinných i hodně světlých míst. \n\nLidské oči spolu s mozkem jsou tak přizpůsobivé, že dokážou rozeznat zrnka písku na sluncem ozářené pláži a zároveň i detaily v otvoru do skalní jeskyně opodál. Ale fotografické filmy ani současné obrazové senzory se jim v tom zdaleka nevyrovnají. Také tady program, který spojuje jednotlivé digitální snímky, vytváří výsledek v paměti počítače pomocí čísel z většího rozsahu. Bohužel jakmile se na něj chceme podívat, zase narazíme na známé hranice současných technologií. \n\nNa obrazovce ani na papíře se totiž takto dynamicky rozšířený obraz nedá zobrazit. Jsou v něm sice vidět detaily ve stínech i ve světlech, ale je to za cenu citelného potlačení kontrastu. Obraz pak často vypadá nepřirozeně, mdle, „bez šťávy“, divákům se jeho barvy zdají divné. Ostatně je to dobře vidět i na zde uvedených ukázkách. Umírněné využití může být přínosem, je ovšem třeba poznamenat, že fotografování do tzv. formátu raw také pracuje s větším číselným rozsahem a dokáže tedy HDR do jisté míry suplovat. Asi i proto se HDR v digitální fotografii používá stále výjimečně a je to spíš nástroj pro kreativní fotografy, jejichž úmyslem není zachytit realitu, nýbrž vytvořit obraz, který evokuje nějaké pocity, nálady, pohádkové či fantaskní krajiny. Z českých autorů je používáním HDR známý například Petr Zelený.\n\nObdobou v klasické analogové fotografii je zonální systém, fotografická metoda pro optimální zobrazení celého rozsahu jasů ve snímané scenérii, kterou v roce 1941 zformulovali Ansel Adams a Fred R. Archer.\n\nZákladním cílem zonálního systému je dosažení kvalitní reprodukce celého rozsahu jasů ve snímané scenérii, tedy dokonalého prokreslení světel a stínů, s korektní tonalitou všech zón šedé škály od černé k bílé, dále pak systém, umožňující kontrolovatelnou změnu tonality a její posouvání v jednotlivých tonálních zónách.\n\nZonální systém je pak soubor principů a činností, které slouží k dosažení cíle a současně umožňuje poznat zákonitosti dávající autorovi plnou kontrolu nad budoucí tonalitou fotografií, slouží k předem určené změně tonality a převodu barev na šedou škálu.\n\nZ českých fotografů se HDR věnuje například\nHDR stejně jako ostatní techniky – a nejen fotografické – jsou \"dobrým sluhou, ale zlým pánem\" a mohou svádět k nepřiměřenému, nadměrnému užití. Důsledkem pak je přebarvenost, nepřirozenost obrazu, která se z výrazového prostředku snadno stává při neuvážlivém uplatnění až nepříjemnou manýrou.\n\n"}
{"id": "135813", "url": "https://cs.wikipedia.org/wiki?curid=135813", "title": "Šembera", "text": "Šembera\n\nŠembera nebo Šemberová může označovat:\n\n\n"}
{"id": "135817", "url": "https://cs.wikipedia.org/wiki?curid=135817", "title": "Jera", "text": "Jera\n\nJera je dvanáctá runa germánského futharku prostého. Vyslovuje se jako české J. Její název je překládán jako „rok“. Interpretace zahrnuje převážně věci spojené s plodností, jako jsou žně, bohatá úroda a blahobyt. Kromě toho také symbolizuje rok a střídání ročních období, z čehož lze usuzovat na její spojení s pohybem, změnou a vývojem kupředu. Přeneseně také znamená sklízení plodů vaší práce, ale také vykonání spravedlnosti. Padne-li Jera při věštění, signalizuje veskrze pozitivní věci – naději a očekávání, výhled na mír a prosperitu. Slibuje úspěch a zúročení snažení v minulosti. Runa má vztah k zimnímu slunovratu.\n"}
{"id": "135818", "url": "https://cs.wikipedia.org/wiki?curid=135818", "title": "Eihwaz", "text": "Eihwaz\n\nEihwaz je třináctá runa germánského futharku prostého. Vyslovuje se tvrději a uzavřeněji než J, má blíže k anglickému Y (asi jako ve „yet“). Její název je překládán jako „tis“. Ten byl velice posvátný, používal se mj. pro výrobu prvotřídních luků. Tis se často vyskytuje na hřbitovech, proto symbol znamená vzkříšení. Dalšími významy jsou kontinuita a vytrvalost. Obecně znamená silnou ochranu. Padne-li Eihwaz při věštění, vyzývá k akci. V tazateli je síla rvát se s osudem, k čemuž má silnou motivaci a cílevědomost. Runa má vztah k Ullovi.\n"}
{"id": "135819", "url": "https://cs.wikipedia.org/wiki?curid=135819", "title": "Chmelná (rozcestník)", "text": "Chmelná (rozcestník)\n\nNázev Chmelná má více sídel:\n\n"}
{"id": "135820", "url": "https://cs.wikipedia.org/wiki?curid=135820", "title": "Pertho", "text": "Pertho\n\nPertho je čtrnáctá runa germánského futharku prostého. Vyslovuje se jako české P. Její název bývá překládán jako „vagina“. Svůj pravý význam dodnes tají, proto dohady o její symbolice zahrnují tanec, plodící strom či srdce. Také je možná souvislost s ženskou plodností, která je protikladem k mužské plodnosti symbolizované runou Inguz. Jedním z mnoha významů je schopnost vybrat si správnou životní cestu. Pertho je runa tajemná, vztahuje se tedy i k odhaleným tajemstvím. Může také znamenat náhlé bezpracné obohacení výhrou či dědictvím. Po dlouhé době můžete najít ztracenou věc nebo se uzdravit. Padne-li Pertho při věštění, signalizuje ženské záležitosti a tajemství. Projeví se skrytá tvořivost, která si vyžádá vaše úsilí.\n"}
{"id": "135821", "url": "https://cs.wikipedia.org/wiki?curid=135821", "title": "Algiz", "text": "Algiz\n\nAlgiz je patnáctá runa germánského futharku prostého. Vyslovuje se jako souhláska stojící někde mezi Z a R. Její název je překládán jako „ochrana“. Majoritním významem této runy je ochrana a obrana. Ať již fyzická či psychická. Runu lze nosit jako amulet nebo jí opatřit své obydlí. Symbol je mimořádně pozitivní a ochranný. Padne-li Algiz při věštění, signalizuje nutkání chránit sebe nebo druhé. Také znamená obranu vybudovaných pozic v přeneseném slova smyslu jako ochranu nabytého postavení. Runa má vztah k Alkům.\n"}
{"id": "135823", "url": "https://cs.wikipedia.org/wiki?curid=135823", "title": "Emil Axman", "text": "Emil Axman\n\nEmil Axman (3. června 1887 Rataje – 25. ledna 1949 Praha) byl český hudební skladatel, publicista a folklorista.\n\nNarodil se v rodině kantora a varhaníka Viléma Axmana v Ratajích u Kroměříže. (1850–1939). Po studiích na gymnáziu v Kroměříži (v době studia zpíval v Moravanu a ve sboru v kostele sv. Mořice a jeho učitelem zpěvu byl Ferdinand Vach) odešel v roce 1906 do Prahy, kde studoval estetiku, hudební vědy a historii na Karlově univerzitě. Souběžně navštěvoval hodiny skladby u Vítězslava Nováka, teorie u Karla Steckera a kontrapunktu u Otakara Ostrčila.\n\nAxman se věnoval i sběru slováckých písní na Kroměřížsku. Vliv moravského folkloru prostoupil do většiny jeho skladeb. Pro své hluboké znalosti a orientaci v historii se stal pracovníkem knihovny Národního muzea v Praze a později i na krátký čas po osvobození v roce 1945 ředitelem Národního muzea. Byl přispěvatelem do odborného tisku, ale často publikoval i v Lidových novinách. Od 29. května 1928 se stal řádným členem České akademie věd a umění. Zemřel v roce 1949 v Praze a je pohřben na hřbitově v Kroměříži. V Kroměříži je po něm pojmenovaná i ulice.\n\nJe autorem mnoha desítek vokálních i instrumentálních skladeb, které se staly pevnou součástí odkazu tradičního proudu v české hudbě první poloviny 20. století.\n\nJe autorem práce s názvem \"Morava v české hudbě XIX. století\". Praha 1920., ve které se zabývá teorií lidových písní a jejich sběrateli.\n\nV přízemí chropyňského zámku zřídilo Muzeum Kroměřížska nevelký památník připomínající Axmana, který v roce 1946 zkomponoval \"Znělku městečka Chropyně\" pro dechové nástroje.\n\n\n"}
{"id": "135824", "url": "https://cs.wikipedia.org/wiki?curid=135824", "title": "Sowulo", "text": "Sowulo\n\nSowulo je šestnáctá runa germánského futharku prostého. Vyslovuje se jako české S. Její název je překládán jako „slunce“. Runa oslavuje zdroj světla a tepla, který byl jedním z nejdůležitějších objektů všech starověkých náboženství. Sowulo je jedna z nejpozitivnějších run vůbec, v jejím popisu stojí ochrana, pozitivní síla, vítězství, sláva. Runa je však natolik mocná, že může člověka zcela zahltit. Padne-li Sowulo při věštění, signalizuje životní sílu, dobré zdraví a další pozitivní podmínky budoucího štěstí. Runa má vztah k Baldrovi.\n\nBěhem druhé světové války si nacistické Německo přivlastnilo runu Sowulo ve zdvojeném jako symbol jednotek SS. Nejednalo se o jediný runový symbol, který byl tímto režimem zneužit.\n"}
{"id": "135826", "url": "https://cs.wikipedia.org/wiki?curid=135826", "title": "Sopwith Aviation Company", "text": "Sopwith Aviation Company\n\nSopwith Aviation Company byla britská společnost zabývající se vývojem a výrobou letadel, především pro jednotky RFC, RNAS a později pro RAF v 1. světové válce. Letadla z této továrny byly během války nasazeny také u spojenců Velké Británie, především u jednotek Francie, Belgie a USA.\n\nSpolečnost založil Thomas Octave Murdoch Sopwith (přezdívaný 'Tommy', později Sir Thomas) v Kingstonu v červnu roku 1912. První továrna společnosti byla otevřena v prosinci v prostorách nepoužívaného zimního kluziště. Během 1. světové války firma vyrobila přes 16 000 letadel a zaměstnávala 5 000 lidí. Více letadel však bylo vyrobeno subdodavateli než mateřskou továrnou. Mezi tyto subdodavatele patřily firmy Fairey, Clayton & Shuttleworth, William Beardmore and Company a Ruston Proctor. Sopwith Aviation Company byla uzavřena v roce 1920 po neúspěšné restrukturalizaci firmy na civilní výrobu po ukončení války.\n\n\n"}
{"id": "135827", "url": "https://cs.wikipedia.org/wiki?curid=135827", "title": "Břetislav Bakala", "text": "Břetislav Bakala\n\nBřetislav Bakala (12. února 1897 Fryšták – 1. dubna 1958 Brno) byl český dirigent a hudební skladatel.\n\nPočátky svého vzdělání získal u svého otce. Po studiu na gymnáziu v Kroměříži a Brně byl přijat na brněnskou Varhanickou školu do třídy Leoše Janáčka, u něhož později studoval i skladbu na Mistrovské škole. S malou přestávkou v roce 1925 kdy byl varhaníkem katedrály ve Philadelphii, působil nepřetržitě řadu let u Národního divadla v Brně. Nejprve jako korepetitor a poté i jako dirigent orchestru. \nOd roku 1926 byl jmenován dirigentem Orchestru československého rozhlasu a dvanáct let poté se stal zakladatelem Symfonického orchestru v Brně, pozdější Státní filharmonie Brno.\n\nBřetislav Bakala byl oddaný Janáčkův žák, který velkou část jeho skladeb nahrál na gramofonové desky a taktéž fundovaně prováděl jejich úpravy. Je též autorem mnoha klavírních výtahů, ale i několika vlastních skladeb vycházejících z odkazu Leoše Janáčka, Josefa Suka a Vítězslava Nováka.\n\n\n\n \n"}
{"id": "135830", "url": "https://cs.wikipedia.org/wiki?curid=135830", "title": "Dow Jones Industrial Average", "text": "Dow Jones Industrial Average\n\nDow Jones Industrial Average (DJIA), v Evropě též často označován jako Dow Jonesův index, je jeden z nejznámějších ukazatelů vývoje na americkém akciovém trhu. DJIA je pojmenován po jeho zakladateli, kterým byl Charles Dow, a jeho obchodním partneru, Edwardu Jonesi. Jeho popularita je dána především dobou, po kterou je počítán. Index byl poprvé vypočten 26. května 1896. V té době obsahoval dvanáct, výhradně průmyslových, společností, zaměřené na oblasti jako železniční průmysl, zpracování bavlny, tabáku, cukrové třtiny, zemního plynu apod.\n\nJedná se o druhý nejstarší index po Dow Jones Transportation Index, který byl poprvé publikován 16. února 1885. Po technické stránce se tento cenový průměr nemůže rovnat tržním indexům, například indexu S&P 500.\n\nDnes se DJIA skládá z akcií 30 amerických společností, které patří mezi největší a nejvíce obchodované (blue-chip společnosti). Od roku 1896, kdy byl poprvé publikován se jeho struktura značně změnila. Společnosti byly několikrát obměňovány, v posledních letech především rostl počet společností ze sektoru služeb. Nejdéle se v indexu vyskytovala společnost General Electric, v červnu 2018 však byla z indexu vyřazena.\n\nVáha jednotlivých společností je dána cenou jejich akcií, jedná se tedy o cenově vážený ukazatel. Většina světových indexů dnes používá váhy na základě tržních hodnot jednotlivých společností. \n\nSpolečnosti obsažené v DJIA k 17. červenci 2018:\nDow Jones index je počítán jako cenově vážený průměr, což znamená, že akciím s vyšší cenou je přidělena vyšší váha\n\nOd roku 1903 do roku 2007 patřila správa tohoto indexu firmě \"Dow Jones & Co.\", na přelomu července a srpna 2007 tuto firmu (i index) koupil mediální magnát Rupert Murdoch.\n\n"}
{"id": "135834", "url": "https://cs.wikipedia.org/wiki?curid=135834", "title": "5 eurocentů", "text": "5 eurocentů\n\nMince 5 eurocentů je hodnotou třetí nejmenší a velikostí čtvrtá nejmenší mince (z celkem 8 mincí) měny euro.\n\nTato mince je vyrobena z oceli (94,35 %) pokryté vrstvou mědi (5,65 %). Má průměr 21,25 mm, sílu 1,67 mm a hmotnost 3,92 g. Hrana mince je hladká. Všechny mince mají společnou lícovou stranu, ale mince jednotlivých zemí mají rozdílnou rubovou stranu. Mince 5 centů (stejně jako 1 cent a 2 centy) zobrazuje umístění Evropy ve světě. Je vidět polokoule s Evropou, Afrikou a Asií se zvýrazněním původních patnácti členů Evropské unie.\n\n\n\n"}
{"id": "135835", "url": "https://cs.wikipedia.org/wiki?curid=135835", "title": "Městečko (rozcestník)", "text": "Městečko (rozcestník)\n\nSlovo městečko má více významů\n\nobecný význam\n\nv názvech několika lidských sídel\n\nv literatuře\n\nv kinematografii\n"}
{"id": "135840", "url": "https://cs.wikipedia.org/wiki?curid=135840", "title": "Pařezí", "text": "Pařezí\n\nNázev Pařezí má více sídel:\n\npodobný název má \n"}
{"id": "135842", "url": "https://cs.wikipedia.org/wiki?curid=135842", "title": "WinSCP", "text": "WinSCP\n\nWinSCP je open source SFTP, FTP, WebDAV a S3 klient pro Microsoft Windows. Jeho hlavní funkcí je bezpečný přenos souborů mezi lokálním a vzdáleným počítačem. Navíc může fungovat jako správce souborů.\n\nVývoj programu začal okolo května 2000. Původně byl dostupný na webu VŠE, kde v té době autor pracoval.\nOd 16. července 2003 je šířen pod licencí GPL a dostupný na webu SourceForge.\n\nImplementace protokolu SSH pochází z programu PuTTY.\n\nWinSCP je také k dispozici jako plugin pro správce souborů FAR a Altap Salamander (dříve Servant Salamander).\n\n"}
{"id": "135843", "url": "https://cs.wikipedia.org/wiki?curid=135843", "title": "La Madeleine", "text": "La Madeleine\n\nLa Madeleine je novoklasicistní církevní stavba v pařížském 8. obvodu. Výstavba kostela zasvěceného sv. Máří Magdaléně trvala vinou politických zvratů ve Francii 85 let. Několikrát se změnil i účel stavby, od Napoleona I., který jej zamýšlel jako oslavný chrám své armády v roce 1806, přes stavbu železničního nádraží roku 1837 až byl v roce 1845 definitivně vysvěcen jako katolický farní kostel. Inspirací k návrhu této budovy byl římský chrám \"Maison Carré\" v Nîmes.\n\nK roku 1238 je v této oblasti připomínána kaple, která sloužila zdejšímu předměstí, a která byla pravděpodobně kvůli špatnému stavu nahrazena novou kaplí zasvěcenou sv. Máří Magdaléně, sv. Martě a svatému Lazarovi. Základní kámen této nové kaple položil francouzský král Karel VIII. v roce 1492. Nacházela se pravděpodobně na místě dnešního domu č. 8 na \"Boulevardu Malesherbes\". Kvůli rostoucímu počtu obyvatel na předměstí byla kaple v roce 1639 povýšena na farní kostel a v letech 1659 a 1698 byla přestavěna a rozšířena. Základní kámen položila 8. července 1651 Anna Marie Louisa Orleánská, sestřenice Ludvíka XIV. a biskup ze Sarlat-la-Canéda, kteří financovali přestavbu.\n\nPo připojení předměstí k Paříži v roce 1722 se začalo uvažovat o výstavbě nového kostela na jiném místě. Když architekt Ange-Jacques Gabriel (1698–1782) navrhl nové náměstí Ludvíka XV., předpokládal vybudování osy protínající náměstí a pokračující jako dnešní ulice \"Rue Royale\", na jejímž konci měl stát kostel. Starý kostel byl zrušen v roce 1765, prodán roku 1767 a zbořen 1801.\n\nZhotovením plánů nového kostela sv. Máří Magdalény byl pověřen v roce 1757 architekt Pierre Contant d'Ivry (1698–1777). Navrhl stavbu s půdorysem latinského kříže s kupolí. Projekt byl schválen v roce 1764.\n\nZákladní kámen položil král Ludvík XV. 3. srpna 1763. Pierre Contant d'Ivry zemřel v roce 1777, do té doby byly vyhloubeny základy a začala jejich stavba. Architekt Étienne-Louis Boullée (1728–1799) vyhotovil nový projekt respektující dosavadní vybudované základy, ale původní projekt Pierra Contanta d'Ivry přesto zcela nahradil jeden z jeho žáků Guillaume-Martin Couture (1732–1799). Ten plány zcela změnil a inspiroval se projektem Jacquese Germaina Soufflota a jeho kostelem Sainte-Geneviève. Navrhl kostel na půdorysu řeckého kříže zakončený ještě mohutnější kopulí a s portikem s korintskými sloupy.\n\nKdyž vypukla Velká francouzská revoluce, byly sloupy již vztyčeny a opatřeny hlavicemi. Ale období nebylo nakloněno k dostavbě kostela a stavební práce byly zcela zastaveny nařízením Národního shromáždění ze dne 30. prosince 1791. Ředitelství staveb pronajalo v roce 1794 podzemí kostela obchodníkovi s vínem a okolní prostory řemeslníkům.\n\nMnozí architekti navrhovali různá využití nedokončené budovy. Jacques-Guillaume Legrand a Jacques Molinos navrhovali sídlo Národního konventu – jednací sál by se nacházel v chóru zatímco zbývající části budovy by sloužily jako kanceláře. Guy de Gisors navrhl zde umístit Národní knihovnu nebo Pařížskou operu.\n\nCísařským dekretem z 21. února 1806 byla budova přidělena Francouzské bance, Obchodnímu soudu a Pařížské burze. Architekt Pierre-Alexandre Vignon (1763–1828) byl pověřen vypracováním plánů nové budovy, ale celý projekt byl zamítnut bankéři a obchodníky, kteří se zde cítili být příliš vzdáleni od obchodní čtvrti.\n\nDne 2. prosince 1806 ve vojenském táboře v polské Poznani císař Napoleon podepsal dekret na vytvoření chrámu ke slávě francouzské armády.\nByla vypsána architektonická soutěž, které se zúčastnilo 80 architektů. Projekt architekta Pierra Alexandra Vignona upřednostnil Napoleon oproti mínění Císařské akademie: chrám inspirovaný klasickou antickou architekturou.\n\nPoté začala demolice částí stavby dle původních plánů a práce rychle pokračovaly až do roku 1811, kdy byly z nedostatku peněz zastaveny. Po ruském tažení v roce 1812 Napoleon opustil myšlenku na oslavný chrám a vrátil se k původnímu jednoduchému kostelu.\n\nPo restauraci Bourbonů práce pokračovaly, byly dokončeny základy a podezdívky, vztyčeny sloupy a začaly růst obvodové zdi. Zbývalo jen uzavřít stavbu a vyzdobit ji. Král Ludvík XVIII. nařídil v srpnu 1816, že nový kostel bude památník usmíření popravených Ludvíka XVI., Marie Antoinetty a Alžběty Francouzské. Peníze k dokončení ale chyběly a proto Ludvík XVIII. nechal ke stejnému účelu postavit na vlastní náklady Chapelle expiatoire. Architekt Vignon zemřel v roce 1828, aniž by se dožil dokončení svého díla.\nNahradil ho jeho spolupracovník Jean-Jacques-Marie Huvé (1783–1852), kterému se podařilo dokončit hrubou stavbu, ještě než vypukla Červencová revoluce roku 1830. Ludvík Filip nepovažoval pokračování v idejích příbuzenské větve Bourbonů za významné. V roce 1837 se uvažovalo o přestavbě budovy na nádraží. Nakonec sice potvrdil vznik kostela, ale rozhodl, že se bude jednat o běžný farní kostel bez zvláštních hodností. Zákonem z roku 1834 byl uvolněn úvěr ve výši šesti miliónů franků pro dokončení prací. Kostel vysvětil 9. října 1845 pařížský arcibiskup Denys Affre.\n\nNovoklasicistní stavba připomíná antický chrám. Nachází se ve stejné ose jako Palais Bourbon (dnes sídlo Národního shromáždění), který je v obdobném slohu a leží na levém břehu. Stavba je 108 m dlouhá, 43 m široká, 30 m vysoká a je obklopená 52 korintskými sloupy. Průčelí s osmi sloupy je zakončeno frontonem, ve kterém je reliéf z roku 1833 zobrazující Poslední soud (autor Philippe Joseph Henri Lemaire). Na architrávu je latinský nápis \"D.O.M. SVB. INVOCAT S. MAR. MAGDALENÆ\" (Bohu Všemohoucímu a převelikému, pod vzýváním svaté Marie Magdalény). Hlavní dveře se scénami ze Starého zákona jsou vysoké 10 m a široké 5 m. Hlavní oltář s motivem nanebevzetí sv. Máří Magdalény je dílem Carla Marochettiho. V polokopuli je freska od Julese-Clauda Zieglera \"Historie křesťanství\", kde lze mezi zobrazenými osobnostmi najít Janu z Arku, Raffaela, Danta, Napoleona či Pia VII.\n\nVnitřní výzdobu provedl též Jean-Jacques-Marie Huvé. Namísto šesti lunet, které měly vpouštět do lodě světlo, se rozhodl pro tři kupole s otvory.\n\n\n"}
{"id": "135845", "url": "https://cs.wikipedia.org/wiki?curid=135845", "title": "World Rally Car", "text": "World Rally Car\n\nWorld Rally Car je specifikace vozidel pro automobilové soutěže, rallye. Jsou odvozeny ze sériových vozů, kterých musí být vyrobeno minimálně 25 000 kusů.\n\nKaroserie je siluetou produkčně vyráběných vozidel, doplněno o prostorovou ocelovou konstrukci (rám) a aerodynamické prvky na karoserii, z důvodu bezpečnosti a zvětšení přítlaku na vůz. Předepsaná minimální délka na 4000 mm, šířka 1875mm a minimální hmotnost 1230 kg.\n\nMotor \n\nMotory mají maximální objem do 1600 cm³. Jsou přeplňovány turbodmychadlem, množství přivedeného vzduchu je omezeno restriktorem o průměru 36 mm. Výkon motoru je okolo 280 KW/380 koní. Motor je vybaven elektronickým systémem ALS, který zamezuje zpožďujícímu účinku turbodmychadla.\n\nPohon\n\nStálý pohon všech kol. V minulosti (pro sezonu 2005 a dřív) byly používány aktivní diferenciály (přední, střední a zadní), ty se starají o optimální přenos a distribuci výkonu na poháněná kola. V dnešní době (pro sezonu od roku 2006) jsou používány továrními týmy, podle rozhodnutí FIA, diferenciály pasivní.\n\nPřevodovka\n\nObvykle má vůz šest rychlostí, ovládaných sekvenční řadicí pákou umístěnou na podlaze nebo na volantu. Spojkový pedál je používán k zařazení prvního a zpětného rychlostního stupně. \n\nBrzdy\n\nPoužívány brzdy na asfaltové a šotolinové soutěže s nezpevněným povrchem. Na přední nápravě jsou brzdy s větším průměrem a brzdným účinkem, oproti nápravě zadní. Brzdy jsou chlazeny vodou, z důvodu zachování brzdné síly po celou dobu soutěže a udržení teploty brzdové kapaliny v rozmezí 100-150 °C.\n\nPosádku vždy tvoří řidič a spolujezdec – navigátor.\n\n"}
{"id": "135849", "url": "https://cs.wikipedia.org/wiki?curid=135849", "title": "WRC", "text": "WRC\n\nWRC může označovat: \n"}
{"id": "135850", "url": "https://cs.wikipedia.org/wiki?curid=135850", "title": "Bryggen", "text": "Bryggen\n\nBryggen je nejstarší čtvrť norského Bergenu. Nachází se podél východního břehu přístavu Vågen. Kdysi byla hlavním centrem obchodu v severní Evropě a tvoří ji souběžné řady domů s kamennými základy, za jejichž průčelími s lomeným štítem se ukrývají rekonstruované stavby z hrubých fošen. I přes přísný zákaz používání ohně bylo mnoho domů zničeno ohněm, naposledy v roce 1955.\n\nV roce 1979 bylo 58 dřevěných domů na bryggenském nábřeží zapsáno na seznam světového dědictví UNESCO.\n\n"}
{"id": "135851", "url": "https://cs.wikipedia.org/wiki?curid=135851", "title": "Natamycin", "text": "Natamycin\n\nNatamycin (někdy pimaricin) je přírodní antimykotikum vytvářené bakteriemi \"Streptomyces natalensis\", \"S. gilvosporeus\", \"S. chattanoogensis\", \"S. lydicus\" a dalšími. Je to makrolidové antimykotikum používané k léčbě keratitidy. Je účinné zejména při infekcích rohovky způsobených plísněmi \"Fusarium\".\n\nV potravinářství se používá jako protiplísňový konzervant sýrů i uzenin, aplikuje se jako sprej nebo prášek na celé, dělené nebo měkké sýry, případně na voskový obal některých sýrů. Jako přídatná látka je označována kódem E 235.\n"}
{"id": "135854", "url": "https://cs.wikipedia.org/wiki?curid=135854", "title": "Sója (mys)", "text": "Sója (mys)\n\nMys Sója (宗谷岬; \"Sója misaki\") je mys, který je nejsevernějším bodem Japonska ležícím na čtyřech hlavních japonských ostrovech. Mys leží ve městě Wakkanai v podprefektuře Sója na ostrově Hokkaidó. Za jasného počasí je odtud možné zahlédnout ostrov Sachalin patřící Rusku. Průliv mezi Hokkaidó a Sachalinem se nazývá La Pérousův průliv nebo také průliv Sója.\n\nNa mysu je umístěn památník na 80 námořníků americké ponorky USS Wahoo, která se během druhé světové války potopila asi 20 km na severovýchod od mysu.\n"}
{"id": "135867", "url": "https://cs.wikipedia.org/wiki?curid=135867", "title": "Maďarská republika", "text": "Maďarská republika\n\nMaďarská republika může být:\n\n"}
{"id": "135882", "url": "https://cs.wikipedia.org/wiki?curid=135882", "title": "Marijsko", "text": "Marijsko\n\nMarijsko (, ), je republika na východě evropské části Ruska.\n\nMarij El leží na Volze východně od Nižněnovgorodské oblasti západně od Tatarstánu, na jihu sousedí s Čuvašskem.\n\nPůvodním národem jsou Marijci. Marijci tvořili při Sčítání 2002 312 178 (= 42,88 % populace) obyvatel. 345 513 (= 47,46 %) lidí z 727 979 osob byli Rusové, 43 377(= 5,96 %) Tataři, 7 418 (= 1,02 %) Čuvaši a 5 097(= 0,70 %) Ukrajinci. Úředními jazyky jsou dva dialekty marijštiny a ruština. V náboženství převládá ruská pravoslavná církev (66 obcí), dále jsou zastoupeni příslušníci pohanského polyteistického náboženství (3 komunity), islámu (14 obcí) a protestanství (42 obcí).\n\nV Marijsku představuje hlavní město Joškar-Ola (255 000 obyvatel) jediné velké město. Jen dvě další města mají přes 20 000 obyvatel – Volžsk a Kozmoděmjansk.\n\nMěsta (k 1. lednu 2005)\n\nOblast, kterou obývali Marijci, byla dlouhou dobu rozdělena mezi Kazaňský chanát a Rusko, tudíž byla pod vlivem islámu i ruské pravoslavné církve. Během 16. století se definitivně stala součástí Ruska. V roce 1936 byla vytvořena Marijská ASSR, od roku 1991 Marijsko resp. Republika Marij El.\n\nMarijsko je prezidentská republika. Hlavou státu je Leonid Igorjevič Markelov.\n\nV parlamentu jsou zastoupeny 4 politické strany. Dávají Marijcům jen malé politické zastoupení. Jejich nejdůležitější stranou je Marij Ušem.\n\nMarijsko leží v zalesněné oblasti (tajga), 57 % jeho rozlohy zabírají lesy. Nejdůležitějšími odvětvími tak jsou lesnictví a dřevozpracující průmysl. Další místní ekonomická odvětví jsou strojírenství a elektrotechnika.\n\n"}
{"id": "135888", "url": "https://cs.wikipedia.org/wiki?curid=135888", "title": "Ararat", "text": "Ararat\n\nArarat (turecky \"Ağrı Dağı\", arménsky \"Արարատ\"), v Arménii známý i pod jménem Masis, je s nadmořskou výškou 5137 m nejvyšší horou Turecka i Arménské vysočiny. Nachází se na východě Turecka, několik kilometrů od hranic s Íránem a Arménií.\n\nArarat je vulkánem se dvěma vrcholy:\n\nPoslední sopečná aktivita byla zaznamenána v roce 1840, kdy došlo k vyvržení magmatu z parazitického kráteru. Tento výbuch si vyžádal i lidské oběti. Předcházející erupce vytvořily mnoho parazitických kráterů na západní straně sopky. Vrchol Araratu je trvale pokryt sněhem a ledem a tvoří výraznou dominantu celého kraje. Nejimpozantnější pohled na ni je z arménského hlavního města Jerevanu a okolí.\n\nPodle Bible někde na Araratských horách přistála po potopě světa Noemova Archa, podle některých snad na samotné hoře Ararat.\n\nJe též národním symbolem Arménie, včetně archy Noemovy je zobrazen jak ve státním znaku Arménie, tak i (bez archy Noemovy) bývalé Arménské sovětské socialistické republiky.\n\nVýstup na Ararat není extrémně náročný, problémy může způsobit spíše délka výstupu nebo poměrně značná nadmořská výška. Ideální podmínky jsou v letním období. Doporučenou výbavou jsou potřeby pro bivak, cepín a mačky. Souvislá sněhová pokrývka a vrcholový ledovec začíná v nadmořské výšce okolo 4900 m. Turecké úřady vyžadují zakoupení povolení k výstupu a povinné je také využití služeb místního průvodce.\n\n\n"}
{"id": "135889", "url": "https://cs.wikipedia.org/wiki?curid=135889", "title": "Aragac", "text": "Aragac\n\nAragac ( ) je nejvyšší hora Arménie. Je to stratovulkán. Má čtyři vrcholy čnící nad rozlehlým kráterem, z nichž nejvyšší je severní, dosahující nadmořské výšky 4095 m. Po úbočí stoupá přístupová cesta do výšky přes 3450 m n. m. až k jezeru Kari, u kterého stojí meteorologická stanice. Vrcholové partie nejsou příliš obtížným horolezeckým terénem. Výstup na všechny čtyři vrcholy lze při lehce nadprůměrné fyzické kondici zvládnout za jeden den. Na severním svahu pramení řeka Kasach. \n\n"}
{"id": "135897", "url": "https://cs.wikipedia.org/wiki?curid=135897", "title": "Bell X-2", "text": "Bell X-2\n\nBell X-2 Starbuster bylo americké experimentální letadlo určené pro výzkum letových vlastností v oblasti rychlostí Mach 2 až 3.\n\nPo zdárném překonání rychlosti zvuku letounem Bell X-1, se zdálo, že konstruktérům nestojí prakticky nic v cestě. Stačí jen letouny průběžně osazovat stále silnějšími motory, které budou letoun hnát stále vyšší rychlostí. Opak byl však pravdou. Samotný letoun X-1 byl navržen především s použitím znalostí z rychlých letounů druhé světové války a jeho design a konstrukce působily už od počátků obrovské problémy a jeho samotná pilotáž byla skoro na hranici lidských možností. Inženýři už v období druhé světové války pozorovali znepokojující jev – okolo rychlosti 800 km/h a v některých případech ještě menších, se dostavují problémy ve formě kmitání, letoun začne „padat na nos“, přičemž vodorovné ocasní plochy se stávají téměř neúčinnými. Kmitání se při vzrůstající rychlosti dále zvyšuje, až naruší integritu samotného stroje, který se za letu rozpadá. Tyto problémy, které měly na svědomí životy mnoha pilotů, dávaly prostor ke spekulacím, zda je vůbec možné rychlost zvuku překonat. Až poválečný výzkum oblasti vysokých rychlostí, za přispění ukořistěných dat z výzkumů německých konstrukčních kanceláří přinesl závěry, podle nichž se řídí konstruktéři nadzvukových strojů dodnes. Zvyšování rychlosti letounu nelze docílit pouze velmi silným motorem, ale v zájmu ovladatelnosti je třeba hledat i vhodné aerodynamické řešení konstrukce letounu jako celku.\n\nOvladatelnost a stabilita letounu, letícího supersonickou rychlostí, byla pouze jedním z hlavních problémů. Při rychlostech přibližujících se Mach 3, se také začala projevovat tzv. „tepelná bariéra“, tedy nadměrné ohřívání draku letounu způsobené třením vzduchu. Za těchto podmínek se dále nedají používat běžné slitiny hliníku, jak bylo do té doby pro konstrukci letadel zvykem. K ověření vymodelovaných teorií a nalezení schůdných řešení, byl zadán projekt X-2, čili letounu dosahujícího rychlostí Mach 3 a více. \n\nKonstrukční kancelář Bell přišla s letounem vyrobeným z oceli a nikl-měděných slitin, šípovým křídlem a poháněným dvoukomorovým raketovým motorem XLR 25 o tahu 11 až 67 kN. 27. června 1952 provedl testovací pilot Jean „Skip“ Ziegler první, zkušební klouzavý let, při kterém byl X-2 vypuštěn z modifikovaného bombardéru B-50. Tento letoun byl posléze ztracen při explozi v roce 1953. První motorový let provedl Frank K. „Pete“ Everest 18. listopadu 1955. Při svém devátém letu ke konci července 1956, vytvořil nový rychlostní rekord Mach 2,87 (3 050 km/h). X-2 splňoval to, co se od něj očekávalo, i když ne zcela dostatečně. Piloti ve vysokých rychlostech hlásili, že ovládání letounu je jen velmi málo účinné. Následující simulace a testy ve větrném tunelu, kombinované s nashromážděnými letovými daty jim daly plně za pravdu a ukazovaly, že letoun je velmi nestabilní při rychlostech blížících se Mach 3. I přes problémy s ovládáním letounu byla nashromážděná data pro NASA tak cenná, že se pokračovalo ve výzkumu i nadále, což mělo později tragické důsledky.\n\nPro další testy byli povoláni dva mladí piloti, kapitáni Iven C. Kincheloe a Milburn G. „Mel“ Apt. Dne 7. září 1956 se Kincheloe stal vůbec prvním pilotem na světě, který vystoupal do výšky 30 500 m (100 000 stop), když dosáhl nejvyšší letové hladiny 38 466 m (126 200 stop). Jen dvacet dní nato, ráno 27. září, seděl v kokpitu letounu jeho kolega Mel Apt. Byl poučen o tom, aby sledoval optimální, předem vypočítanou letovou hladinu a také aby se vyhnul jakýmkoliv větším snahám o manévrování při rychlosti nad Mach 2,7. Po odpoutání od nosiče zaletěl naprosto precizní letovou stopu a stal se prvním mužem, který překonal Mach 3, když dosáhl rychlosti Mach 3,2 (3 370 km/h) v 19 960 metrech. Let byl do této chvíle absolutním triumfem, leč v následujících sekundách se zvrhl v tragédii, která měla pro celý program X-2 nedozírné následky. Z neznámého důvodu, krátce poté co dosáhl maximální rychlosti, se Apt rozhodl pro obrat, i když měl letoun rychlost ještě nad Mach 3. Možná proto, že si mladý pilot neuvědomil rozdíl mezi skutečnou a vzdušnou rychlostí, možná se bál, že je příliš daleko od letiště. X-2 se zcela vymkl kontrole a naprosto neovladatelný se zřítil na zem v sérii \"vývrtek\". Ve stínu tragédie se \"Národní letecký úřad\" rozhodl celý program ukončit.\n\nPřestože byl celý program postižen touto tragédií, poskytl cenná data v oblasti aerodynamiky vysokých rychlostí a položil důležitý základ pro program X-15, který byl spuštěn tři roky poté.\n\nByly vyrobeny dva letouny. Celkem bylo uskutečněno 20 letů (7 klouzavých, 13 motorových).\n\n\n"}
{"id": "135899", "url": "https://cs.wikipedia.org/wiki?curid=135899", "title": "Alkoholický nápoj", "text": "Alkoholický nápoj\n\nAlkoholické nápoje jsou nápoje, obsahující přes 0,75 objemových procent ethanolu. Legislativně je alkoholický nápoj definován jako „nápoj obsahující více než 0,5 % objemových ethanolu“. Jejich požití způsobuje opilost: v menších dávkách (v závislosti na metabolismu jedince) uvolnění a euforické stavy, nebo pocity napětí, ve větších dávkách útlum, nevolnost až otravu.\n\nAlkohol ethanol je omamná látka, obsažená v některých nápojích. Savci jsou schopni díky enzymu ADH4 trávit alkohol již milióny let. Metabolizuje na acetaldehyd. Užíval se při rituálech či oslavách jako například mešní víno. U člověka způsobuje změny ve vnímání a chování. Alkohol je návykový (tělo si na něj zvykne a vyžaduje ho víc a víc), proto se řadí mezi drogy. V přírodě vzniká kvašením, při kterém kvasinky mění cukr na oxid uhličitý a alkohol. Začne-li se kazit jablečný mošt, dělají se v něm bublinky. Mošt kvasí a přestane být sladký (cukr se přeměnil), je nakysle trpký – „navinulý“. Podobným způsobem se vyrábí jablečné víno nebo víno z vinných hroznů, které daly nápoji jméno. Víno běžně obsahuje 10 až 15 % alkoholu, pivo přibližně polovinu, vyšších koncentrací již přirozenou fermentací nelze dosáhnout, takzvané pálenky se vyrábí destilací. Po konzumaci alkoholických nápojů nesmí lidé v mnoha zemích řídit dopravní prostředky, protože by mohli být nebezpeční sobě i druhým. Člověku, který alkohol nikdy nepije, se říká abstinent.\n\nSoustavným požíváním alkoholických nápojů v nadměrné míře se může vyvinout (jak duševní tak i tělesné) onemocnění – alkoholismus. Ohledně přiměřené dávky alkoholu se studie rozcházejí. Půjde však pravděpodobně o vliv systematické chyby studií, kdy do skupiny abstinentů například spadají lidé, kteří nepijí ze zdravotních důvodů. Některé alkoholické nápoje (např. víno) mohou částečně organismu prospět (jistými ovocnými látkami jako jsou flavonoidy), ale podle výzkumu Cincinnatské univerzity vlastní alkohol zdraví škodí i v této míře bez ohledu na typ nápoje. Od malých dávek způsobuje i například karcinom prsu – dvě alkoholové jednotky (půl litru piva s 4 % alkoholu) za den zvyšují riziko této rakoviny o 24 %. Malé dávky zvyšují riziko i dalších typů rakovin. Neexistuje tak zdravá minimální dávka alkoholu. Alkohol způsobuje přibližně 6 % rakovin a nepomáhá proti kardiovaskulárním onemocněním. Mezinárodní agentura pro výzkum rakoviny alkoholické nápoje klasifikuje jako prokázané karcinogeny skupiny 1 (kde je například i tabákový kouř či radioaktivita). Alkohol způsobuje mutace DNA. Za efektivní způsob snížení rizika rakoviny se považuje snížení konzumace alkoholických nápojů. Proto se v jistých zemích přistupuje k varovným označování lahví podobných varováním na krabičkách cigaret. Dalším negativním důsledkem požívání alkoholu je i zubní kaz. Může také snižovat plodnost.\n\nZ hlediska společenského vlivu se alkohol řadí mezi nejnebezpečnější drogy. Alkohol je škodlivější než heroin nebo kokain z toho důvodu, že kromě uživatelů může ohrozit i nevinné lidi v jejich okolí. Alkohol způsobuje řadu onemocnění, od kardiovaskulárních a neurologických poruch až po degeneraci jater. Nepřímo způsobuje dopravní nehody, zvyšuje promiskuitní aktivity a tím i pravděpodobnost, že se lidé nakazí řadou přenosných nemocí, způsobuje i obrovské výdaje v ekonomice národa, protože se platí za léčbu pro ty, kteří trpí problémy souvisejícími s alkoholem.\n\nPodle Světové zdravotnické organizace užívání alkoholu stálo život 3 miliony lidí v roce 2016. Více než tři čtvrtiny těchto úmrtí se týkaly mužů. 28% úmrtí způsobila zranění (nehody, násilí, apod.), 21% zažívací potíže, 19% kardiovaskulární nemoci a zbytek infekční choroby, rakoviny, mentální a ostatní onemocnění.\n\nV České republice podle vládních odhadů z roku 2019 alkohol pije denně asi 600 tisíc lidí.\nKonzumace pouhého půllitru piva významně ovlivňuje řidičské schopnosti. Přesto má většina států nenulový limit. Trendem ale je limity alkoholu snižovat, protože se tím snižují následky nehod.\n\n\n\n\n"}
{"id": "135903", "url": "https://cs.wikipedia.org/wiki?curid=135903", "title": "Erysipel", "text": "Erysipel\n\nErysipel (latinsky \"erysipelas\"), lidově též růže nebo Oheň svatého Antonína, je akutní erytémové onemocnění kůže a vrchní vrstvy podkoží vyvolané většinou beta-hemolytickými streptokoky skupiny A. Onemocnění nezanechává imunitu.\nMéně často vyvolávají erysipel i beta-hemolytické streptokoky skupiny B, C a G, \"Haemophilus influenzae\" ev. \"Staphylococcus aureus\". U nemocných s poruchou imunity mohou erysipel vyvolat i jiné baktérie.\n\nVyskytuje se zhruba 200 případů na 100 000 obyvatel, postihuje převážně mladé nebo starší jedince. Erysipel vzniká zejména u lidí oslabených, po traumatu, podchlazení a s oslabenou imunitou (diabetici).\nVstupní branou infekce jsou čerstvá nebo stará poranění (po otevřených frakturách), vředy na dolních končetinách, ragády při dermatomykózách na končetinách, lymfostáza na končetinách (při městnání srdečním, po exenteraci axilárních uzlin), erose u vchodu nosního při rýmě. Kromě dolních a horních končetin postihuje obličej (víčka, uši) a může postihnout i vulvu nebo penis, kde je často komplikován nekrózou a gangrénou.\n\nOnemocnění začíná prudkým vzestupem teplot ke 40 °C spojeným s celkovou zchvácenností, zimnicí a třesavkou, bolestmi hlavy, nauzeou až zvracením. Teprve v průběhu následujících hodin až 1 dne, výjimečně 2 dnů, se objevují kožní projevy. Jde o zarudnutí, palpační citlivost a mírný edém v místě infekce. Ložisko je spíše růžové až světle červené barvy, přesně ohraničené a do okolí se šíří jazykovitými výběžky. Kůže v místě postižení je lesklá. Můžeme nalézt hmatné a bolestivé spádové uzliny. Nejčastěji se erysipel vyskytuje na dolních končetinách a na tvářích.\n\nKromě tohoto typického obrazu může mít erysipel charakter vesikulózní (\"e. vesicullosum\") až bulózní (\"e. bullosum\") s hemoragiemi do puchýřků a okolí. Někdy mohou ložiska přecházet v nekrózu (\"e. gangrenosum\") nebo flegmónu. Tyto formy se vyskytují převážně na dolních končetinách.\n\nTypickým jevem u erysipelu jsou recidivy onemocnění, předpokládá se, že po zhojení zůstává streptokok opouzdřen v tkáni a za vhodných podmínek (oslabení organismu) se opět aktivuje. V klinickém obrazu mohou v těchto případech chybět některé celkové příznaky jako horečka, zvracení – bývá jen nauzea nebo bolest hlavy. Erytém rovněž nemusí být tak výrazný a typický. Při recidivách erysipelu dochází ke sklerotizaci podkožních lymfatických cév, tím dochází k edému končetiny a následně vývoji elefantiázy.\n\nV laboratorních vyšetřeních zjišťujeme zvýšení sedimentace erytrocytů, leukocytózu a vzestup ASLO. Výtěry provedené z míst bran vstupu nebývají příliš přínosná, protože pozitivita je kolem 25 %. Pokud brána vstupu není zřejmá, tak kožní stěry jsou negativní, proto na zahájení terapie tyto metody nemohou mít vliv.\n\nDiagnóza je postavena na klinickém obrazu, tj. vysokých teplotách následovaných vznikem ostře ohraničeného erytému a někdy může pomoci i anamnéza (časté recidivy).\nDiferenciální diagnóza: při diagnostice erysipelu musíme především vyloučit cellulitidu (dříve nazývanou flegmónou, dle MKN-10 dg.L03). postihuje hlubší vrstvy podkoží, není tak přesně ohraničená, šíří se i přes fascie a na svaly a způsobuje větší edém.\n\nPrůběh může být akutní (častěji), subakutní, nebo chronický. Odlišení těchto 2 onemocnění je však v některých případech poměrně obtížné, protože mají mnoho společného. Dále je nutné vyloučit tromboflebitidu, která přichází v úvahu jak při dif. dg., tak při komplikacích. Varikózní, hypostatický či kontaktní ekzém nemají celkové příznaky a šíří se pomalu.\nErytéma migrans (I. stadium lymské boréliózy) probíhá pomalu a bez celkových a lokálních subj. příznaků. Angioneurotický (Quinckeho) edém probíhá akutně, ale nemívá zarudnutí. Erysipeloid má charakteristickou lokalisaci na prstech rukou a bývá snadno prokazatelný kontakt postiženého se skotem nebo rybami. Incipientní stadium herpes simplex a herpes zoster nemívá celkové příznaky. Erytéma nodózum má tuhé a bolestivé podkožní infiltráty, nejčastěji na bércích. Průběh není akutní, většinou bez celkových projevů a jde o projev jiného závažného onemocnění.\n\nV terénu je možné léčit pacienty s jasnou diagnózou, nekomplikované formy (ne erysipel vesikulózní, bulózní či gangrenózní), pacienty bez celkových poruch imunity, s výskytem erysipelu mimo obličej a dále pacienty s častýni recidivami dobře reagujícími na antibiotika.\n\nProtože vyvolavatel erysipelu – beta-hemolytické streptokoky, jsou stále dobře citlivé na penicilin, je penicilin lékem první volby. Pokud klinický obraz umožňuje ponechat pacienta doma, volíme phenoxymethylpenicillinum (V-Penicilin, Pencid a další) v dávce 0,5 g p.o. po 6 hodinách u dospělého. Minimální doba podávání antibiotika je 9 dní. Čím dříve od začátku příznaků je penicilin nasazen, tím má onemocnění kratší průběh.\n\nPři alergii na penicilin je lékem druhé volby erythromycin (250 mg á 6 hod.) event. jiné makrolidové ATB. V terapii nesmíme opominout léčit možnou bránu vstupu – vředy, ragády a další.\nDěti s erysipelem v obličeji, kde je pravděpodobnost etiol. agens \"Haemophilus influenzae\", odesíláme ihned k hospitalisaci.\n\nLokální léčba má podpůrný charakter, mírnící subjektivní obtíže pálení. Zde je vhodné aplikovat chladné obklady (chladná voda,lépe ledové obklady nebo moderní ochlazovací gely), nebo adstringentní octanové obklady = liq. aluminii aceticotartarici = sol. Burowi. Dále je vhodné použít protizánětlivé masti např. Ung. Ichtamoli nebo Ichtoxyl.\n\nProtože je erysipel vyvolaný beta-hemolytickým streptokokem, je nutno s odstupem 2-3 týdnů po onemocnění vyloučit revmatickou horečku nebo postreptokokovou glomerulonefritidu (vyšetřit moč a sedimentaci erytrocytů, poslech srdce). Pozor na případy, kdy se revmatická vada srdeční vyvine bez jakýchkoliv předchozích příznaků revmatické horečky! Pokud se objeví lymfangoitida a lymfadenopatie, je nutné kontrolovat uzliny v průběhu a po ukončení terapie abychom předešli komplikaci při event. kolikvaci. V některých případech může erysipel přejít v cellulitidu (flegmónu, viz dif.dg.), rozšířit se na fascie a svaly a způsobit fasciitidu, myositidu nebo subkutánní abscesy.\n\nPři podezření na rozvíjející se hlubokou tromboflebitidu podáme antikoagulancia a odešleme pac. k hospitalisaci. Pokud se rozvíjí elefantiáza, je nutné terapii konzultovat s cévním a kožním lékařem.\n\nKlasickou profylaxí je podávání benzatinbenzylpenicilinu (Pendepon, Retarpen) 1,2 mil.-2,4 mil. I.U. i.m. každé 3-4 týdny. V současné době vysodávkovaných tablet penicilinu je možné přechodně (v době dovolených), výjimečně trvale podávat phenoxymethylpenicilin (Pencid, Penbene) 1,5 mil.I.U. 2× denně.\n\n\n"}
{"id": "135910", "url": "https://cs.wikipedia.org/wiki?curid=135910", "title": "Usť-chantajská přehrada", "text": "Usť-chantajská přehrada\n\nUsť-chantajská přehrada ( ) je přehradní nádrž na území Tajmyrského rajónu v Krasnojarském kraji v Rusku. Má rozlohu 1561 km², z připadá 880 km² na jezera (Chantajské a Malé Chantajské). Je 160 km dlouhá a maximálně 9 km široká. Průměrná hloubka je 15 m a maximální 56 m. Má objem 23,5 km³.\n\nNádrž na řece Chantajce za přehradní hrází Usť-chantajské vodní elektrárny byla naplněna v letech 1970–75. V zóně vzdutí se nachází jezera Chantajské a Malé Chantajské. Úroveň hladiny kolísá v rozsahu 13 m. Reguluje dlouhodobé kolísání průtoku.\n"}
{"id": "135919", "url": "https://cs.wikipedia.org/wiki?curid=135919", "title": "Luigi Pirandello", "text": "Luigi Pirandello\n\nLuigi Pirandello (28. června 1867, Agrigento – 10. prosince 1936, Řím) byl italský dramatik, prozaik a básník, nositel Nobelovy ceny za literaturu za rok 1934.\n\nLuigi Pirandello se narodil roku 1867 v usedlosti Chaos poblíž města Agrigento na Sicílii v zámožné, patriotické rodině vlastníků sirných dolů. Do základní školy nechodil, měl domácího učitele. Poté ho otec zapsal na technický institut, ale Pirandello po dvou letech přestoupil na klasické gymnázium. Po jeho ukončení se zapsal současně na filozofickou i právnickou fakultu v Palermu. Roku 1887 se přestěhoval do Říma ke strýci z matčiny strany a pokračoval již pouze ve studiu na fakultě filozofické. Kvůli neshodě s profesorem latiny musel školu opustit a dokončit univerzitní vzdělání v německém Bonnu, kde promoval roku 1891. Roku 1893 se vrátil do Říma, kde se po svatbě s dcerou otcova společníka roku 1894 natrvalo usadil.\nSvou literární činnost zahájil Pirandello roku 1889 sbírkou básní \"Hravá bolest\" inspirovaných poezií Giosua Carducciho. V Bonnu vznikly básnické sbírky \"Gaiin svátek\" a \"Rýnské elegie\" napsané po vzoru Johanna Wolfganga Goetheho. V Římě navázal kontakty s literárními kruhy, především s krajanem Luigim Capuanou, který ho nasměroval od poezie k próze. Roku 1893 napsal svůj první román \"Marta Ajala\" (vydaný až roku 1901 pod názvem \"Zavržená\"), který byl silně ovlivněn poetikou verismu, a roku 1894 svou první povídkovou sbírku \"Lásky bez lásky\".\n\nRoku 1897 přijal Pirandello místo na katedře stylistiky v učitelském ústavu v Římě. Roku 1902 vydal svůj druhý román \"Pořadí\" vykazující již rysy jeho poetiky humoru, kterou Pirandello naplno rozvinul roku 1904 ve svém nejznámějším románu \"Nebožtík Mattia Pascal\" a jejíž principy důkladně vysvětlil roku 1908 ve svých literárněvědných esejích \"Umění a věda\" a \"O humoru\". Podle Pirandellova názoru je povinností umělce odhalit rozpor mezi jevem („maskou“) a podstatou („tváří“). Stržení „masky“ může zpočátku vyvolat smích, další analýza však vede k tragickému poznání podstaty „tváře“. V osobním životě bylo však toto tzv. humoristické období Pirandellovy tvorby poměrně nešťastné, neboť bylo tragicky poznamenáno duševní chorobou jeho ženy, která se neustále zhoršovala (od roku 1919 musela být Pirandellova manželka trvale hospitalizována v ústavu pro choromyslné)\n\nPirandellovy umělecké principy se projevovaly nejprve v jeho novelách a dalších románech (\"Staří a mladí\", \"Natáčí se!\"), plně se však rozvinuly až v jeho divadelních hrách. Po svém prvním jevištním úspěchu s komedií \"Rozmysli si, Jakoubku!\" v roce 1916 obrátil Pirandello svůj zájem definitivně k divadelní tvorbě. Roku 1921 mělo v Římě premiéru Pirandellovo drama \"Šest postav hledá autora\", patřící do tzv. trilogie \"„divadla na divadle“\" (další části tvoří hry \"Každý má svou pravdu\" a \"Dnes večer improvizujeme\"), ve které se Pirandello snažil setřít hranici mezi scénickou fikcí a skutečností, zpochybnit jistoty skutečného světa a vtáhnout diváky do děje, aby cítili spoluzodpovědnost za problémy, o nichž se na scéně diskutuje. Tato hra spolu s tragédií o ztrátě identity \"Jindřich IV.\" (1922) zajistila Pirandellovi mezinárodní věhlas. K jeho proslulosti přispělo i vydávání jednotlivých svazků jeho novel v letech 1922-1937 pod názvem \"Novely na jeden rok\".\n\nRoku 1924 vstoupil Pirandello do fašistické strany. Jeho skutečný vztah k Mussoliniho režimu je ale často diskutován v odborných kruzích. Těžko lze říci, zda Pirandellův příklon k fašismu byl jen vykalkulovaný záměr jak získat publicitu a přístup k dotacím, nebo zda skutečně platila jeho vlastní slova \"„jsem fašista, protože jsem Ital“\". Na jedné straně Pirandellova poetika nikdy nebyla poplatná nabubřelému patosu Mussoliniho éry, na druhé straně je pravda, že Mussoliniho podpora pomohla Pirandellovi získat mezinárodní slávu (jeho hry se hrály nejen v celé Evropě, ale také v USA a v Jižní Americe), a díky ní se také stal roku 1925 ředitelem římského divadla \"Teatro d'Arte\". S touto divadelní společností strávil Pirandello v letech 1925-1928 většinu času na zahraničním turné po Evropě a po Americe.\n\nVe svých hrách Pirandello na základě relativismu v chápání skutečnosti zpracoval originálním způsobem téma krize osobnosti, problematiku identity moderního člověka a rozpor mezi ideálem a skutečností. Námětem jeho děl jsou bizarní, nevypočitatelné až absurdní příběhy s podivínskými postavami plnými prudkých vášní a zvratů. Ale i v krajní absurditě je Pirandello vždy konkrétní a aktuální, skutečný mistr divadelního umění. Roku 1929 byl Pirandello jmenován členem Italské akademie a roku 1934 mu byla udělena Nobelova cena za literaturu \"„za jeho smělou a duchaplnou renesanci dramatického a scénického umění“\" (citace z odůvodnění Švédské akademie). Při návratu ze Stockholmu navštívil i Prahu.\n\nRoku 1936 se Pirandello nachladil při natáčení filmu na motivy románu \"Nebožtík Mattia Pascal\" a zemřel na zápal plic ve svém římském bytě. Podle své poslední vůle byl zpopelněn a jeho popel byl rozprášen poblíž usedlosti Chaos, kde se narodil.\n\nDivadlo na Vinohradech představilo hru v roce 1967 v inscenaci Jiřího Hudečka, kde hlavní roli ztvárnil Miloš Kopecký. V roce 2013 byla hra uvedena znovu; tentokrát se role Jindřicha zhostil Jiří Dvořák v režii Michala Vajdičky. Zajímavostí je, že Otakar Brousek st. hrál stejnou roli jako po šestatřiceti letech jeho vnuk Otakar Brousek ml.\n\n\n\n\n\n\n\n"}
{"id": "135925", "url": "https://cs.wikipedia.org/wiki?curid=135925", "title": "Silnice I/38", "text": "Silnice I/38\n\nSilnice I/38 je česká silnice I. třídy, třetí nejdelší (po I/35 a I/11) a jeden z páteřních celostátních tahů. Je dlouhá 256 km a vede z Libereckého kraje přes Středočeský a Vysočinu do Jihomoravského na státní hranici s Rakouskem. V úseku od křížení s dálnicí D1 (u Jihlavy) do Rakouska je po ní vedena evropská silnice E59. \n\nSilnice je postupně modernizována, jsou budovány mimoúrovňové křižovatky (MÚK) a obchvaty sídel. Ministerstvo dopravy hodlá po těchto krocích silnici I/38 lokálně označit značkou Silnice pro motorová vozidla. Tato modernizace je součástí programu ministerstva dopravy Nové pojetí dálniční sítě. V budoucnu silnice I/38 naváže na rakouskou rychlostní silnici S3 do Vídně.\n\n\n\n\n\n\n"}
{"id": "135927", "url": "https://cs.wikipedia.org/wiki?curid=135927", "title": "Maestral", "text": "Maestral\n\nMaestral (též mistrál) je vítr, který vane z pevniny směrem do moře.\n\nVyskytuje se převážně v létě a v zimě, kdy je velmi chladný. Provází ho slunečné a stálé počasí. Vane pouze při pobřeží, do výšky zhruba 300 m. Jeho rychlost dosahuje až 90km/h. Silně vanoucí vítr ze severu a severozápadu od Centrálního masivu (pohoří Cevenny) a Alp. Mistrál velmi často znehodnotí úrody tamních obyvatel.\n"}
{"id": "135930", "url": "https://cs.wikipedia.org/wiki?curid=135930", "title": "Irkutská přehradní nádrž", "text": "Irkutská přehradní nádrž\n\nIrkutská přehrada ( ) je přehradní nádrž na území Irkutské oblasti v Rusku. Má rozlohu 154 km². Je 65 km dlouhá a 4 km široká u hráze a 0,5 km široká u Bajkalu. Po postavení přehradní hráze stoupla průměrná dlouhodobá úroveň hladiny \"Bajkalu\" o 1 m. Přehrada má využitelný objem 46,5 mld m³.\n\nNádrž na řece Angara za přehradní hrází Irkutské vodní elektrárny byla naplněna v letech 1956-59. Představuje zatopenou dolinu \"Angary\" mezi hrází a odtokem řeky z jezera Bajkal s velkým množstvím úzkých zálivů. Reguluje dlouhodobé kolísání průtoku.\n\nNa břehu leží město Irkutsk a nacházejí se zde rekreační objekty, pionýrské tábory a sportovní chaty.\n"}
{"id": "135940", "url": "https://cs.wikipedia.org/wiki?curid=135940", "title": "Plhov (Hornosázavská pahorkatina)", "text": "Plhov (Hornosázavská pahorkatina)\n\nPlhov je zalesněný, málo navštěvovaný vrch poblíž města Chotěboř, který se nachází nad čistírnou odpadních vod asi 1 km severovýchodně od města. Z druhé strany se nachází tzv. \"Slavíkova louka\". Pod jeho západním svahem protéká Kamenný potok.\n\nVe středověku se zde nacházela stejnojmenná osada, která náležela k obci Předboř a později k obci Bezděkov.\n"}
{"id": "135942", "url": "https://cs.wikipedia.org/wiki?curid=135942", "title": "Achelóos (mytologie)", "text": "Achelóos (mytologie)\n\nAchelóos (latinsky \"Achelous\") je v řecké mytologii bůh největší řeky v řecké Aitolii. Zároveň je to i jméno té řeky.\n\nJeho původ je nejasný - podle jedné verze jsou jeho rodiči Titáni Ókeanos a Téthys, podle jiné však bůh slunce Hélios a bohyně země Gaia.\n\nProslavil se hlavně tím, že bojoval s hrdinou Héraklem o krásnou Déianeiru, dceru kalydónského krále Oinea. V souboji se změnil v hada a Héraklés ho téměř zardousil. Proměnil se v býka a Héraklés mu v souboji ulomil jeden roh, který pak bohyně Néreovny naplnily různými plody a jako „roh hojnosti“ ho daroval nejvyššímu bohu Diovi. Tak byl Achelóos i přes své „chameleonské“ schopnosti velkým hrdinou přemožen.\n\n"}
{"id": "135949", "url": "https://cs.wikipedia.org/wiki?curid=135949", "title": "Otradovice", "text": "Otradovice\n\nNázev Otradovice má více sídel:\n\n"}
{"id": "135951", "url": "https://cs.wikipedia.org/wiki?curid=135951", "title": "Štěpánov (Bezděkov)", "text": "Štěpánov (Bezděkov)\n\nŠtěpánov () je osada Bezděkova, mající pouhých 8 obyvatel a ležící 458 m n. m. v CHKO Železné hory.\n\nPrvní zmínka pochází z roku 1556 jako o \"Sstiepanowu\". První známé osudy sdílela spolu s Libicí nad Doubravou, kdy byla majetkem kláštera ve Vilémově. Po zániku kláštera patřila Trčkům z Lípy a roku 1556 ji Vilém Trčka z Lípy prodal Janovi z Předboře. V roce 1581 vlastnil Štěpánov Aleš Předbořský, majitel studeneckého panství. Předpokládá se, že on, nebo jeho následovník Adam Předbořský z Předboře zde nechal vystavět tvrz. Adam ale podporoval povstání a byl v roce 1623 odsouzen a protože se nechce vzdát své víry odchází do ciziny.\n\nTvrz byla v roce 1626 vypálena. O panství se stará strýc Adama Albrecht Hyldebrant Lukavský z Lukavice. Roku 1650 je Štěpánov prodán syny Albrechta paní Evě Kustošové na Horním Studenci. Roku 1699 Štěpánov kupuje Augustin Voračický z Paběnic. Dále je známa koupě z roku 1708, kdy Štěpánov kupuje Rudolf Haugvic z Biskupic. Jeho následovník Norbert František Haugvic, hejtman Čáslavského kraje prodal statek Václavu Leveneurovi z Grünwaldu na Studenci.\n\nV druhé polovině 18. století byl v místě tvrze vystavěn zámek. Je v půdorysu trojhranu, dvoukřídlý a jednopatrový. Je zde i zrušený pivovar z roku 1744 a pěkná kaplička z 18. století.\n\nOd roku 1952 v budově zrušeného lihovaru sídlilo učiliště Štěpánov, později i s internátem a kuchyní, vyučující postupně obory zemědělské, zednické a truhlářské. V roce 1998 došlo ke sloučení s učilištěm v Chotěboři a školním rokem 2005–2006 zde byl provoz ukončen a výuka přesunuta do Chotěboře.\n"}
{"id": "135952", "url": "https://cs.wikipedia.org/wiki?curid=135952", "title": "Jacques Roubaud", "text": "Jacques Roubaud\n\nJacques Roubaud (* 5. prosince 1932 v Caluire-et-Cuire) je francouzský básník, dramatik, prozaik a matematik.\n\nPatřil k oporám skupiny OuLiPo, kde uplatnil svůj matematický talent v rámci aplikace matematické kombinatoriky na literární text.\n\nVšechna data v závorkách znamenají francouzská vydání, české překlady dosud nejsou k dispozici.\n\n\n\n\n"}
{"id": "135958", "url": "https://cs.wikipedia.org/wiki?curid=135958", "title": "Výtah v Bad Schandau", "text": "Výtah v Bad Schandau\n\nVýtah v Bad Schandau zřízený roku 1904 spojuje centrum Bad Schandau s místní částí Ostrau. Jeho stavbu inicioval a financoval místní hoteliér Rudolf Sendig.\n\nVýtah se pohybuje v 52,26 metru vysoké secesní ocelové příhradové konstrukci čtvercového průřezu. Základna má stranu o velikosti 2,3 metru, u horní stanice je šířka konstrukce již jen 1,6 metru. Výtah překonává výškový rozdíl 47,76 metru. Pohon je od počátku elektrický. Zprvu byl výtah napájen v letním období proudem z místní tramvajové dráhy a v zimě nebo v případě poruchy z akumulátorů. Během první světové války byl provoz zastaven. V roce 1921 byl pohon přestavěn na třífázový proud, zároveň byl předělán způsob přenosu ovládacích signálů z kontaktních lišt na zavěšený kabel. Nouzové napájení z baterie tím odpadlo, pro případ výpadku proudu zbyl pouze ruční pohon. V roce 1950 dostal výtah nový pohon, který byl získán z ruin Drážďan. V roce 1961 přibyla dvě odlehčovací lana a v roce 1978 nové řídící řízení. V letech 1989–1990 prošel výtah celkovou rekonstrukcí – výtah dostal novou, bohatě prosklenou kabinu.\n\nCelé zařízení je od roku 1954 chráněnou technickou památkou.\n\n"}
{"id": "135959", "url": "https://cs.wikipedia.org/wiki?curid=135959", "title": "Zlatá louka", "text": "Zlatá louka\n\nZlatá louka je přírodní rezervace v katastrálním území Podmoklany a Nový Studenec. K vyhlášení přírodní rezervace došlo v roce 1993. Rezervace měří 11,3352 hektaru a nachází se v nadmořské výšce 470–484 metrů. Skládá se ze slatinišť, vlhkých luk a lužních olšin. Hloubka slatiny je místy až 2,5 metru. Slatiniště napájí mírně zásadité minerální podzemními prameny s obsahem vápníku. Geologické podloží tvoří křídové sedimenty. Louka se udržuje kosením a likvidací náletů.\n\n\n\n"}
{"id": "135960", "url": "https://cs.wikipedia.org/wiki?curid=135960", "title": "Alexandr von Kluck", "text": "Alexandr von Kluck\n\nAlexander von Kluck (Alexander Heinrich Rudolph von Kluck 20. května 1846 Münster – 19. října 1934) byl německým generálem v první světové válce.\n\nMěl velký podíl na řízení pravého křídla německých vojsk na počátku války, útočícího podle tzv. Schlieffenova plánu. Byl jedním z německých velitelů v první bitvě na Marně. V roce 1915 byl těžce raněn a odešel do důchodu.\n"}
{"id": "135963", "url": "https://cs.wikipedia.org/wiki?curid=135963", "title": "Růže (rozcestník)", "text": "Růže (rozcestník)\n\nRůže má více významů:\n\n\n\n\n\nČerná růže (pasáž) – pražská pasáž v centru města na Novém Městě \n\n\n\n\n\n\n\n"}
{"id": "135972", "url": "https://cs.wikipedia.org/wiki?curid=135972", "title": "Písník u Sokolovce", "text": "Písník u Sokolovce\n\nPísník u Sokolovce je přírodní památka v CHKO Železné hory na katastrálním území obce Horní Sokolovec v okrese Havlíčkův Brod. Vyhlášena byla v roce 1990. V roce 1994 byl ve starém písníku upraven terén, aby došlo k obnovení vodní plochy. Písník je z části naplněn vodou a okolo vodní plochy je zarostlý rašeliníkem a jinými mechy. Jedná se i o jedinou vodní plochu v okolí nad vodním tokem řeky Doubravy, a tak je to i významné napajedlo lesní zvěře. Rozloha rezervace je cca 0,30 ha. Nachází se v nadmořské výšce 491–492 metrů. Geologicky se zde vyskytují ruly a mělké lehce kyselé půdy na místě odtěženého hrubého písku.\n\n\n"}
{"id": "135973", "url": "https://cs.wikipedia.org/wiki?curid=135973", "title": "Aiolos", "text": "Aiolos\n\nAiolos (řecky Αἴολος, latinsky \"Aeolus\") je v řecké mytologii jméno několika postav. \n\nŽil na ostrově v Aiolii. Přijal vlídně Odyssea i jeho družinu a na další cestu daroval Odysseovi měch, v němž byly uzavřeny všechny nepříznivé větry, takže lodě poháněl na Aiolův rozkaz jenom mírný Zefyros. Odysseovi druhové však měch otevřeli a nepříznivé větry zahnaly loď zpět k Aiolovi. Ten už Odyssea znovu nepřijal, protože myslel, že nemá přízeň bohů. \n\nByl syn praotce řeků Helléna a nymfy Orséis. Hellén byl potomkem Deukalióna a Pyrrhy, z nichž vzešel nový lidský rod po potopě světa. Aiolos byl zakladatelem kmene Aiolů, jeho bratr Dóros kmene Dórů. Dalšího bratra Xútha rodina zapudila. Podle jiných byl však později nástupcem třetího athénského krále Erechthea, vzal si jeho dceru Kreúsu. Měl s ní syny Achaia a Íóna, kteří se stali praotci všech Achajců a Iónů. \n\nAiolos měl prý sedm synů:\n\n"}
{"id": "135974", "url": "https://cs.wikipedia.org/wiki?curid=135974", "title": "Joe Masseria", "text": "Joe Masseria\n\nJoe Masseria (1887, Sicílie – 15. dubna 1931, New York) byl jeden z prvních mafiánských bossů v New Yorku. Klan Genovese ovládal v letech 1925–1931.\n\nGiuseppe Masseria se narodil na Sicílii. Někdy se udává jako datum jeho narození 1879, některé zdroje, jako např. Encyclopædia Britannica, však uvádějí 1887. Této druhé verzi by odpovídal i fakt, že Masseria se přestěhoval do USA v roce 1903 v 16 letech a ne až ve 24 letech.\n\nKdyž se Masseria usídlil New Yorku, změnil si jméno z Giuseppe na Joe. Zapojil se do kriminálních aktivit a pracoval pro italský gang Morello. Věnoval se zejména krádežím, loupežím a vydírání. V roce 1907 byl Joe Masseria kvůli vloupání na několik měsíců odsouzen, rozsudek však byl díky jeho kontaktům zrušen. Ve stejném roce se Masseria oženil s Marií Guarino.\n\nJoe Masseria byl tzv. gangster ze staré školy, netolerantní a rasista. Nevěřil nikomu jinému než Sicilanům, odmítal spojení s gangy ostatních etnických skupin. Tento postoj narážel na smýšlení mladší generace, která viděla prosperitu právě ve spolupráci s židovskými a irskými gangy (to prosazoval např. Lucky Luciano).\n\nGang vedl nejdříve Antonio Morello (mezi lety 1892–1898, kdy zemřel), poté jeho bratr Giuseppe Morello (rok 1898–1899) a Ignazio Lupo Saietta (mezi lety 1899 a 1902). Po něm znovu šéfoval Giuseppe Morello, a to až do roku 1909. V době věznění Lupy a Giuseppe Morella se snažil udržet vládu Nicholas Morello (1909 až do své smrti v roce 1916). Po něm převzal moc Ciro Terranova (1916–1920) a následně Peter Morello (1920–1922).\n\nIgnazio Lupo, Giuseppe Morello a několik dalších členů gangu byli v roce 1909 zatčeni za padělání bankovek. 19. února 1910 byl vynesen rozsudek. Lupo byl odsouzen ke 30 letům vězení, Giuseppe Morello ke 25 letům. V čele newyorské mafie nastalo bezvládí. Neapolitánská Camorra a ostatní mafiánské organizace začaly dělat problémy, Nicholas Morello se však pokoušel udržet věci pod kontrolou.\n\nJoe Masseria se chtěl dostat do čela skupiny. Gang byl již rozdělen na několik frakcí. Proti sobě stáli Terranova za podpory Masserii (ten se později obrátil proti němu) a Morello za podpory Rocca Valenti. Nastal boj o moc.\n\nV roce 1914 byl zabit Morellův společník Charles Lamonti. 27. ledna 1921 byl zavražděn George Terranova (strýc Cira a Vincenza). 9. května 1922 byl zabit Vincenzo Terranova. Vraždu měl na svědomí Joe Masseria. Během konfliktu se několikrát pokoušeli zabít také Masseriu, ale neúspěšně.\n\nV srpnu roku 1922 byl zabit Rocco Valenti. Střelcem byl Lucky Luciano. Konflikt uvnitř Morellova gangu byl tímto ukončen. Masseria se tak stal nejmocnějším mafiánem v New Yorku. Ve 20. letech Joe Masseria upevňoval svou moc. Měl kolem sebe lidi jako např. Albert Anastasia, Vito Genovese, Frank Costello nebo Lucky Luciano. Organizoval pašování alkoholu a drog a značnou část příjmů získával díky řízené prostituci.\n\nV New Yorku bylo v té době několik hlavních mafiánských klanů. Vedle Joe Masserii (kontroloval část Manhattanu) ovládali podsvětí např. Salvatore Maranzano (Manhattan), Al Mineo (kontroloval brooklynské doky), Tom Reina (Bronx) nebo Joe Profaci (Brooklyn a Staten Island).\n\nBoj o moc mezi jednotlivými klany kulminoval v roce 1930. Zapojily se do něj nejen všechny newyorské rodiny (pouze klan Profaci se snažil zůstat neutrální), ale také některé gangy z Chicaga a Detroitu. Dva hlavní rivalové však byli Joe Masseria a Salvatore Maranzano. Část účastníků konfliktu pocházela z okolí Castellammare del Golfo, proto název Castellamarská válka. Během několika měsíců bylo za této války zabito přes 60 mužů.\n\nNa Masseriově straně bojovali např. Lucky Luciano, Vito Genovese nebo Frank Costello. Většina mladých však smýšlela pokrokověji než Masseria nebo Maranzano a to, že se přiklonili k jednomu z nich, bylo pouze dočasné.\n\n26. února 1930 byl zastřelen Tom Reina. Vrahem byl pravděpodobně Vito Genovese jednající z příkazu Masserii, resp. Lucky Luciana. 15. srpna 1930 byl zabit Giuseppe Morello. Lucky Luciano a jeho společníci se dohodli, že odstraní svého šéfa Masseriu a přejdou k Maranzanovi. Druhým krokem mělo být zabití samotného Maranzana.\n\nDne 15. dubna 1931 obědval Joe Masseria v brooklynské restauraci Nuova Villa Tammaro. V jednu chvíli vešli do budovy čtyři muži (pravděpodobně Joe Adonis, Bugsy Siegel, Vito Genovese a Albert Anastasia) a Masseriu několika výstřely zabili. Vraždu zorganizoval Lucky Luciano, který se tak stal Masseriovým nástupcem.\n\nMaranzano se tak stal vítězem Castellamarské války a prohlásil se Capem di tutti capi, bossem všech bossů. Ještě téhož roku byl však Maranzano zabit a vedoucí funkci získal Lucky Luciano. V té době vzniklo nové decentralizované rozdělení newyorských rodin, které s malými změnami trvá i v současné době.\n\nBossy se stali Lucky Luciano (pozdější rodina Genovese), Joseph Profaci (pozdější rodina Colombo), Joseph Bonanno (převzal rodinu Maranzano a dal jí své jméno), Frank Scalise (rodina Al Mineo, pozdější rodina Gambino) a Tom Gagliano (pozdější rodina Lucchese).\n\n"}
{"id": "135976", "url": "https://cs.wikipedia.org/wiki?curid=135976", "title": "Volžská přehradní nádrž", "text": "Volžská přehradní nádrž\n\nVolžská přehradní nádrž také známá jako Ivaňkovská přehradní nádrž nebo Moskevské moře ( , nebo ) je přehradní nádrž v jihovýchodní části Tverské oblasti v Rusku. Má rozlohu 327 km². Průměrná hloubka je 3,4 m a maximální 19 m. Má objem 1,12 km³.\n\nNádrž na řece Volze za přehradní hrází Ivaňkovského hydrouzlu byla naplněna v roce 1937. Podle přírodních podmínek a režimu se dělí na tři části (\"Ivaňkovská\", \"Volžská\" a \"Šošinská\"). Úroveň hladiny kolísá v rozsahu 4,5 m.\n\nVede z něj Moskevský průplav, který slouží pro zásobování vodou a to jednak města Moskvy a jednak řeky Moskvy. Je zde rozvinutý průmyslový rybolov (cejni, candáti, štiky) a lov vodního ptactva. Přehradu často navštěvují také sportovní rybáři a turisté. Na břehu leží města Konakovo a Tver.\n"}
{"id": "135981", "url": "https://cs.wikipedia.org/wiki?curid=135981", "title": "Šembera (řeka)", "text": "Šembera (řeka)\n\nŠembera (na dolním toku též \"Černavka\") je řeka ve Středočeském kraji, levostranný přítok Výrovky, která je levým přítokem Labe. Délka jejího toku je 28,2 km. Plocha povodí měří\n190,0 km².\n\nŠembera pramení severně od Jevan. Protéká Tuchorazí, Českým Brodem, Klučovem a Poříčany. Ústí u obce Zvěřínek do Výrovky na jejím 3,4 říčním kilometru.\n\nV okolí jejího toku se vyskytují zbytky tvrzí a hradišť (Šember, Dolany, Tuchoraz a Slovanské hradiště). Pod obcí Doubravčice je tok Šembery zahlouben v údolí s balvanitým řečištěm a skalkami na březích.\n\n\nPrůměrný průtok u ústí činí 0,56 m³/s.\n\nHlásné profily:\n"}
{"id": "135982", "url": "https://cs.wikipedia.org/wiki?curid=135982", "title": "Čerepovecká přehradní nádrž", "text": "Čerepovecká přehradní nádrž\n\nČerepovecká nebo také Šeksninská přehradní nádrž (rusky \"Череповецкое водохранилище\" nebo \"Шекснинское водохранилище\") je přehradní nádrž na území Vologdské oblasti v Rusku. Skládá se říční části a Bílého jezera. Přehradní jezero má rozlohu 1670 km². Je 167 km dlouhé a maximálně 20 km široké. Průměrná hloubka je 4 m. Má objem 6,5 km³.\n\nPřehradní jezero na řece Šeksně za hrází Čerepoveckého hydrouzlu bylo naplněno v letech 1963-64.\nÚroveň hladiny kolísá v rozsahu 1,2 m.\n\nReguluje sezónní kolísání průtoku. Využívá se pro vodní dopravu (je součástí Volžsko-baltské vodní cesty) a energetiku. Na břehu leží města Bělozjorsk a Kirillov.\n"}
{"id": "135983", "url": "https://cs.wikipedia.org/wiki?curid=135983", "title": "Ján Režňák", "text": "Ján Režňák\n\nJán Režňák (14. dubna 1919, Jablonica — 19. září 2007, Martin) byl největší letecké eso Slovenských vzdušných zbraní (SVZ) a nejúspěšnější slovenský pilot druhé světové války. Bojoval na straně Slovenského státu a zúčastnil se tažení proti Sovětskému svazu. \n\nPrvní bojový turnus na východní frontě absolvoval mezi červnem a srpnem 1941 a odlétal během něj 13 bojových misí nad Ukrajinou.\n\nBěhem svého druhého nasazení na východní frontě odlétal Ján Režňák 194 bojových misí, zúčastnil se 36 vzdušných soubojů a dosáhl 32 potvrzených sestřelů. Další tři sestřely mu nebyly potvrzeny.\n\nSNP se nezúčastnil. Zůstal v Němci okupovaném západním Slovensku až do konce války. Když se na jaře 1945 přiblížila fronta, dostal Režňák nabídku aby ustoupil společně s Němci a bojoval v Luftwaffe. To ale odmítl. Po příchodu jednotek Rudé armády byl předveden na místní velitelství a odevzdán vojenskému soudu v Martině, který jej však zprostil obvinění.\n\nPo válce nejprv pracoval na letišti v Trenčanských Biskupicích, později ve Vojenském leteckém učilišti v Olomouci. Po nástupu komunistů k moci byl v dubnu 1948 degradován a propuštěn. Následně pracoval jako šéfpilot a letecký instruktor v Považských strojírnách. V roce 1951 mu StB po několika pokusech odebrala definitivně pilotní průkaz. Poté pracoval jako konstruktér, projektant a revizní technik v Považské Bystrici a v Piešťanech. \nRoku 1979 odešel do důchodu a žil v Piešťanech. Po roce 1989 žádal o rehabilitaci, ale neúspěšně.\n\nZemřel 19. září 2007 v Martině ve věku 88 let.\n\n\n\n\n\n"}
{"id": "135987", "url": "https://cs.wikipedia.org/wiki?curid=135987", "title": "Výrovka", "text": "Výrovka\n\nVýrovka (na horním toku též Vavřinec či Vavřinecký potok, na středním toku též Kouřimka a nížeji Plaňanka, teprve u ústí Výrovka) je řeka ve Středočeském kraji v České republice. Je dlouhá 61,89 km. Povodí má rozlohu 544,2 km².\n\nPramení v Kochánově v nadmořské výšce 492,5 m. Teče převážně severním směrem. Protéká Uhlířskými Janovicemi, obcí Vavřinec, u které napájí stejnojmenný rybník. Dále protéká Kouřimí, Plaňany, Radimí, Dobřichovem a Písty, u kterých ústí zleva do Labe v nadmořské výšce 181 m.\n\n\n\nPrůměrný průtok Výrovky u ústí činí 1,94 m³/s.\n\nPrůměrné dlouhodobé měsíční průtoky Výrovky (m³/s) ve stanici Plaňany:\n\nPrůměrné měsíční průtoky Výrovky (m³/s) ve stanici Plaňany v roce 2014:\n\nHlásné profily:\n\nVavřinecký potok patří mezi toky sjížděné vodáky. Obvykle se jezdí od hráze Vavřineckého rybníka při jeho vypouštění, které zajistí dostatek vody pro splutí. Také je sjízdný po deštích. Vodácky nejatraktivnější část sjezdu je kaskáda u mostu před Toušicemi, která má obtížnost WW IV – protože splutí je nebezpečné, většina vodáků lodě přenese po pravém břehu okolo kaskády.\n\n\n"}
{"id": "135989", "url": "https://cs.wikipedia.org/wiki?curid=135989", "title": "Apaté", "text": "Apaté\n\nApaté je v řecké mytologii bohyně klamu a sám klam. Zrodila ji bez otce bohyně temné noci Nyx. \n\nApaté vychází z temnot na zem i mezi bohy na Olymp. Proti její moci byl bezradný a bezmocný nejenom každý člověk, ale i každý bůh, údajně i sám Zeus. \n\nTím se v mnohém podobá svým sourozencům, kterých je mnoho. Mezi nimi Hémerá – bohyně jasného dne, Erebos – bůh podsvětního temna, Hesperidky, Thanatos – bůh smrti, Hypnos – bůh spánku, Kéry – bohyně smrti, zejména násilné. Většina bytostí, zplozených Nyktou, přebývají s ní v říši temna a hrůzy spojené se smrtí. \n\n"}
{"id": "135990", "url": "https://cs.wikipedia.org/wiki?curid=135990", "title": "Betlém", "text": "Betlém\n\nBetlém (, , doslova „dům masa“, , doslova „dům chleba“, , ) je významné křesťanské poutní místo a město v centrální části Palestiny, na Západním břehu Jordánu, nacházející se přibližně 8 kilometrů jižně od Jeruzaléma. Žije zde zhruba 30 000 obyvatel, město je hlavním městem betlémského guvernorátu Palestinské samosprávy a centrem palestinského cestovního ruchu a kultury.Ve městě sídlí jedna z nejstarších křesťanských komunit na světě, jejíž velikost se však v důsledku emigrace značně zmenšila.\n\nDemograficky je Betlém většinově muslimský, žije v něm však i jedna z největších palestinských křesťanských komunit. Betlémská aglomerace zahrnuje města Bajt Džalá a Bejt Sachur a uprchlické tábory Ajda a Aza. Hlavním ekonomickým sektorem Betléma je cestovní ruch, jehož největší příjmy dosahují během Vánoc, kdy se křesťanští poutníci shromažďují v chrámu Narození Páně, jedné z nejstarších křesťanských svatyní, která byla postavena na místě Ježíšova narození svatou Helenou, matkou římského císaře Konstantina Velikého. V Betlémě existuje přes 30 hotelů a 300 řemeslných obchodů.\n\nDalší název pro Betlém je Efrata; Starý zákon také zmiňuje, že v blízkosti města zemřela Jákobova manželka Ráchel (Gen 48,7: \"„Když jsem přicházel z Rovin aramských, zemřela mi před očima Ráchel; bylo to v kenaanské zemi na cestě nedaleko Efraty a pochoval jsem ji tam u cesty do Efraty, to je do Betlému.“\")\nTóra označuje Betlém jako město Davidovo, ve kterém byl korunován králem Izraele.\nStarý zákon též říká, že Betlém je rodištěm izraelského krále Davida, proto se Betlém označoval jako Davidovo město (L 2,4: \"„Také Josef se vydal z Galileje, z města Nazareta, do Judska, do města Davidova, které se nazývá Betlém, poněvadž byl z domu a rodu Davidova,“\")\n\nNovozákonní evangelia podle Matouše a Lukáše označují Betlém jako místo narození Ježíše Nazaretského.\nPodle evangelií se zde narodil Ježíš Kristus (např. Mt 2,1: \"„Když se narodil Ježíš v judském Betlémě za dnů krále Heroda, hle, mudrci od východu se objevili v Jeruzalémě a ptali se:“\" Herodes Veliký poté nařídil, aby ve městě byli zabiti všichni chlapci mladší dvou let: Mt 2,16: \"„Když Herodes poznal, že ho mudrci oklamali, rozlítil se a dal povraždit všecky chlapce v Betlémě a v celém okolí ve stáří do dvou let, podle času, který vyzvěděl od mudrců.“\"; Marie a Josef kvůli tomu uprchli s malým Ježíšem do Egypta, zpátky do Izraele se vrátili krátce po Herodově smrti; Ježíš své mládí prožil již v Nazaretu.\n\nBěhem povstání Bar Kochby (132 – 135) bylo město zpustošeno, Římané posléze na místě Ježíšova narození vybudovali svatyni zasvěcenou Adónovi. Přibližně dvě staletí poté zde nechala Svatá Helena postavit vůbec první křesťanský kostel – chrám Narození Páně. V průběhu samaritánské revolty v roce 529 byl kostel zničen, brzy na to byl ale obnoven na popud byzantského císaře Justiniána I.\nV roce 529 bylo město vydrancováno během samaritánské revolty, avšak nedlouho poté došlo k jeho obnově na popud byzantského císaře Justiniána I. V roce 614 dobyli Betlém Peršané, chrám Narození Páně však nechali netknutý.\nV roce 637 byl Betlém porobený arabským chalífou Umarem ibn al-Chattábem, který zdejším náboženským svatyním garantoval bezpečí a dosavadní provoz. V roce 1099 se města zmocnili křižáci, opevnili jej a nahradili jeho řecké pravoslavné duchovenstvo římskokatolickým. Na Vánoce roku 1100 zde byl Balduin I. korunován prvním králem Jeruzalémského království. V té době začal Betlém vzkvétat hlavně díky velkému množství křesťanských poutníků.\n\nBetlém byl znovu dobyt muslimy pod vedením Saladina v roce 1187 a křesťanští duchovní byli donuceni odejít (přičemž v roce 1192 byl některým z nich umožněn návrat). Betlém se nakrátko vrátil pod křesťanskou vládu v období 1229 – 1244; po nástupu sultána Bajbarse v roce 1250 muslimská tolerance vůči křesťanům značně opadla, křesťanský klérus byl opět donucen opustit město. Městské hradby byly poničeny roku 1250, když město dobyli Mamlúci a v roce 1263; následně byly postupně obnovovány během nadvlády Osmanské říše. Křesťanští poutníci se v následujících staletích začali postupně vracet.\nOd roku 1517 do konce 1. světové války městu vládli Osmané, s přestávkou v letech 1831 – 1841, kdy zde panoval egyptský vojevůdce Muhammad Alí.\nPo pádu Osmanské říše během první světové války připadl Betlém pod správu Spojeného království v rámci Britského mandátu Palestina. Na základě plánu OSN na rozdělení Palestiny z listopadu 1947 měl Betlém připadnout do oblasti Corpus separatum, ale po izraelské válce za nezávislost z roku 1948 zůstalo město pod jordánskou správou. To se změnilo až v roce 1967, kdy Západní břeh Jordánu dobyl Izrael v šestidenní válce. Od roku 1995 je Betlém na základě izraelsko-palestinských mírových dohod součástí Palestinské samosprávy.\n\nPo druhé světové válce měl Betlém na základě plánu OSN na rozdělení Palestiny připadnout do jeruzalémské zóny pod mezinárodní správou. V důsledku vypuknutí izraelské války za nezávislost dobyla Betlém jordánská armáda a stáhlo se sem množství arabských uprchlíků z oblastí obsazených Izraelem. Tento příliv uprchlíků natrvalo změnil demografickou strukturu města, křesťané ztratili většinu na úkor muslimů. Jordánsko udrželo kontrolu nad městem až do Šestidenní války v roce 1967, kdy bylo spolu s celým Západním břehem Jordánu obsazeno Izraelem.\nBetlém byl poté jedním z míst ozbrojených střetů mezi Izraelci a Palestinci. V květnu roku 2002 se při vpádu izraelských sil zabarikádovalo v chrámu Narození Páně přibližně 180 Palestinců. Po několikatýdenním obléhání a devíti obětech na palestinské straně byli zbývající povstalci propuštěni. Izraelská armáda v chrámu posléze našla 40 výbušných zařízení.\n\nVětšina vjezdů do města je dnes pod kontrolou izraelské armády, pohyb obyvatelů Betléma do blízkého Jeruzaléma a okolí je omezován bezpečnostní bariérou a propustkami; od začátku druhé intifády v roce 2000 je získání takovéto propustky velice obtížné. Tato opatření mají pro Betlém negativní ekonomické i sociální dopady.\n\n\n\nPodíl křesťanů v Betlému každoročně klesá, zejména kvůli emigraci a celkově nižší porodnosti než u muslimské populace. V roce 1947 se křesťané podíleli na celkovém obyvatelstvu ze 75 %, v roce 1998 již jen z 33 %. K rozhodnutí křesťanů emigrovat přispívá hlavně špatná ekonomická situace a malé možnosti na vzdělávání. Křesťané také mohou snáze emigrovat do západních křesťanských zemí než muslimové.\n\nSoučasná palestinská vláda se snaží betlémské křesťany podporovat, neboť v nich vidí vhodné prostředníky pro vyjednávání s evropskými státy a s USA.\n\nBetlém má více než třicet partnerských měst po celém světě:\n\n\n"}
{"id": "135991", "url": "https://cs.wikipedia.org/wiki?curid=135991", "title": "Amfitríta", "text": "Amfitríta\n\nAmfitríta ( , ) je v řecké mytologii dcera mořského boha Nérea a jeho manželky Dóridy.\n\nJe z nejkrásnějších mořských bohyň, takže se do ní zamiloval vládce mořské říše Poseidón. Amfitríta se však bála za něho provdat a uprchla na nejzazší konec moře, kde našla úkryt u obra Atlanta. Poseidónův delfín ji však přesto vypátral a ona se za vládce moře provdala. Tím se stala spoluvládkyní celé mořské říše. Sídlí ve zlatém paláci v mořských hlubinách u Aig. Porodila syna Tritóna.\n\nNěkdy bývala zvána \"kyanópis\" (modrooká) a \"agastonos\" (hučící) a představovala personifikované moře.\n\nAmfitríta byla vítaným námětem antických i novodobých umělců:\n"}
{"id": "135994", "url": "https://cs.wikipedia.org/wiki?curid=135994", "title": "Krasnodarská přehrada", "text": "Krasnodarská přehrada\n\nKrasnodarská přehrada nebo také Kubáňské moře ( nebo ) je přehradní nádrž na území Krasnodarského kraje a Adygejské republiky v historickém regionu Kubáň v Rusku. Je to největší přehradní nádrž na severním Kavkaze. Má rozlohu 420 km². Je 40 km dlouhá a maximálně 15 km široká. Průměrná hloubka je 6 m. Objem kolísá od 2 km³ do 3,1 km³ (po přičtení protipovodňové rezervy).\n\nNádrž na řece Kubáň byla napuštěna vodou v letech 1973-75. Východní část nové přehradní nádrže tehdy pohltila starší Tšickou přehradu, jež je od západní části oddělená polozatopenou přehradní hrází. Úroveň hladiny kolísá v rozsahu 8 m.\nDalšími přítoky jsou bývalé levé přítoky Kubáně Belaja, Pšiš, Marta, Apčas, Šunduk, Psekups.\n\nReguluje sezónní kolísání průtoku. Byla postavena pro zavlažování rýžových polí a boj s povodněmi. Ve východní části je rozšířený rybolov. Zpočátku byla na přehradě organizovaná vodní doprava, ale kvůli velkým říčním nánosům, které způsobily vznik rozsáhlých mělčin byl její provoz ukončen. Po napuštění přehrady byly zatopené úrodné oblasti Adygejské republiky a obyvatelstvo 20 vesnic bylo přestěhováno do města Teučežsk (později přejmenovaný na Adygejsk) a vesnice Tljustenchabl. Na konci 20. století se uvažovalo o vypuštění přehrady, ale od těchto plánů bylo nakonec upuštěno.\n\n"}
{"id": "135997", "url": "https://cs.wikipedia.org/wiki?curid=135997", "title": "Áté", "text": "Áté\n\nAté (latinsky \"Ate\") je v řecké mytologii bohyně zaslepené a nezkrotné vášně. Je dcerou nejvyššího boha Dia, dcerou bohyně sváru Eris.\n\nPřebývala kdysi na Olympu jako mocná bohyně, ale když svá kouzla použila na samotného Dia, byla svržena na zem. To se stalo, když se měl narodit hrdina Héraklés. Vymohla na Diovi lstivě přísahu, že první novorozenec toho dne bude vládnout všem mužům. To zaslechla Héra a způsobila, že se toho dne předčasně narodil Eurystheus, kterému musel potom sloužit sám Héraklés. Proto se na Áté znovu rozlítil Zeus a svrhl ji na zem, kde přináší lidem jen neštěstí a bědy.\n\nMezi lidmi se pohybuje nenápadně a tiše, pokaždé svým příchodem způsobuje velké neštěstí. Na pomoc proti ní si lidé mohou přivolat bohyně Litai, které však jsou chromé a přicházejí proto vždycky pozdě. Přesto se jim jako Diovým dcerám leckdy podaří něco ještě napravit. Pokud je ale člověk nepřivolá, propadá Áté úplně a je ztracen.\n\n"}
{"id": "136000", "url": "https://cs.wikipedia.org/wiki?curid=136000", "title": "Eileithýia", "text": "Eileithýia\n\nEileithýia byla v řecké mytologii bohyně porodu. Je dcerou nejvyššího boha Dia a jeho manželky Héry.\n\nPodle pozdějších bájí bylo žen toho jména více a pomáhaly Héře, která jako ochránkyně manželství sesílala ženám šťastný porod. Někdy dokonce s Hérou splývají nebo Héra sama je nazývána Eileithýí.\n\nHéra v několika případech zasáhla do práce Eileithýie, například zabraňovala jí při pomoci bohyni Létó, když přiváděla na svět syna Apollóna. Nebo Héra způsobila, že Héraklés se nenarodil jako první toho dne, kdy věštba bohyně Áté slibovala prvnímu novorozenci vládu nad všemi muži. Místo toho uspíšila příchod na svět Eurystheovi, kterému později musel Héraklés sloužit a splnit pro něho řadu zdánlivě nesplnitelných úkolů.\n\n"}
{"id": "136002", "url": "https://cs.wikipedia.org/wiki?curid=136002", "title": "Luxusní statek", "text": "Luxusní statek\n\nLuxusní statek je ekonomické označení zboží, po němž poptávka stoupá rychleji než úměrně s rostoucím příjmem. Luxusní zboží má tedy vysokou příjmovou elasticitu poptávky: čím jsou lidé bohatší, tím kupují více luxusního zboží. To ale také znamená, že pokud se sníží příjem, prudce poklesne i poptávka po luxusním zboží. Je třeba také zmínít, že příjmová elasticita poptávky se může velmi měnit v závislosti na výši příjmu. Luxusní zboží se proto může stát normálním nebo dokonce méněcenným zbožím.\n\nTypickým luxusním zbožím jsou například některé značky automobilů, šperky nebo i některé druhy jídla.\n\nV Česku sídlí nejvíce prodejen s luxusním zbožím v pražské Pařížské ulici.\n\n"}
{"id": "136007", "url": "https://cs.wikipedia.org/wiki?curid=136007", "title": "Vlčí (Chlumčany)", "text": "Vlčí (Chlumčany)\n\nVlčí je vesnice, která tvoří místní část obce Chlumčany v okrese Louny v Ústeckém kraji. Je zde evidováno 80 popisných čísel.\n\nPrvní písemná zmínka pochází z roku 1318.\n\n"}
{"id": "136008", "url": "https://cs.wikipedia.org/wiki?curid=136008", "title": "Franciszek Rychnowski", "text": "Franciszek Rychnowski\n\nFranciszek Dionizy de Welehrad Rychnowski [frančišek dyoňizy rychnovski] V matrice uvedeno \"Franz Xaverius Richnowský\"( 4. října 1850 Velehrad – asi 1929 Lvov), užívající pseudonym \"Iks won Chyr\" (anagram příjmení) byl polský inženýr a vynálezce.\n\nV 90. letech 19. století si nechal patentovat pec pro ústřední topení a nápad publikoval v Technickém časopisu (Czasopismo Techniczne). Pracoval na Technickém učení ve Lvově a svá díla představoval na tamější výstavě Polytechnické společnosti v roce 1902.\n\nVe 20. letech 20. století publikoval vlastním nákladem pod pseudonymem dvě knihy, ve kterých popisoval jisté kontroverzní teorie. V knize „\"Mane tekel fares. 44 wspomnienia z przeszłości. Fragmenty wyników z czterdziestoletnich zabiegów leczniczych pod akademicką nazwą kurszerstwa, szarlatanerii i oszukańczej sugestii\"“ (\"44 vzpomínky z minulosti. Fragmenty výsledků čtyřicetiletých léčebných zákroků pod akademickým názvem kurfušérství, šarlatánství a podvodnické sugesce\") popisuje svou léčebnou metodu. V knize \"Omnia in sole. Reminiscencje naukowe\" (\"Vědecké reminiscence\") své vědecké teorie. Byl autorem koncepce \"éteroidu\", životní energie, která by měla být základem všech fyzikálních jevů, kterou lze přirovnat k pojmům élan vital Henriho Bergsona nebo orgonu Wilhelma Reicha.\n\nJméno lvovského inženýra a vynálezce Franciszka Rychnowského se několikrát objevuje ve fantastických povídkách Andrzeje Pilipiuka.\n"}
{"id": "136012", "url": "https://cs.wikipedia.org/wiki?curid=136012", "title": "Výtlak", "text": "Výtlak\n\nVýtlak v mechanice tekutin je vytlačení, nahrazení tekutiny nějakým tělesem. U lodí se podle množství vytlačené vody určuje hmotnost plavidel.\n\nTěleso, které je zcela ponořeno do tekutiny, vytlačí stejné množství tekutiny jako činí jeho objem. Podle Archimédova zákona je ponořené těleso nadlehčováno silou, která má stejnou velikost jako tíha vytlačené tekutiny.\n\nPodle Archimédova zákona vytlačí loď plující na hladině takové množství vody, jehož hmotnost odpovídá přibližně hmotnosti lodě (hmotnost vytlačeného vzduchu nad hladinovou částí se zanedbává). Výtlak tak lze použít jako měřítko velikosti lodí a to jak válečných, tak osobních a nákladních. U osobních a nákladních lodí se k posouzení velikosti používá též prostornost, která bývá s výtlakem mylně zaměňována.\n\nPodle podmínek, za kterých byl výtlak určen, se rozlišuje několik druhů výtlaků (takže samotný pojem „výtlak“ bez upřesnění ztrácí vypovídací hodnotu), přičemž podmínky měření výtlaku se mohou v jednotlivých námořnictvech lišit:\n\nNosnost plavidel () je definována jako funkce výtlaků: rozdíl plného a lehkého výtlaku, a uvádí se v tzv. \"deadweight ton\" (zkratky \"DWT\", \"D.W.T.\", \"d.w.t.\" nebo \"dwt\").\n\n"}
{"id": "136017", "url": "https://cs.wikipedia.org/wiki?curid=136017", "title": "Konstruktér", "text": "Konstruktér\n\nKonstruktér je odborná profese především ve strojírenském a elektrotechnickém průmyslu. Konstruktér se zabývá návrhem a vývojem strojů, přístrojů a zařízení. Výsledkem jeho práce je technická dokumentace k výrobku – výkresy nebo model a další doplňující dokumentace, podle které lze konkrétní výrobek zhotovit.\n\nVe stavebnictví se obdobná profese nazývá projektant.\n\n\n"}
{"id": "136022", "url": "https://cs.wikipedia.org/wiki?curid=136022", "title": "Tajemný hrad v Karpatech", "text": "Tajemný hrad v Karpatech\n\nTajemný hrad v Karpatech \"(1892, Le château des Carpathes)\" je vědeckofantastický dobrodružný román francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Román, vycházející z motivů gotického románu, fantastických děl Němce Ernsta Theodora Amadea Hoffmanna a strašidelných povídek Angličana Sheridana Le Fanu, jakoby předjímal slavný horor Dracula anglického autora Brama Stokera, který vyšel až roku 1897.\n\nRomán se odehrává na tajemném polozříceném hradě v transylvánských Karpatech, opředeném strašidelnými pověstmi pověrčivého lidu z blízké karpatské vesnice Verst, který je přesvědčen, že na hrad se vrátil jeho pán Čort (ďábel). Z hradu totiž stoupá dým a v noci se v něm objevují tajemná světla.\nLidé ale netuší, že tyto úkazy vytváří na příkaz nového majitele hradu barona \"Rudolfa Gortze\" jeho společník, geniální, ale zneuznaný (a proto zatrpklý) fyzik Orfanik, aby oba v klidu mohli provádět své pokusy a odradili obyvatele vesnice od návštěvy hradu. Orfanik tak například promítal obrazy příšer na oblaka, strašil vesničany zvukem sirén na stlačený vzduch a vstupní bránu hradu opatřil elektrickou ochranou. Na tu doplatil především všetečný lesník Nik Dek, když se s vesnickým doktorem Patakem pokusil proniknout na hrad. Křeč mu tak zkroutila prsty, že se nemohl elektricky nabitého kování brány pustit. Doktor Patak byl mezitím přichycen za cvočky v botách magnetickou deskou uloženou v zemi a nemohl se hnout z místa.\n\nK dalším Orfanikovým vynálezům patřilo odposlouchávací zařízení, díky kterému mohl baron Gortz [gorc] slyšet rozhovory návštěvníků hostince \"U krále Matyáše\" ve Verstu, aniž by opustil pracovnu ve svém hradu. Stejným zařízením mohl Gortz návštěvníky hostince také oslovovat a zrazovat je před zkoumáním zříceniny.\n\nZmíněné události zaujaly krajem projíždějícího hraběte \"Franze Teleka\", a to především proto, že se dozvěděl, že na cimbuří hradu se objevuje silueta zpívající operní pěvkyně. Šlo o zpěvačku Stillu, do které byli baron Gortz i hrabě Telek kdysi v Itálii zamilováni, a která tragicky zemřela na srdeční záchvat. Nyní je hrabě Telek přesvědčen, že Stilla nezemřela, ale byla baronem Gortzem unesena. Hraběti se podaří proniknout do hradu, ale tam ho baron Gortz uvězní. Gortz totiž Teleka zuřivě nenávidí, neboť ho viní ze Stilliny smrti. Chce hrad vyhodit i s Telekem do povětří a tak se pomstít.\n\nTelek také ke svému zklamání zjistí, že Stillin obraz i zpěv je pouze jeden z Orfanikových vynálezů. Na příkaz barona Gortze, který byl fanatickým obdivovatelem Stillina hlasu, vyrobil Orfanik zařízení, jímž bylo možné promítat do prostoru trojrozměrný obraz zpěvačky a toto promítání doprovázet přehrávkou fonografického záznamu jejího zpěvu.\n\nPřichází četníci, pro které Telek preventivně poslal svého sluhu, a ti zahájí palbu na prchajícího Gortze. Při tom Telekův sluha výstřelem baronovi roztříští hrací skříňku se Stilliným hlasem. Rozzuřený Gortz pak vyhodí hrad do povětří i sám se sebou. Všechna geniální Orfanikova zařízení jsou zničena, Telek a jeho sluha se však zachrání útěkem podzemní chodbou.\nKnihu \"Tajemný hrad v Karpatech\" ilustroval Léon Benett\nPodle knihy natočil roku 1981 český režisér Oldřich Lipský filmovou komedii Tajemství hradu v Karpatech.\n\n\n"}
{"id": "136031", "url": "https://cs.wikipedia.org/wiki?curid=136031", "title": "United States Army Air Forces", "text": "United States Army Air Forces\n\nUnited States Army Air Forces (USAAF, armádní letectvo Spojených států) byla letecká část americké armády během druhé světové války. Jde o přímého předchůdce U.S. Air Force; USAAF formálně existovala mezi lety 1941 a 1947.\n\n"}
{"id": "136035", "url": "https://cs.wikipedia.org/wiki?curid=136035", "title": "Václav Peták", "text": "Václav Peták\n\nJUDr. Václav Peták (24. září 1842 Rosovice – 19. listopadu 1917 Plzeň) byl právníkem a významným purkmistrem města Plzně.\n\nV mládí studoval práva v Praze. V roce 1868 přichází do Plzně, kde pracuje nejdříve u c. k. krajského soudu a po promoci na doktora práv jako koncipient v advokátní kanceláři. V roce 1874 si otevírá vlastní advokátní kancelář a je zvolen do obecního zastupitelstva. Dlouhé období, v němž Václav Peták působil jako radní, jej dokonale připravilo pro jeho purkmistrovskou roli. Dá se dohadovat, že díky svým schopnostem již jako radní byl v pozadí řady důležitých rozhodnutí městské správy.\n\nV letech 1892–1917 působí jako plzeňský purkmistr. Nástupem Petáka do úřadu purkmistra (primátora) se potvrzuje obrat v rozvojové politice města od liberálního nezasahování a volného podnikání k aktivní úloze představitelů a orgánů města v jeho rozvoji a uspořádání. Peták především začal prosazovat svou vizi Plzně jako „školského města“, zřejmě jako protiklad dosavadního image „černé Plzně“. První roky Petákova purkmistrovství znamenají také začátek systematického dohánění ostatních významných měst v budování infrastruktur, jež tehdy k modernímu velkoměstu nutně patřily. Město se tak konečně dočkalo veřejného vodovodu, kanalizace a tramvajové dopravy. Devadesátá léta a v poněkud menší míře i další první desetiletí 20. století bylo - nesporně také Petákovou zásluhou - období, kdy se v Plzni postavila řada budov pro nejrůznější vzdělávací a kulturní instituce; často se přitom vybavovaly vlastními budovami instituce existující již od šedesátých či sedmdesátých let. Otevření městského Velkého divadla v roce 1902, výstavba musea v letech 1897–1901 a Měšťanská beseda z roku 1901 završily Petákův program transformace Plzně. Za čtvrtstoletí dokázala Petákova administrativa využít ekonomického potenciálu města k přeměně Plzně z chaoticky rostoucího průmyslového města na silné regionální centrum se všemi dobovými vymoženostmi velkoměsta. Například 29. června 1899 zahájil v Plzni osobně provoz \"Elektrických drah královského města Plzeň\". V období Petákova působení ve vedení města se Plzeň stává moderním českým velkoměstem.\n\nSvým prakticismem, pragmatismem a schopností komunikovat a spolupracovat s rozhodujícími aktéry ve městě i mimo něj Peták plně vyhovoval podmínkám, v nichž se Plzeň nacházela. Dařilo se mu tlumit sociální i národnostní konflikty, které v prudce rostoucím městě na etnické hranici nutně vznikaly. Ve vztahu k monarchii byl Peták vždy loajálním poddaným, a to až do posledních let monarchie za války.\n\nVáclav Peták byl rovněž velkým znalcem školských zákonů a předpisů. Na zemském sněmu mu byl svěřen referát národního školství.\n\nPomník připomínající působení Václava Petáka byl slavnostně odhalen dne 19. listopadu 1927 na ústředním hřbitově v Plzni. Mohutný pomník z dílny Hanuše Zápala se nachází na tomto hřbitově pod kaplí sv. Václava a je tvořen šesti mohutnými sloupy, na jejichž kladí sedí sokol. Před sloupy stojí anděl nesoucí plzeňský městský znak.\n\nV městské části Plzeň 3 se dnes nachází Petákova ulice pojmenovaná na počest tohoto významného purkmistra.\n\n\n"}
{"id": "136039", "url": "https://cs.wikipedia.org/wiki?curid=136039", "title": "Secure Copy", "text": "Secure Copy\n\nSecure Copy nebo také SCP slouží k bezpečnému přenosu souborů mezi dvěma počítači propojenými počítačovou sítí pomocí protokolu Secure Shell (SSH). SCP má omezené možnosti, a proto je nahrazován komplexnějším protokolem SFTP.\n\nZkratka SCP může označovat protokol nebo program.\n\nSCP protokol je podobný rcp protokolu z BSD, avšak na rozdíl od něj jsou data při přenosu šifrována. Šifrování znemožňuje získat odposlechem z přenášených datagramů citlivé informace (přihlašovací jména, hesla i samotná přenášená data).\n\nProtokol SCP sám o sobě nezajišťuje šifrování ani autentizaci, protože oboje poskytuje protokol SSH. V případě potřeby si program codice_1 od uživatele vyžádá heslo nebo heslovou frázi (na rozdíl od protokolu rcp, který zadání hesla neumožňuje).\n\nPři kopírování souboru na vzdálený počítač je v rámci protokolu SCP možné předat i další informace o souboru (oprávnění, časy modifikace a podobně), což je proti protokolu FTP významným vylepšením.\n\nPři kopírování souboru ze vzdáleného počítače jsou druhé straně zasílány požadavky, které server vyřizuje (kopírování souboru nebo celé adresářové struktury), což může způsobit vážný bezpečnostní problém, pokud se připojíme k serveru napadenému útočníkem.\n\nVe většině případů je protokol SCP nahrazován komplexnějším protokolem SFTP.\n\nSCP program je klient, který implementuje protokol SCP. Nejčastěji používaná implementace SCP protokolu je program codice_1, který se používá na příkazovém řádku. Jedná se o zabezpečenou analogii programu codice_3.\n\nProgram codice_1 je součástí všech SSH serverů, které poskytují službu SCP a obvykle zajišťuje jak funkci klienta, tak funkci serveru (po připojení klienta je na straně serveru program codice_1 spuštěn v roli serveru).\n\nSyntaxe zápisu kopírování je podobná programu cp. U parametru pro označení vzdáleného počítače je nutné v každém případě zachovat za názvem počítače dvojtečku, jinak program codice_1 považuje argument za označení lokálního názvu souboru a chová se pak jako klasický program codice_7. Dvojtečka označuje domácí adresář uvedeného uživatele a dále lze použít k němu relativní nebo absolutní cestu k žádanému souboru:\n\nProtože je protokol SCP jednoduchý a umožňuje pouze přenos souborů, prakticky neexistují nadstavby pro grafické uživatelské rozhraní. Některé programy (jako například WinSCP) kopírování souborů pomocí protokolu SCP umožňují, avšak musí nějakým jiným způsobem zajistit doplňující operace (jako třeba výpis adresáře), což způsobuje komplikace při kombinaci různých platforem. Proto grafické programy pracují obvykle přednostně s protokolem SFTP.\n\n"}
{"id": "136041", "url": "https://cs.wikipedia.org/wiki?curid=136041", "title": "Volkswagen", "text": "Volkswagen\n\nVolkswagen AG nebo jen VW je německá automobilka sídlící ve Wolfsburgu. Je členem skupiny Volkswagen Group. Její název v překladu znamená \"lidový vůz\". Byla založena v roce 1937 jako \"Gesellschaft zur Vorbereitung des Deutschen Volkswagens mbH\" a později přejmenována na \"Volkswagenwerk GmbH\". Založení automobilky v nacistickém Německu prosazoval Adolf Hitler.\n\nDnešní akciová společnost Volkswagen AG (\"Volkswagen\" = německy lidový vůz) byla založena v roce 1937. Ideu „lidového vozu“ prosazoval především Adolf Hitler, který 8. března 1934 při zahájení 24. mezinárodní automobilové výstavy (\"Internationale Automobil-Ausstellung\", IAA) uvedl, že cílem je vyrábět vozy pro široké vrstvy obyvatelstva. Mělo jít o automobil, který by při jízdě na německých dálnicích dosahoval cestovní rychlosti 100 km/h, měl mít čtyři sedadla, byl by úsporný co se týče spotřeby paliva a jeho cena měla být nižší než 1000 RM.\n\nKonstrukcí takového automobilu pověřil Hitler rodáka z Vratislavic nad Nisou (dnes městská část Liberce) Ferdinanda Porscheho, a to také díky tomu, že ten už se takovou koncepcí několik let zabýval. Pověření k výstavbě automobilky obdržel Ferdinand Porsche již v roce 1934, ale nejasný způsob financování celý projekt pozdržel až do roku 1937, kdy byla založena \"Gesellschaft zur Vorbereitung des Deutschen Volkswagens mbH\" (Společnost pro přípravu německého lidového vozu). Ta byla v roce 1938 přejmenována na \"Volkswagenwerk GmbH\". Podle britského historika Richarda J. Evanse, Hitler, jenž se zajímal o auta (avšak nikdy žádné neřídil), osobně navrhl charakteristický zaoblený tvar budoucího vozu, inspirovaný designem českých vozů Tatra konstruktéra Hanse Ledwinky. Tuto výraznou inspiraci vozem Tatra ovšem Volkswagen uznal až v roce 1961, kdy souhlasil s jednorázovým vyplacením odškodného československému státu.\n\nV roce 1938 bylo založeno město s názvem Stadt des KdF-Wagens bei Fallersleben (Město vozů KdF u Fallerslebenu), kde byla plánována výroba lidového vozu pod značkou KdF (\"Kraft durch Freude\", tj. \"Síla skrze radost\"). Po začátku druhé světové války se však společnost musela přeorientovat na zbrojní výrobu. Závod přebral opravárenské práce na letadlech Junkers Ju 88 a začal vyrábět vojenské terénní a obojživelné vozy KdF 82 a KdF 166. V roce 1942 byl s přehledem největším výrobcem osobních automobilů v Německu. V této době tvořili dvě třetiny pracujících v závodě lidé na nucených pracích. Po skončení druhé světové války bylo město přejmenováno na Wolfsburg a vyráběné automobily i celá společnost dostaly nové jméno \"Volkswagen\". Hned v roce 1945 byla obnovena výroba osobních automobilů podle původních projektů, avšak pod britským vedením. V letech 1946-1948 dosáhl objem produkce 1 000 automobilů měsíčně.\n\nRoku 1950 zahájila automobilka výrobu jednoho ze svých nejslavnějších modelů, vozu Volkswagen Transporter. Vůz s tímto názvem vyrábí společnost dodnes.\n\nV 50. letech 20. století zahájil Volkswagen expanzi do světa. Byla založena dceřiná společnost v Brazílii a zahájen prodej automobilů VW na všech kontinentech včetně Austrálie a Asie. V 60. letech pokračoval Volkswagen v expanzi, ale zažil i několik odbytových krizí. Rok 1965 se zapsal do historie firmy spojením s automobilkou Auto Union GmbH, ve které získal Volkswagen postupně téměř 100 % podíl. Tato společnost se v roce 1969 spojila s NSU Motorenwerke AG a přejmenovala se na Audi NSU Auto Union AG.\n\n70. léta přinesla zásadní změny v modelové politice koncernu Volkswagen. Byla zahájena produkce dodnes vyráběných modelů Volkswagen Passat a Volkswagen Golf. Na druhé straně byla ukončena výroba modelu Volkswagen Käfer v Německu, který však byl až do roku 2003 v této podobě vyráběn v Mexiku. V 80. letech pokračoval VW v modernizaci zaváděním nových technologií (Katalyzátor, elektronické vstřikování), získal nadpoloviční většinu akcií španělské značky Seat (byla to třetí samostatná značka koncernu) a spoluprací s jinými (převážně japonskými) firmami dosáhl podílu 10% na automobilovém trhu v Evropě a 20% v Severní Americe. \n\nV 90. letech 20. století připojil Volkswagen do svého koncernu českou automobilku Škoda Auto včetně jejích veškerých výrobních kapacit a tradiční značky Škoda. Paradoxní je fakt, že Volkswagen je mnohem mladší značkou než Škoda. Od připojení do koncernu Volkswagen v roce 1990 však „Škodovka“ prodělala velké změny a stala se postupně moderním výrobcem automobilů s všestranně vysokou úrovní, plně konkurenceschopným na světových trzích.\n\nV roce 1993 prodělal koncern Volkswagen velkou krizi, kterou však překonal hlavně díky úspěšným novým generacím modelů Golf a Passat, které doplnil model Polo.\n\nAž donedávna byla značka VW jednou z mála těch, které se zatím ve větší míře vyhýbala celosvětová automobilová recese. Volkswagen vstupoval do nových segmentů trhu, jak automobilového (nákladní automobily - značka Scania), tak i například trhu lodních motorů. Model Volkswagen Golf překonal v počtu vyrobených vozů i legendárního Brouka (VW Käfer či Beetle), kterého bylo vyrobeno celkem 21 529 464 exemplářů. V továrně VW v Mexiku se stále pokračuje ve výrobě zmodernizované verze tohoto lidového vozidla.\n\nVedení koncernu tvoří dozorčí rada a představenstvo. Předsedou dozorčí rady byl od 16. dubna 2002 až do roku 2015 vnuk Ferdinanda Porscheho, jeden z nejdůležitějších německých podnikatelů a velkoakcionář Volkswagenu Ferdinand Piëch. Představenstvo má pět členů a jeho předsedou byl do roku 2015, tedy až do vypuknutí tzv. Dieselgate, Martin Winterkorn.\n\nAutomobilka Volkswagen (VW) má dva druhy akcií. Jen tzv. zvýhodněné akcie (\"Vorzugsaktien\", zkráceně \"Vorzüge\") v hodnotě 70,0 mld. Eur jsou vedeny v indexu DAX, zatímco kurzy tzv. kmenových akcií (\"Stammaktien\", zkráceně \"Stämme\") lze nalézt pouze v seznamu \"Prime Standard\" bez tržní kapitalizace. Je známo, že zhruba polovina všech akcií VW je přímo či nepřímo (přes Porsche Holding) držena dvěma podnikatelskými rodinami, a sice rodinami Wolfganga Porscheho a Ferdinanda Piëcha, což jsou vnuci zakladatele firem Volkswagen a Porsche, Ferdinanda Porscheho. Volkswagen je jedna z největších automobilek světa a patří jí mj. 100 % akcií Škody Auto. V roce 2014 měla celkově 592 600 zaměstnanců.\n\nV září 2015 vydala americká Agentura pro ochranu životního prostředí (EPA) prohlášení, ve kterém zmiňuje, že firma Volkswagen manipuluje s motorovým softwarem na dieselových TDI motorech a porušuje tím emisní limity. Společnost se k tomuto skandálu postavila čelem a 22. září se ústy Michaela Horna, prezidenta americké pobočky Volkswagenu, veřejnosti omluvila. Dále uvedla že tento vadný motor obsahuje 11 miliónů aut značky Volkswagen. Akcie společnosti se po tomto strmě propadly.23. září po jednání předsednictva dozorčí rady rezignoval šéf koncernu Martin Winterkorn ačkoli ještě den před tím rezignaci odmítal. Akcie firmy za několik dní klesly o celou třetinu. 24. září 2015 německý ministr dopravy Alexander Dobrindt uvedl, že automobilka manipulovala s emisními měřeními u naftových vozů nejen v USA, ale také v Evropě. V souvislosti s kauzou čelí Volkswagen řadě hromadných žalob, a to i v České republice.\n\n\n\nKoncern Volkswagen vyrábí podle potřeb a požadavků kupujících výrobky vysoké kvality, jejich odbyt a péče o ně jsou v celém světě zajišťovány sítí autorizovaných dealerů, za účelem dosažení vysoké spokojenosti zákazníků. Tito autorizovaní dealeři, kterých je v současné době v ČR 19, musí splňovat kvalitativní standardy, jako jsou jednotný design autosalónů, Corporate design, povinný počet předváděcích a skladových vozů a apod. Tímto si koncern Audi udržuje kontrolu a dohlíží na kvalitu služeb poskytovanou všem stávajícím i novým zákazníkům koncernu Audi.\n\n\n\n"}
{"id": "136042", "url": "https://cs.wikipedia.org/wiki?curid=136042", "title": "VW", "text": "VW\n\nSpojení písmen V a W může mít různé významy:\n"}
{"id": "136047", "url": "https://cs.wikipedia.org/wiki?curid=136047", "title": "Mokřadlo", "text": "Mokřadlo\n\nMokřadlo je přírodní rezervace v katastrálním území obcí Bezděkov, Podmoklany a Sloupno v CHKO Železné hory. Vyhlášena byla v roce 1996. Nachází se na území zaniklého rybníka na potoku Cerhovka. Vedlejším efektem rezervace je i zachytávání přívalových vod, což vlastní rezervaci nijak neškodí. Rozloha rezervace je 13,3078 hektarů. Nachází se v nadmořské výšce 444–447 metrů.\n\nGeologicky jsou zde křídové druhohorní usazeniny. Půdy jsou místy mírně zásadité, hluboké a kolem Cerhovky jsou náplavy. Území je tvořeno vodní plochou, olšinami, rákosinami, a porosty vysokých ostřic. Během vertebratologického průzkumu rezervace v letech 1997–2000 byl zaznamenán výskyt 145 druhů obratlovců a výskyt dalších 4 druhů lze předpokládat. Porosty v rezervaci jsou koseny a likvidují se zde náletové dřeviny.\n\n\n"}
{"id": "136048", "url": "https://cs.wikipedia.org/wiki?curid=136048", "title": "Škoda Transportation", "text": "Škoda Transportation\n\nŠKODA TRANSPORTATION a.s. je česká strojírenská firma sídlící v Plzni. Působí v oblasti dopravního strojírenství, vyrábí kolejová vozidla pro městskou dopravu a železnici a navazuje na historii závodů Škoda.\n\nFirma byla zapsána do obchodního rejstříku 1. března 1995 jako ŠKODA DOPRAVNÍ TECHNIKA s. r. o., od 10. prosince 2004 působí pod názvem ŠKODA TRANSPORTATION s.r.o., od 1. dubna 2009 se současnou právní formou akciové společnosti. V letech 1995–2001 byla majitelem Škody Transportation společnost ŠKODA a. s. (IČO 00213101), od roku 2003 pak ŠKODA HOLDING a. s. (IČO 26163632, dříve Divide et impera a.s.). V roce 2006 Škoda Holding zanikla fúzí sloučením se společností HQU International, a.s. (IČO 26502399), která se později přejmenovala na Škoda Holding (v roce 2010 pak na ŠKODA INVESTMENT a.s.).\n\nV roce 2003 koupila mateřskou Škodu Holding firma Appian Group se sídlem v Nizozemsku a s nejasnou vlastnickou strukturou. Ta zahájila ve společnosti restrukturalizaci s cílem zaměřit se pouze na dva hlavní výrobní obory – klasickou energetiku a dopravní strojírenství. Roku 2004 byla odprodána Škoda JS a Škoda Kovárny a Hutě a v roce 2009 Škoda Power, takže se ze Škody Holding stala pouze prázdná slupka. Samotná Škoda Transportation odkoupila několik společností z oboru dopravy a stala se hlavní součástí skupiny, za rok 2010 poprvé sestavila konsolidovanou účetní závěrku a dosáhla konsolidovaných tržeb ve výši 12,1 mld. Kč.\nV roce 2010 se vlastníkem Škody Transporation stala ŠKODA HOLDING a.s. (IČO 28423518, dříve BTY Czech, a.s.), v roce 2011 pak společnost SKODA INDUSTRY (EUROPE) se sídlem na Kypru, která se v roce 2013 přejmenovala na CEIL (CENTRAL EUROPE INDUSTRIES) LTD. V listopadu 2017 podepsala skupina PPF smlouvu na 100% podíl ve Škodě Transportation a další aktiva, mj. ochrannou známku Škoda. Výsledná cena byla zveřejněna v červnu 2018 a činila 326 milionů eur, tj. v přepočtu 8,3 miliardy korun podle kurzu z dubna 2018.\n\nV dubnu 2010 se vlastníkem Škody Transporation stala ŠKODA HOLDING a.s. (IČO 28423518, dříve BTY Czech, a.s.), Dne 20. září 2010 bylo oznámeno, že společnost Škoda Transportation byla prodána skupinou Appian čtyřem fyzickým osobám, a to dvěma manažerům společnosti Appian (Marek Čmejla a Jiří Diviš) a dvěma manažerům Škody Holding (Tomáš Krsek a Michal Korecký). Pravděpodobní noví vlastníci oznámili, že uvažují o uvedení akcií společnosti na burzu. Podle některých mediích šlo jen o formalitu, když tito vlastníci již dávno ovládali dceřinou Appian Group. V listopadu 2011 se stal dalším akcionářem Jaromír Šilhánek, šéf dceřiné společnosti Škoda Electric, a další tři akcionáře společnost získala v roce 2012. Prvním byl Josef Bernard, který začínal ve Škodovce jako technik a později byl šéfem Škody Transportation, a dalšími Marek Krsek a Tomáš Ignačák spojený především s firmou Pars nova. Devátým akcionářem se v roce 2014 stal Michal Kurtinec. V lednu 2015 nahradil Josefa Bernarda ve funkci Tomáš Ignačák a je současným generálním ředitelem společnosti. \n\nOd března 2011 je v obchodním rejstříku jako jediný akcionář Škody Transportation zapsána společnost Skoda Industry (Europe), kterou mají ovládat výše uvedení vlastníci. Vlastní jí však společnost Maranex Finance registrovaná na Marshallových ostrovech a společnost Conitor Terra registrovaná na Guernsey. Skoda Industry (Europe) se v roce 2013 přejmenovala CEIL (Central Europe Industries). Svým neznámým vlastníkům Škoda Transportation vyplatila v letech 2010 až 2013 dividendy v celkové výši přes 16 mld. Kč. V roce 2015 98,75 % akcií jediného akcionáře nepřímo vlastní Tomáš Krsek, Michal Korecký, Marek Čmejla a Jiří Diviš. Se svým jediným akcionářem má společnost uzavřených několik dlouhodobých úvěrových smluv, v roce 2015 mu společnost dluží 2 mld. Kč s úrokem 10 % p.a.\n\nDlouhodobým zájemcem o koupi Škoda Transportation byla čínská CRRC Zhuzhou Locomotive (), dceřiná společnost čínské CRRC Corporation Limited (). Podle tehdejší ministra průmyslu Jana Mládka zájemce požadoval garanci, že privatizace Škody Transportation proběhla nezpochybnitelným způsobem, kterou mu odmítl poskytnout. Později se o koupi Škody Transportationsy ucházel Siemens a spekulovalo se o zájmu o koupi skupinou Energetický a průmyslový holding. Smlouvu na koupi akcií Škodu Transportation a souvisejících aktiv nakonec uzavřela v listopadu 2017 skupina PPF. Transakce byla dokončena v dubnu 2018, celková částka dosáhla výše 326 milionů eur. Dne 7. května 2019 oznámila skupina PPF, že prodala svůj 10% podíl ve Škodě Transportation, cena nebyla zveřejněna.\n\nV oblasti tramvají modernizovala Škoda Dopravní technika v 90. letech 20. století celkem 26 plzeňských tramvají Tatra T3 na typ T3M.0 (tovární označení Škoda 01T; 1993–1999) a 20 libereckých tramvají T3 na typ T3M.04 (tovární označení Škoda 02T; 1995–1999). V roce 1997 vyrobila první vlastní tramvaj Škoda 03T (též LTM 10.08, „Astra“, „Anitra“), která byla postupně do roku 2006 dodána do pěti českých tramvajových provozů. Na ni navázaly další typy, z nichž některé byly také exportovány.\n\nPro pražské metro modernizovala Škoda Transportation v letech 1996–2011 soupravy 81-71 na typ 81-71M. V roce 2003 vyrobila prototyp nového vozu metra typu 6Mt. Podílela se také na výrobě a modernizaci souprav 81-553 pro Kazaň a Kyjev (souprava Slavutyč) a podílí se na výrobě souprav NěVa pro Petrohrad.\n\nVyrábí elektrické lokomotivy typu 109E (řada 380 ČD a 381 ZSSK) a modernizuje elektrické lokomotivy 71E na typ 71Em (řada 163 → řada 363.5 ČD Cargo).\n\nŠkoda Transportation založila v roce 2005 společně se Západočeskou univerzitou v Plzni science center Techmania, Mezi cíle science centra patří znovuoživení zájmu mládeže o studium techniky a celkové zvýšení povědomí veřejnosti o vědě a technice. V roce 2015 Techmanii navštívilo přes 271 tisíc turistů, stala se tak třetím nejnavštěvovanějším turistickým místem v Plzni.\n\nSpolečnost je příjemcem dvou investičních pobídek ve formě slevy na daně z příjmů v celkové možné výši 1 mld. Kč.\n\nŠkoda Transportation je mateřskou společností skupiny, která zahrnuje další firmy věnující se strojírenství a elektrotechnice: Škoda Electric, Škoda Vagonka, Škoda Polska (Polsko), Pars nova, MOVO, POLL, Sibelektroprivod (Rusko) a Ganz-Skoda Electric (Maďarsko). Celá tato skupina měla v roce 2013 téměř 3500 zaměstnanců a dosáhla tržeb 14,6 miliardy korun. Společnost také vlastní 32 % podíl ve společnosti Pragoimex.\n\nV roce 2011 koupila Škoda Transportation firmu Autobusová doprava-Miroslav Hrouda ze Zbiroha. Hlavním důvodem této akvizice bylo, aby Škoda mohla v ostrém provozu testovat nově vyvíjené a vyráběné hybridní autobusy.\n\nV roce 2013 založila Škoda Transportation v německém Mnichově dceřinou společnost Škoda Transportation Deutschland GmbH. Cílem německé Škodovky je vytvořit obchodně-technicko-servisní jednotku, která bude zodpovědná za rozvoj obchodních aktivit skupiny Škoda Transportation na německém, rakouském a švýcarském trhu.\nV tomtéž roce Škoda koupila ostravskou společnost Lokel, která se specializuje na projektování a dodávky elektrovýzbroje pro kolejová vozidla.\n\nV roce 2015 Škoda Transportation koupila většinový podíl ve finské společnosti Transtech Oy, která se zabývá výrobou nízkopodlažních tramvají a dvoupodlažních železničních vozů.\n\nV roce 2016 Škoda Transportation založila ve Spojených státech amerických novou dceřinou společnost Škoda Transportation USA. Hlavním cílem je vytvořit v USA plnohodnotné zázemí sestávající z business developmentu (identifikace a rozvoj obchodních příležitostí), technického oddělení, nákupu a projektového managementu až po výrobu. Založení firmy je prvním krokem plánované expanze na severoamerický trh.\n\n"}
{"id": "136050", "url": "https://cs.wikipedia.org/wiki?curid=136050", "title": "Seznam katastrálních území v Praze", "text": "Seznam katastrálních území v Praze\n\nToto je seznam katastrálních území Prahy (a zároveň seznam evidenčních částí Prahy), seřazený podle počtu obyvatel. První sloupec obsahuje data ze sčítání lidu z roku 2001, druhý a třetí aktuální čísla z evidence obyvatelstva, čtvrtý data o rozloze.\n\n"}
{"id": "136054", "url": "https://cs.wikipedia.org/wiki?curid=136054", "title": "Wolfsburg", "text": "Wolfsburg\n\nWolfsburg je město na východě spolkové země Dolní Sasko v Německu, které leží na řece Aller severovýchodně od Braunschweigu. Bylo založeno 26. května 1938 nedaleko zámku Wolfsburgu jako sídlo automobilky Volkswagen. Do roku 1945 neslo název \"Stadt des KdF-Wagens bei Fallersleben\" (\"Město vozů KdF u Fallerslebenu\"). V roce 1972 překonal Wolfsburg hranici 100 000 obyvatel a v současnosti se jedná o 61. největší město Německa a 5. největší město Dolního Saska.\n\nV roce 2013 byl Wolfsburg označen jako nejbohatší město Německa dle příjmů jeho obyvatel. Je to hlavně díky prosperujícímu automobilovému průmyslu. Ve městě také hraje bundesligový tým VfL Wolfsburg.\n\n„Wolfsburg“ byl poprvé zmíněn v roce 1302 jako bydliště členů rodu Bartensleben. Původně se ale jednalo jen o tvrz vedle řeky Aller, která chránila příkop. Po zániku linie Bartensleben, v roce 1742, se Wolfsburg stal majetkem hrabat z města Schulenburg.\n\nNěkteré z dnešních městských částí, včetně části \"Heßlingen,\" patřily během 18. století vévodovi z Magdeburgu. V roce 1932 se tyto okresy byly odděleny od pruské provincie Saska a nadále spadaly pod správu okresu Lüneburg patřící k Hannoveru.\n\nOficiálně bylo město Wolfsburg založeno 1. července 1938 jako \"Stadt des KdF-Wagens bei Fallersleben\". Založeno bylo hlavně pro pracovníky automobilky Volkswagen. Během druhé světové války sem byli přiváženi váleční zajatci i obyčejní lidé, aby zde z donucení pracovali právě v této automobilce. V roce 1942 zde dokonce byl koncentrační tábor založený nacisty.\n\nDne 25. května 1945 bylo město oficiálně přejmenováno na současný název, tedy Wolfsburg. Tento název pramení z názvu blízkého hradu. Ironií je, že \"Wolf\" neboli \"Vlk\" byla přezdívka Adolfa Hitlera. V roce 1951 byl Wolfsburg oddělen od okresu Gifhorn, a stal se samostatným městským okresem.\n\nOkolo roku 1955 probíhal velký příliv přistěhovalců. Jednalo se o přistěhovalce z Itálie. O tři roky později, tedy v roce 1958, byla slavnostně otevřena radnice.\n\nV roce 1973 město dosáhlo nejvyšší populace, což čítalo 135 000 obyvatel. V létě roku 2009 fotbalový tým VfL Wolfsburg vyhrál německou fotbalovou ligu.\n\nWolfsburg se nachází na jižním okraji údolí řeky Aller na Středoněmeckém průplavu. Je ohraničeno okresy Gifhorn a Helmstedt.\n\nCelkově zde za rok spadne asi 532 mm srážek. Nejsušším měsícem je říjen, nejvíce naprší v červnu, kdy srážek napadne téměř dvakrát více než v říjnu.\n\n"}
{"id": "136055", "url": "https://cs.wikipedia.org/wiki?curid=136055", "title": "Šovinismus", "text": "Šovinismus\n\nŠovinismus označuje vyhrocený nacionalismus, tj. víru v nadřazenost jednoho národa, hlásání nacionální výlučnosti a nenávisti k jiným národům. Používá se ale i v přeneseném a širším významu, kdy označuje víru v nadřazenost nějaké skupiny nad jinou, např. mužský šovinismus ve významu mužské nadřazenosti vůči ženám.\n\nEtymologicky výraz „šovinismus“ vznikl podle jména legendárního francouzského napoleonského granátníka Nicolase Chauvina.\n\n"}
{"id": "136059", "url": "https://cs.wikipedia.org/wiki?curid=136059", "title": "Wolfsburg (rozcestník)", "text": "Wolfsburg (rozcestník)\n\nWolfsburg může být:\n"}
{"id": "136063", "url": "https://cs.wikipedia.org/wiki?curid=136063", "title": "Prozódie (poezie)", "text": "Prozódie (poezie)\n\nProzódie zkoumá zvukovou stránku jazyka. Podle toho, které prvky rozhodují o rytmu verše, se rozlišují \"prozodické systémy.\"\n\nV systému přízvučném (tónickém) je důležitý počet přízvuků ve verši (počet nepřízvučných slabik se může měnit), v systému slabičném (sylabickém) počet slabik. Češtině nejlépe vyhovuje systém slabičně-přízvučný (sylabotónický), kdy rytmus je dán počtem slabik a rozložením přízvuků (viz výše). V antice se uplatňoval systém časoměrný, který vychází z tzv. móry, tj. doby potřebné k vyslovení krátké slabiky; dlouhá slabika je vyslovována na dvě doby. Slabika mohla být dlouhá přirozeně (když obsahovala druhou hlásku) nebo polohou (když za ní následovala skupina souhlásek).\n\nČasoměrný systém ovlivňoval i pozdější evropské básnictví zejména v době humanismu a baroka. Uplatnil se i v poezii české, ačkoli češtině příliš nevyhovuje.\n\n(V současnosti se v překladech antické poezie do češtiny uplatňuje nikoli časomíra, ale systém sylabotónický, jinak řečeno dlouhé slabiky originálního textu se nahrazují přízvučnými slabikami v textu překladu).\n\n\n"}
{"id": "136065", "url": "https://cs.wikipedia.org/wiki?curid=136065", "title": "Lavočkin La-5", "text": "Lavočkin La-5\n\nLavočkin La-5 (rusky: \"Лавочкин Ла-5\") byl sovětský jednomotorový stíhací letoun masově vyráběný a nasazený během druhé světové války. Tento typ byl následníkem vývojové řady letadel LaGG-3 a stal se jedním z nejlepších sovětských stíhacích strojů nasazených v konfliktu.\nNedostatečné výkony stíhacího letounu LaGG-3 již v roce 1941 hrozily zastavením jeho sériové výroby. Malý poměr výkonu řadové, kapalinou chlazené pohonné jednotky VK-105PF, což byl neustále vylepšovaný licenční motor Hispano Suiza z předválečných let, oproti těžkému draku vedl letecké konstruktéry k řadě pokusů o zlepšení letových výkonů. Jako optimální řešení se jevila instalace výkonnějšího vzduchem chlazeného dvouhvězdicového čtrnáctiválce Švecov M-82 (později Švecov AŠ-82), které se nevyužité nacházely ve skladech v počtu okolo 1000 kusů. Výroba lehkého bombardovacího letounu Su-2 totiž končila a sériová výroba dvoumotorového bombardéru Tu-2 byla přerušena z důvodu zvýšené potřeby stíhacích strojů.\n\nJako první začal s řešením problematiky zabudování hvězdicového motoru o velkém průměru do štíhlého draku LaGGu-3 M. I. Gudkov. Od března 1941 začal uvažovat o verzi poháněné M-82, jejíž realizaci napomohla i jeho samostatná konstrukční kancelář, kterou vedl od konce května 1941. Po německém přepadení SSSR v červnu 1941 navíc sovětská vláda vydala specifikace, kterými chtěla motivovat konstruktéry k využití motorů M-82, jejichž produkce probíhala mimo dosah bombardérů Luftwaffe. V září 1941 tak vzlétl prototyp Gudkov Gu-82, jehož pohonná jednotka M-82 byla včetně jejího lože a agregátů převzata z Su-2 a namontována do draku LaGG-3. Gudkovův tým prodloužil kryt motoru a poté co nejlépe připojil ke zbytku trupu oválného průřezu dodatečným tvarováním přišroubovanými plechy. Olejový chladič byl přemístěn na spodní část trupu a odstředivý kompresor byl zásobován vzduchem prostřednictvím dlouhého přívodu pod krytem motoru. Úpravám se nevyhnulo ani křídlo, jehož rozpětí bylo mírně zmenšeno. Kvůli zlepšení výhledu vzad byla část hřbetu za kabinou prosklena. Výzbroj tvořila čtveřice těžkých kulometů. Krátké podnikové zkoušky prokázaly dobré letové vlastnosti Gu-82, avšak situace na bojišti vedla k evakuaci OKB Gudkov z moskevského závodu č. 301. Gu-82 byl rozebrán, zabalen a odeslán do Novosibirsku. Odtud byl přemístěn dále do Gorkého, kde však již v závodu č. 21 nebyl nikdy uveden do provozuschopného stavu. Žádné oficiální testy tak nebyly provedeny avšak velení sovětského letectva si velmi dobře uvědomovalo potenciál nové stíhačky.\n\nKoncem roku 1941 přijel S. A. Lavočkin do závodu č. 21 v Gorkém. Navzdory dobrému vztahu s lidmi ze Zkušebního leteckého ústavu lidového komisariátu leteckého průmyslu (LII NKAP) byl špatně zapsán u armádních autorit i u politiků. Obtíže s vyladěním LaGG-3 jej postavily do špatného světla a jeho tým nebyl v Gorkém skutečně vítaný. V tomto závodě byla totiž vyvíjena Polikarpovova I-16 a Pašininova I-21. A. S. Jakovlev se navíc netajil ambicemi založit zde svou OKB (Opytno-konstruktorskoje-bjuro) pro vývoj vlastního stíhacího letounu. Za této situace se Lavočkin pouštěl do studie přestavby svého draku pro obrovský motor M-82, navíc mnohem později než Gudkov. Obtíže s úpravami draku LaGG-3 Lavočkinovi připadaly nepřekonatelné a doporučil, aby se OKB soustředila na vývoj nové verze s řadovým motorem M-107.\n\nAvšak S. M. Alexejev, který byl vedoucím konstrukční skupiny a zároveň Lavočkinovým asistentem, v přestavbě draku na Švecovův hvězdicový motor neviděl až takový problém. Získal souhlas nasadit na tento program tři členy svého týmu. K Alexejevově malé skupince, která se ujala práce na přestavbě přední části trupu se připojili i V. I. Valedinskij, vyčleněný ze Švecovovy OKB a K. Slepněv, vedoucí motorového oddělení závodu č. 21. Alexejevův tým na rozdíl od Gudkova navrhl spojovací část, která se postupně zaoblovala a od přední části pilotní kabiny trup postupně rozšiřovala přes původní konstrukci, která následně úplně zmizela. Prototyp s označením LaGG-3/M-82 (uváděno také LaG-3/M-82) byl dohotoven v prosinci 1941. Kromě nového motoru byl stroj vybaven automatickými sloty na náběžných hranách křídla. Pod horní část krytu motoru, který roztáčel třílistou vrtuli VIŠ-105P s hydraulickým nastavováním listů, byly namontovány dva synchronizované kanóny ŠVAK. Vedení závodu č. 21 bylo natolik znepokojeno, že bude muset za Lavočkinovu práci převzít zodpovědnost, že odmítlo přesunout prototyp do hangáru. Neochota ke spolupráci i negativní postoj společně s velmi studenou zimou a obtíže technického rázu způsobily odložení testů na březen 1942. Zkoušky prototypu prováděl pilot G. Miščenko, jehož posudek však vyzníval vlažně. Přestože byl LaGG-3/M-82 rychlejší v malých výškách a stoupal rychleji než standardní LaGG-3, vyžadoval příliš dlouhou VPD. Miščenko měl výhrady také k nestejnoměrnému chlazení válců motoru. Byla proto provedena celá řada úprav na samotném motoru, křidélkách a vyvážení řídících ploch.\n\nV dubnu 1942 byl vládou nařízený přesun Lavočkinovi OKB do závodu č. 31, kde již byl Gorbunov, a současně rozhodla o zastavení zdejší výroby LaGG-3. Valedinskij následně sdělil Švecovovi, že se adaptace jeho motoru na LaGG-3 vyplatila a tuto informaci zopakoval i na vyšších místech. Stalin pak mnohem pečlivěji naslouchal zkušebnímu pilotu Nikašinovi, který prototyp testoval koncem března spolu s Fedorovem, který se o něm vyjadřoval také velmi dobře. Následkem toho byl vyhlášen nouzový program, který měl Lavočkinovu týmu poskytnout veškeré výsady a priority a zbavit je obtěžování ze strany vedení závodu č. 21. Mezi 9. a 14. květnem provedl prototyp celkem 11 letů a byl shledán slibným. Tento názor zásadně změnil názor na Lavočkinovu OKB a jeho stroj. Nadřízené úřady svěřily Lavočkinovi řízení závodu a pověřily ho od července 1942 výrobou nového typu spolu se závodem č. 31.\n\nZ trojice konstruktérů LaGG-3 se rovněž Gorbunov snažil v Tbilisi o adaptaci motoru M-82 na drak stíhacího LaGGu. Při spojování pohonné jednotky s trupem však nebyl tak úspěšný, jako jeho kolegové. Nad motorem byly opět nainstalovány dva kanóny, vstup vzduchu pro sání motoru byl napolo zapuštěn do horní části motorového krytu a olejový chladič byl přesunut pod příď. Prototyp označený LaG-5 byl zkoušen počátkem roku 1942. Špatně doléhající panely krytu motoru nadměrně zvyšovaly odpor a snížily rychlost letounu na 554 km/h v hladině 6500 m. LaG-5 byl během roku schválen ovšem nepadlo žádné rozhodnutí o sériové výrobě, protože Alexejev z Lavočkinovy OKB mezitím uspěl se svým prototypem LaGG-3/M-82.\n\nGudkov byl tedy první, komu se podařilo vyvinout prototyp, ve kterém se drak LaGG-3 spojil s motorem M-82. Lavočkin nenesl jeho úspěch, byť jen relativní, příliš dobře a za pomoci svých přátel na NKAP provedl vše možné, aby sériové výrobě typu Gu-82 zabránil a prosadil svůj vlastní. Nejinak tomu zřejmě bylo i s prototypem Gorbunovým, který byl rovněž zapomenut.\n\nDíky úspěchu LaGG-3/M-82 bylo nařízeno okamžité zahájení výroby nového modelu s cílovými termíny dodávek v červnu až červenci 1942. Většina dobových dokumentů nový typ označuje LaG-5, některé i LaGG-5, což nebylo nikdy oficiálně vysvětleno. Protože se letoun vyráběl i v závodě č. 31, kde pracoval Gorbunov, došlo zřejmě k určité formě spolupráce mezi týmy Lavočkina a Gorbunova.\n\nPrvních 10 exemplářů LaG-5 bylo dokončeno během června a všechny se ihned podrobily operačním zkouškám a vylepšovacím programům. Požadavky na rychlost dodávek a vyráběné počty zajistily přejímku nových strojů bojovými útvary již během léta 1942. Veškeré závady jako vibrace kanónů při střelbě, úniky oleje z motoru, obtížný přístup do kabiny a příliš velké síly na řídící páce byly postupně odstraňovány, nebo alespoň zmírňovány. Od srpna 1942 byl každý třetí kus vybavován rádiem RSI-4 a radiokompasem RPK-10. V září 1942 daly úřady letounu definitivní označení La-5.\n\nPo první návštěvě Moskvy, během níž musel Lavočkin Stalinovi zdůvodňovat, proč je výkon stíhačky La-5 ve srovnání s prototypem nižší, byl zanedlouho pozván na další pohovor, týkající se omezeného doletu téhož stroje. Stalinova žádost o zvýšení doletu a stížnosti od frontových pilotů Lavočkina donutila k překonstruování La-5. Drak získal aerodynamičtější tvar a byl odlehčen. Kryt motoru lépe přiléhal a zlepšilo se vyvážení řídících ploch i výhled z pilotní kabiny. Především však došlo k modernizaci pohonné jednotky. Čtyři La-5 byly koncem roku 1942 podrobeny společnému výzkumnému programu CAGI, LII, CIAM (Centralnyj institut aviamotorstrojenija) a Lavočkinovy OKB. Výsledkem tohoto výzkumu byl La-5F, který získal označení podle přeplňovaného motoru M-82F s vyšším nominálním výkonem, který udržoval od startu po hranici výškovosti motoru. Od 9. výrobní série z listopadu 1942 byla snížena zadní část trupu a pancéřovaná kabina byla vybavena krytem, umožňujícím výhled do všech stran. Přidáním pancéřových desek se navíc zlepšila ochrana pilotovy hlavy a ramen. Mnohé vyrobené stroje byly vybaveny pevným ostruhovým kolem, což zjednodušovalo jejich výrobu. Dvojice synchronizovaných kanónů ŠVAK byla u některých strojů redukována na jeden kanón a jeden kulomet UBS. Stejně jako dříve mohl La-5F nést pod křídlem 200 kg pum nebo šest neřízených raket RS-82. V otázce zvětšení doletu nebylo možné podniknout nic, k tomu došlo až u pozdějších verzí.\n\nKoncem roku 1942 Švecov dodal novou verzi svého motoru M-82. Šlo o přeplňovaný M-82FNV s přímým vstřikováním. Drak byl přizpůsoben motoru a kromě změn předepsaných pro La-5F byla provedena řada dalších úprav, například dlouhý vstup vzduchu pro odstředivý kompresor na krytu motoru a boční ochranné klapky výfuku. Prototyp označený La-5FNV ve výšce 5600 m dosahoval rychlosti 619 km/h. Pohonná jednotka byla doporučena pro sériovou výrobu jako M-82FN (Forsirovanyj-Něposredstvenno). Nový výzkumný plán CAGI, LII a Lavočkinovy OKB umožnil větší úsporu hmotnosti a rekonstrukci systému dodávky paliva. Přispěním L. A. Zakse a A. I. Mindrova měl letoun nyní pouze tři samosvorné nádrže namísto pěti, umístěné v centrální části křídla o stejném objemu.\n\nV prosinci 1942 a v lednu 1943 byl testován prototyp, který v sobě slučoval všechna vylepšení realizovaná na modelech La-5F a La-5FNV. Další byl pak zkoušen v aerodynamickém tunelu v CAGI. Oba tyto prototypy s motory M-82FN bez samostatného označení lze považovat za předchůdce varianty La-5FN. Velmi slibné testy však nebyly dokončeny kvůli problémům s kompresorem. Testovací pilot Kubiškin také kritizoval nedostatek strukturální pevnosti, která byla důsledkem přílišného šetření na hmotnosti.\n\nV březnu 1943 přišla Lavočkinova konstrukční kancelář s prvním prototypem série La-5FN, tzv. La-5 „Dubler“ (také typ 39) ze závodu č. 21. Jeho křídlo již mělo dva kovové nosníky, rozpětí bylo mírně zmenšeno a výzbroj tvořila dvojice kanónů ŠVAK pod krytem motoru. Letoun byl aerodynamicky zjemněn spolu s kvalitativně lepším dílenským zpracováním. Letové testy prováděl Lavočkinův blízký přítel A. Nikašin. Tento pilot ve stroji La-5 „Dubler“ dosáhl ve výšce 6300 m rychlosti 648 km/h. Výstup do hladiny 5000 m trval již jen 4 min 42 s a zatáčku 360° zvládl za 18,5 s. Společné úsilí Švecova a Lavočkinovi OKB konečně slavilo úspěch, který byl potvrzen vládou s požadavkem okamžité sériové výroby pod označením La-5FN.\n\nPři schvalování sériové výroby La-5FN kladla vláda důraz na shodné výkonnostní parametry s předchozím prototypem. Nedostatek lehkých slitin však způsobil, že výrobní závody nemohly u výrobních sérií z roku 1943 vyrábět křídla s kovovými nosníky. Hmotnost La-5FN zůstávala i nadále vysoká, čímž trpěly jeho letové výkony. Během zkoušek La-5FN se navíc trhal plátěný potah ocasních ploch spolu s dalšími výrobními vadami. Nedostatek pohonných jednotek M-82FN zapříčinil odklad sériové výroby na podzim 1943 a závody tak nadále pokračovaly v produkci La-5F. Kovové nosníky křídla se nakonec uplatnily až v sérii La-5FN z května 1944, která již měla i zvětšený objem palivových nádrží na 560 l.\n\nV roce 1943 vyvinula Lavočkinova OKB další prototyp založený na La-5F, vybavený hvězdicovým motorem M-71 s teoretickým vzletovým výkonem 2200 k. Exemplář dodaný Lavočkinovi však dával pouze 1670 k. Vstupní otvor vzduchu kompresoru se přesunul z horní části motorového krytu na spodní a systém výfukového potrubí byl překonstruován. Olejový chladič byl přemístěn do podtrupového vzduchového kanálu přímo pod těžiště. Menší motor M-71 než M-82FN umožnil zkrácení trupu prototypu o 200 mm. Stroj s označením La-5/M-71 a výzbrojí sestávající ze dvou synchronizovaných kanónů ŠVAK podstoupil testy v době od konce dubna do začátku června 1943. Specialisté LII jej na podzim intenzivně zkoušeli a ve výšce 5500 m se jim podařilo dosáhnout rychlosti 685 km/h. Teoretikové z CAGI pak předpokládali rychlost 725 km/h při slibovaném výkonu M-71. Tato nespolehlivá pohonná jednotka byla nakonec příčinou ukončení programu.\n\nV létě roku 1943 byl představen další prototyp, tentokrát na základě draku staršího La-5F se hřbetem za kabinou, výškový přepadový stíhací letoun La-5TK (také La-5F/2TK-3). Úpravy spočívaly jen v přidání dvou turbokompresorů TK-3 konstruktéra S. Treskina k motoru M-82F, ani kokpit nebyl vybaven přetlakováním. Vzhledem k navýšení hmotnosti letounu o 500 kg byl celý program brzy ukončen.\n\nAby se piloti naučili ovládat La-5 a mohli na něm cvičit, upravily frontové údržbové jednotky jistý počet letounů na dvoumístné cvičné. Lavočkin o tom byl informován a rozhodl se pro vývoj skutečné cvičné varianty La-5. Za původní kabinu byla umístěna druhá pro instruktora, která byla vybavena druhou sadou řízení a přístrojů. Ze stroje byl odstraněn pravý kanón, pancéřové sklo, rádio, kyslíkové láhve, systém pro plnění nádrží netečnými plyny a pumové závěsníky. Prototyp s označením La-5UTI byl postaven v Gorkém v srpnu 1943, avšak zatím bez krytu druhé kabiny. V NII VVS jej v září otestovali piloti Kubiškin a Antipov, kteří cvičný stroj doporučili pro okamžité využití v leteckých učilištích a u záložních pluků.\n\nKoncem roku 1943 stáhli A. K. Martinov a L. A. Zaks z CAGI přímo z výrobní linky letoun La-5FN (sér. č. 39210206), který podrobily sérii úprav, vynucených výzkumy v aerodynamickém tunelu. Ty se týkaly utěsnění krytů pohonné jednotky, změn v systémech chlazení a výfuků, překonstruování střední části křídla s kompletně uzavíratelnými podvozkovými šachtami. Dělníci dostali jako výrobní vzory modely jednotlivých součástí z hrnčířské hlíny a překližky. Díly vyrobené tímto způsobem přesně odpovídaly doporučením ze zkoušek v aerodynamickém tunelu a byly na letoun přidávány postupně, aby získal dokonale aerodynamický tvar. Prototyp byl v dokumentaci označen La-5 „206“ (zkratka jeho sériového čísla). Rozdíly ve srovnání s La-5FN byly patrné na první pohled. Vstupní otvor vzduchu pro kompresor, který vadil frontovým pilotům při míření, byl přesunut pod kryt motoru, podobně jako u La-5/M-71. Olejový chladič byl vložen do velmi malého a dokonale vytvarovaného kanálu na spodek trupu, zhruba v úrovni odtokové hrany křídla. Kryt motoru byl dokonale přizpůsoben pohonné jednotce. Duralový potah po obou stranách trupu přímo pod kabinou byl odstraněn a zmizel i stožár antény. Stroj byl předán k testovacím letům N. Adamovičovi a V. Molačajevovi z LII, kteří jej zkoušeli od 14. prosince 1943 do 10. února 1944. Zkušební lety prokázaly zvýšení rychlosti o 64 km/h oproti La-5FN, i když byl „206“ o 150 kg těžší, o 36 km/h byl rychlejší než „Dubler“ a ve výškách nad 4300 m předčil i La-5/M-71. Tyto údaje byly znovu potvrzeny zkušebními lety z 11. února 1944, které provedl pilot A. V. Nečasov. Po přečtení zprávy nadřízené orgány nařídily výrobu nového, dále zdokonaleného prototypu, který se stal předchůdcem stíhacího letounu Lavočkin La-7.\n\nPrvní LaGy-5 přišly na jaře 1942 k útvarům na finské frontě. Ve stalingradské bitvě bojovaly už od listopadu stíhací pluky s letouny La-5 a La-5F.\nStroje La-5FN byly poprvé nasazeny v roce 1943 v bitvě v Kurském oblouku a sloužily až do konce války. Byly to typické frontové stroje sovětského letectva. La-5FN byl v malých výškách, pro které byl dimenzovaný, rovnocenným soupeřem německých Bf 109G a Fw 190A. Zaostával za nimi však v o něco nižší palebné síle.\n\nJako svůj osobní letoun letoun jej užívali i velitelé leteckých divizí a pluků vybavených jinými typy a létala na něm celá řada sovětských stíhacích es, např. Ivan Nikitovič Kožedub, Alexej Aleljuchin, V. I. Popkov, Alexej Petrovič Meresjev a Alexandr Pokryškin.\n\nNa jaře 1944 byla letouny La-5FN vyzbrojena 128. samostatná československá stíhací peruť v SSSR, přeorganizovaná později na 1. československý stíhací letecký pluk. 17. září 1944 přistálo 21 La-5FN tohoto útvaru pod velením Františka Fajtla v týlu východní fronty u vesnice Zolná na podporu SNP. Z tohoto improvizovaného polního letiště a později i z letiště Tri Duby zajišťovali piloti vzdušné krytí slovenských povstaleckých vojsk. Během bojů dosáhli devíti potvrzených a tří pravděpodobných sestřelů. 25. října pluk odstartoval k návratu za sovětské linie. V listopadu 1944 byl pluk znovu zorganizován Przeworsku a doplněn o další La-5FN, převzatými od 41. gardového pluku sovětského letectva (41. GvIAP). La-5FN tvořily také většinovou výzbroj 1. československé smíšené divize v SSSR, do které byl pluk po jejím utvoření zařazen. V polovině dubna 1945 byl z části letounů La-5FN 1. čs. SLP utvořen 2. československý stíhací pluk. Koncem dubna 1945 se 1. čs. SLP účastnil ostravské operace. K výcviku sloužily u 1. čs. smíšené divize i čtyři dvoumístné La-5UTI, které dostala v únoru 1945. S těmito čtyřmi cvičnými Lavočkiny zůstalo ve stavu divize po částečném přezbrojení na La-7 na přelomu dubna a května 1945 ještě 27 kusů La-5FN.\n\nNově budované poválečné československé letectvo se tak stalo jediným zahraničním uživatelem tohoto typu. V pozdějším období byly československé La-5FN přeznačeny na S-95 a La-5UTI na CS-95. Otázku dalšího používání značně opotřebovaných La-5FN řešila ve dnech 3. až 18. července 1946 komise sovětských odborníků, která zneschopnila všechny La-5 kromě dvou strojů. Pro čs. letectvo, které mělo ještě v listopadu 1946 3 La-5UTI a 13 La-5FN u 2. stíhacího leteckého pluku a 11 La-5FN u 1. stíhacího pluku, by toto rozhodnutí znamenalo značnou ztrátu, zvláště po nerealizované dodávce 60 letounů La-7. Komise československých vojenských a civilních odborníků proto v protokolu ze dne 4. října 1946 navrhovala pouze zakázání akrobacie na letounech dislokovaných v Piešťanech a s ohledem na relativně dobrý stav letounů na letišti Tri Duby provádění běžných letů v rámci výcviku. 13. prosince 1946 však MNO vyhlásilo úplný zákaz létání na La-5, které se shodovalo s doporučením druhé sovětské komise z prosince 1946. Po lámacích zkouškách vybraných kusů S-95, které probíhaly během roku 1947 ve VLÚ v Praze Letňanech, bylo umožněno obnovení provozu 23 strojů S-95 a jednoho CS-95 (stav ke dni 1. července 1948). Tyto letouny již byly na samé hranici životnosti a byly postupně vyřazovány z provozu. Posledním letuschopným strojem byl CS-95 (B-4998), který byl ještě v roce 1950 ve stavu bezpečnostního letectva.\n\nLavočkin La-5FN byl jednomístný, jednomotorový samonosný dolnoplošník. Dřevěná kostra křídel a pevných ocasních ploch byla potažená překližkou, kovová kostra pohyblivých ocasních ploch a klapek plátnem. Trup tvořila překližková poloskořepina. Krycí plechy motoru byly duralové. Hvězdicový motor poháněl kovovou trojlistou vrtuli s nastavitelným úhlem náběhu listů. Podvozek záďového typu byl plně zatahovací. Hlavní podvozkové nohy se zatahovaly směrem k trupu, ostruhové kolo vzad do trupu. Výzbroj tvořily dva pevné kanóny ŠVAK ráže 20 mm střílející okruhem vrtule. Pro každý bylo standardně k dispozici 200 nábojů. Letoun mohl nést i 8 neřízených raket RS-82, bomby do hmotnosti 500 kg nebo přídavné nádrže s palivem.\n\n\n\n\n\n"}
{"id": "136068", "url": "https://cs.wikipedia.org/wiki?curid=136068", "title": "Frankfurtský knižní veletrh", "text": "Frankfurtský knižní veletrh\n\nFrankfurtský knižní veletrh (Frankfurter Buchmesse) je největší knižní veletrh na světě. Koná se každý rok v říjnu v německém Frankfurtu nad Mohanem.\n\nPoté, co Johannes Gutenberg v 15. století představil svůj vynález v oblasti knihtisku, který vedl k masovému rozšíření tištěných knih, začaly se pořádat setkání a trhy s knižní tematikou. Ty by se daly považovat za předchůdce dnešního knižního veletrhu.\n\nTradice současného Frankfurtského knižního veletrhu začala 18. září 1949 iniciativou německých knihkupců a vydavatelů. Tehdy bylo ve Frankfurtu 205 vystavovatelů, jednalo se o první poválečný knižní veletrh. Trval pět dní (toto pravidlo platí i v dnešní době).\n\nV současnosti bývá na veletrhu kolem 7 000 vystavovatelů a přichází přes 280 000 návštěvníků. První tři dny jsou vyhrazené pro\nvystavovatele a tisk. Uzavírají se obchody, vyjednávají se prodeje práv a licencí. Další dva dny jsou prostory veletrhu otevřeny pro návštěvníky. Představují se nové knihy a na programu jsou různé kulturní akce. Jednodenní vstupné pro veřejnost činí 9,50 EUR a pro studenty 5,00 EUR (rok 2006). Ředitelem veletrhu je od 1. dubna 2005 Juergen Boos.\n\nVeletrh má každý rok jiné téma nebo představuje jinou zemi coby čestného hosta. Do roku 1988 to bylo pravidlem každý sudý rok, od roku 1988 je to každoroční tradice. Země, která je toho roku čestným hostem, vždy představí kulturní program, např. čtení, diskusní fóra, semináře, výstavy apod.\n\n\n"}
{"id": "136075", "url": "https://cs.wikipedia.org/wiki?curid=136075", "title": "Wolfsburg (zámek)", "text": "Wolfsburg (zámek)\n\nWolfsburg je jméno středověkého zámku poprvé zmiňovaného v roce 1302, později přestavěného v renesančním stylu. Nachází se v Dolním Sasku v blízkosti později postaveného města Wolfsburgu.\n"}
{"id": "136076", "url": "https://cs.wikipedia.org/wiki?curid=136076", "title": "Hospodářské zvíře", "text": "Hospodářské zvíře\n\nHospodářské zvíře je zvíře, u kterého se sleduje přímý hospodářský užitek. Tento pojem se obsahově překrývá s termínem domácí zvíře, nejde však o synonyma. Mezi domácí (domestikovaná) zvířata patří jak druhy chované pro hospodářský užitek, tak zvířata chovaná jako domácí mazlíčci a společníci. Mimoto se hospodářsky využívají i volně žijící nebo polodivoká zvířata, která nebyla domestikována. Hospodářský užitek se získává nejen ze savců nebo ptáků, ale obecně vlastně ze všech druhů živočichů.\n\nHospodářským užitkem ze zvířat je nejčastěji \"komodita\": mléko, maso, tuk, vejce či kožešina, mohou to být ale i kosti, paznehty, rohy nebo parohy, přírodní vlákna či chlupy, sladký med či měňavé perly.\n\nDále pak \"užitečná práce\" (tažná zvířata či jezdecká zvířata): především koně, případně skot nebo osli, v exotických jižních zemích ale také sloni a velbloudi, v severských zemích pak také sobi a psi.\n\nHlavními hospodářskými zvířaty jsou v ČR pro \"maso\": skot, prasata, drůbež (kuřata, krůty, kachny, pižmovky a husy) a ovce. Minoritní význam mají kozy, králíci, perličky, holubi a jelenovití, zejména sika, daněk skvrnitý a jelen, chovaní na farmách pro maso, příapdně parohy. Pouze nepatrný význam mají v české produkci masa nutrie, koně a pštrosi.\n\nVelký význam v produkci masa má i chov ryb - rybníkářství a akvakultura. V ČR mají největší význam kapr obecný, pstruh americký duhový, amur bílý, tolstolobik bílý a tolstolobec pestrý, menší význam mají síhové, siveni, jeseteři a dravé ryby. K dalším chovaným druhům ryb patří lososi, tilapie nilská nebo pangas spodnooký.\n\nPro \"vejce\" se v ČR chovají takřka výhradně slepice, minoritní význam mají perličky a japonské křepelky, případně holubi a pštrosi. Kachní vejce jsou oblíbena v Číně a Jihovýchodní Asii, ale v Evropě se obvyle nekonzumují, neboť mohou představovat zdravotní riziko. Vejce hus a krůt se nekonzumují.\n\nPro \"mléko\" je v ČR chován zejména skot, méně ovce a kozy. Jinde v Evropě a především v Asii je pro mléko chován také kůň domácí, buvol domácí, velbloud jednohrbý a dvouhrbý, jak a sob.\n\nPro vlnu se v ČR chovají téměř výhradně ovce, dílčí význam maí králíci a srstnatá plemena koz, v Asii poskytují vlnu také velbloudi a jaci, v Jižní Americe lama alpaka. Tuk (sádlo nebo lůj) produkují prasata, ovce, skot, někteří ptáci (husa, kachna), využívá se i máslo, získávané z mléka a lanolin z ovčí vlny.\n\nChov zvířat pro kožešinu je v posledních desetiletích celosvětově na ústupu, nejvíce se vyžívají kožešiny domácích ovcí, králíků a koz. Dílčí význam mají též nutrie, lišky obecné a polární (i jejich barevné variety), norci američtí, činčily nebo mývalové,dosud jsou také pro kožešinu využívání domácí psi a kočky.\n\nK produkci kůže slouží hlavně běžná hospodářská zvířata - skot, prasata, koně, ovce, kozy, ale také krokodýli a aligátoři, chovaní na specializovaných farmách. Pro kůži, maso a pro farmaceutické účely se chovají hlavně v Asii i někteří hadi a ještěři.\n\nV souvislosti s mechanizací v dopravě, zemědělství a lesnictví klesá význam zvířat jako pracovní síly. Ve střední Evropě včetně ČR sloužil jako pracovní a dopravní zvíře v minulosti zejména kůň, případně vůl a osel, výjimečně pes (u řezníků v 19. stol.). Na severu Evropy a Asie mají dosud význam tažní, vzácněji jezdečtí sobi, v severní Asii a Americe také saňoví psi. V Jižní Americe slouží k nošení nákladů lama krotká, v horách centrální Asie jak a výjimečně i berani některých plemen ovcí. V aridních oblastech Asie a Afriky oba druhy velbloudů. Velbloudi (hlavně jednohrbí) se používjí rovněž k jízdě a výjimečně i k zápřahu. V Indii a Jihovýchodní Asii je především v lesnictví při těžbě dřeva používáni ochočení sloni, v případě slonů se však nejedná o klasickou odmestkaci, ale o ochočování odchycených volně žijících zvířat.\n\nJako laboratorní zvířata slouží hlavně žáby drápatky, axolotli, některé ryby (danio pruhované, gupka), morčata, králíci, myši, potkani, méně křečci, domácí kočky, psi, prasata a primáti. Současným trendem však je využití zvířat při biologickém, medicínském, farmaceutickém či kosmetikcém výzkumu co nejvíce omezit.\n\nMezi hospodářskými zvířaty najdeme i bezobratlé. Z hmyzu je to především včela medonosná, chovaná jak pro med jako potravinu, tak i pro vosk a další včelí produkty) a bourec morušový, chovaný pro hedvábné vlákno, méně jako potravina (larvy a kukly jsou v Asii oblíbenou delikatesou. Nově se začínají využívat také \"roztoči\", především ti draví, například v zemědělství jako ochrana před škůdci. Roztoči se však používají i v potravinářství, konkrétně třeba při výrobě a zrání některých sýrů.\n\nZ mořských či sladkovodních \"mlžů\" se využívají perlorodky pro perly a ústřice (například slávky) pro jídlo. Podobně se využívají také suchozemští \"plži\", například hlemýždi nebo oblovky.\n\nPrůmyslově se využívají i \"korýši\": raci, langusty, krabi, humr i garnáti a krevety, hlavně jako potrava, nově i jako zdroj chitinu jako materiálu pro technologické použití.\n\nZejména v Asii se pro hospodářské účely se chovají i \"plazi\" (hadi, želvy, krokodýli i aligátoři), ti především pro kůže, ale i \"obojživelníci\", například skokan volský, především pro maso.\n\nSpeciálním případem je zcela jistě pes, který může být jak hospodářským zvířetem pro užitek z práce (pastevečtí psi, hlídací a bojoví, záchranářští psi, slepečtí psi, tažní psi do spřežení aj.), pro komoditu (krev pro lékařské pokusy, dokonce na maso, lze i vlna), tak i domácím miláčkem. Unikátní užitek byl z bezsrsté rasy určené pro zahřívání postele.\n\nTermín hospodářské zvíře souvisí s termínem domestikace, protože většina hospodářských zvířat jsou zvířata domestikovaná. Můžeme se ale setkat i se zvířaty divokými i polodomestikovanými (antilopa losí), nebo bez jakéhokoli vztahu k člověku (korýši, plazi).\n\n"}
{"id": "136080", "url": "https://cs.wikipedia.org/wiki?curid=136080", "title": "Teiwaz", "text": "Teiwaz\n\nTeiwaz je sedmnáctá runa germánského futharku prostého. Vyslovuje se jako české T. Její název odpovídá jednomu z Týrových jmen. Vztahuje se k boji, vítězství a ochraně. Dále symbolizuje rozhodnost, čest, sílu vůle a vitalitu. Používá se v amuletech. Pomáhá k vítězstvím – ve sportu, v obchodu, v životě… V Teiwazu někteří vidí tajemnou \"geir's-odd\" (oštěpovou runu), kterou si stárnoucí bojovníci vyřezávali do vlastního masa, aby se jim otevřela cesta do Valhally. Runa byla často nalezena na anglických pohřebních urnách. Na jedné z uren byla nalezena spolu se svastikou, prastarým germánským symbolem. Padne-li Teiwaz při věštění, signalizuje obecný úspěch a štěstí v legálních záležitostech. Tazateli zajišťuje čest, spravedlnost, vůdcovství a autoritu. Runa má vztah k Týrovi.\n"}
{"id": "136081", "url": "https://cs.wikipedia.org/wiki?curid=136081", "title": "SCP", "text": "SCP\n\nZkratka SCP má více významů:\n\n"}
{"id": "136083", "url": "https://cs.wikipedia.org/wiki?curid=136083", "title": "Berkana", "text": "Berkana\n\nBerkana je osmnáctá runa germánského futharku prostého. Výslovnost je poněkud komplikovaná, měla by připomínat zvuk, když prudce vydechujeme při zhasínání svíčky a přitom nezaokrouhlíme rty. Její název je překládán jako „bříza“. To byl na Severu posvátný strom, spojovaný s jarními rituály plodnosti a bohyní Idunnou. Runa je také symbolem obnovy, očištění a léčení, dále runou domova a rodiny. Padne-li Berkana při věštění, signalizuje plodnost fyzickou i duševní, osobní růst, prosperitu v obchodě i životě. Může také zvěstovat narození potomka. Runa má vztah k Idunně.\n"}
{"id": "136084", "url": "https://cs.wikipedia.org/wiki?curid=136084", "title": "Stereochemie", "text": "Stereochemie\n\nStereochemie či 3D chemie je vědní obor chemie, který se zabývá prostorovým uspořádáním atomů v molekulách a jeho vlivem na vlastnosti molekul a průběh chemických reakcí. Jejím významným nástrojem je polarimetrie.\n\nJako obor ji v roce 1849 založil francouzský biolog, chemik a lékař Louis Pasteur, když objevil a popsal optickou izomerii u solí kyseliny vinné.\n\n"}
{"id": "136085", "url": "https://cs.wikipedia.org/wiki?curid=136085", "title": "Ehwaz", "text": "Ehwaz\n\nEhwaz je devatenáctá runa germánského futharku prostého. Vyslovuje se jako české E. Její název je překládán jako „kůň“. Ten byl u mnoha národů ve velké úctě a Seveřané často chovali bělouše určené pouze pro účely věštby. Kůň býval posvátným zvířetem Freyovým. Ódin sám jezdil na osminohém hřebci – Sleipnim. Padne-li Ehwaz při věštění, signalizuje pohyb, ať už v rovině materiální nebo duchovní. Vytažení této runy potvrzuje bez jakýchkoliv pochybností významy run vytažených před ní a znamená zprávu ze světa bohů.\n"}
{"id": "136086", "url": "https://cs.wikipedia.org/wiki?curid=136086", "title": "Webmail", "text": "Webmail\n\nWebmail je v informatice webová aplikace, která umožňuje uživatelům přistupovat k jejich e-mailovým schránkám prostřednictvím webového prohlížeče. Webmail je alternativa ke klasickým aplikacím e-mailových klientů, jako jsou třeba Microsoft Outlook, The Bat! nebo Mozilla Thunderbird. Webmail poskytují téměř všechny internetové portály a poskytovatelé webových služeb (např. Gmail, Yahoo! Mail, Hotmail, AOL), z domácích pak Seznam.cz, Centrum.cz, Tiscali.cz a další.\n\nPrvní webmailovou aplikaci vyvinul Luca Manuza v jazyce Perl, když pracoval v RCS4 na Sardinii. Pojmenoval jí jednoduše \"WebMail\". První funkční demoverze byla vydána 10. března 1995; poté byl 30. března 1995 uvolněn zdrojový kód (s potřebou registrace).\n\nPrvními třemi českými webmaily byly služby POST.CZ, ATC Organizer a Atlas.cz.\n\nExistuje mnoho softwarových balíčků, které umožňují přístup k vlastní elektronické poště pomocí webového rozhraní. Některé jsou šířeny i jako open source (SquirrelMail, BlueMamba, RoundCube, IlohaMail a další), jiné jsou komerční produkty (například modul Outlook Web Access pro Microsoft Exchange Server). Některé webmaily nabízí možnost přistupovat přes jejich rozhraní i k elektronické poště umístěné na jiných serverech, takže uživatel může několik schránek obsluhovat z jednoho místa.\n\nExistují e-mailové programy, které dokáží simulovat přístup k elektronické poště jako webový prohlížeč, takže umožňují zpracovávat e-maily, i když k ním není možné přistupovat pomocí klasických protokolů POP3 nebo IMAP.\n"}
{"id": "136087", "url": "https://cs.wikipedia.org/wiki?curid=136087", "title": "Doupovcové z Doupova", "text": "Doupovcové z Doupova\n\nDoupovcové z Doupova byli starým českým vladyckým rodem, pocházející ze zaniklé obce a hradu Doupov. \n\nZa prvního známého předka se považuje purkrabí Jiří, který žil na začátku 12. století. Další zmínky pocházejí až ze 14. a 15. století, kdy se rodina rozrostla a část rodu se usídlila na Moravě. Česká větev držela Žlutice, Libědice, Valeč, Okounov a Doupov. Bohuslav Doupovec stál na Zikmundově straně, proslul krutostí v bojí, císař mu za vojenskou pomoc daroval vesnice u Kutné Hory, Bohuslav však roku 1421 padl do rukou husitů, kteří jej v Berouně upálili. Roku 1620 byl jejich majetek zkonfiskován, velká část rodu emigrovala do zahraničí a část zůstala doma, Doupovcové v některých oblastech vymřeli v průběhu 17. století. Pouze potomci Viléma z Doupova se přestěhovali do Saska, začali si říkat \"Tuppauer von Tuppau\" a vymřeli až koncem 18. století.\n\nV průběhu dějin se vyskytují jeho příslušníci jak v západních Čechách, tak v Praze, dále v Moravském Slezsku nebo na střední Moravě. Doupovcové vystupovali jako vlastníci některých obcí na Vyškovsku či Bučovsku.\n\nTradičně se hlásili ke katolické církvi, v 16. století se přikláněli k reformaci. Pobělohorská rekatolizace rod natolik zdecimovala, že už se nevzpamatoval.\n\nPůvodním erbem rodu byly tři červené pruhy, zřejmě vodorovné, na stříbrném či bílém podkladu. Počet pruhů se v průběhu historie různí. Je podobný erbu Budovců, s nimiž snad Doupovce pojil příbuzenský vztah.\n\nSpojili se s Černínové, Dohalskými, Vratislavy z Mitrovic a dalšími rody.\n\n"}
{"id": "136089", "url": "https://cs.wikipedia.org/wiki?curid=136089", "title": "Mannaz", "text": "Mannaz\n\nMannaz je dvacátá runa germánského futharku prostého. Vyslovuje se jako české M. Její název je překládán jako „člověk“. Význam znaku je buď úzce omezen na jednoho člověka, nebo rozšířen na celé lidstvo. Vztahuje se také ke společenskému řádu, na kterém stojí naše společnost. Runa je vyjádřením zdánlivého paradoxu, kdy každý člověk je součástí lidstva, ale přitom utváří svůj vlastní osud. Symbol naznačuje schopnost jednotlivců pracovat společně pro dosažení blaha celku a také nás povzbuzuje, že v nouzi nám druzí pomohou. Runa je charakteristická pro ty, kteří rádi pečují o jiné. Padne-li Mannaz při věštění, signalizuje velmi široké spektrum významů. Může to být člověk nebo lidstvo. Vztah tazatele k jiným lidem nebo vztah jiných lidí k tazateli. Přátelé nebo nepřátelé. Runa je považována za pozitivní, tudíž její poselství, jakkoliv se může zdát nejasné, bývá většinou kladné.\n"}
{"id": "136090", "url": "https://cs.wikipedia.org/wiki?curid=136090", "title": "1 (linka)", "text": "1 (linka)\n\nLinka 1 je označení více dopravních linek:\n\n\n"}
{"id": "136091", "url": "https://cs.wikipedia.org/wiki?curid=136091", "title": "3 (linka)", "text": "3 (linka)\n\nLinka 3 je označení více dopravních linek:\n\n\nPodobné označení má:\n\n"}
{"id": "136092", "url": "https://cs.wikipedia.org/wiki?curid=136092", "title": "Laguz", "text": "Laguz\n\nLaguz je dvacátá první runa germánského futharku prostého. Vyslovuje se jako české L. Její název je překládán jako „voda“. Voda je základem života, je také spojována s plodností. Laguz je nicméně vykládána jako plynutí, proměnlivost a nedostatek sebeovládání. Představuje lidské podvědomí, intuici a nezvládnuté sexuální fantazie. Má ovšem taky svůj pozitivní význam – je to runa umělců, zejména malířů, herců a spisovatelů. Padne-li Laguz při věštění, signalizuje úspěch na cestách a při koupi, ovšem je zde riziko ztráty. Runa má vztah k Njördovi.\n"}
{"id": "136093", "url": "https://cs.wikipedia.org/wiki?curid=136093", "title": "Inguz", "text": "Inguz\n\nInguz je dvacátá druhá runa germánského futharku prostého. Vyslovuje se jako české nosové N. Její název (Ing) odpovídá jednomu z Freyových jmen. Vyjadřuje mužskou plodnost. Je to protiklad k runě Pertho. Prameny dále zmiňují ochranu domova a příjemné posezení u krbu. Padne-li Inguz při věštění, signalizuje dokončení rozdělané věci. Může to být např. porod, orgasmus i duchovní osvícení, ale sexuální význam převažuje. Symbol označuje zakončení velkého díla a čas na vychutnání úspěchu. Runa má vztah k Freyovi.\n"}
{"id": "136094", "url": "https://cs.wikipedia.org/wiki?curid=136094", "title": "Othila", "text": "Othila\n\nOthila je dvacátá třetí (někdy dvacátá čtvrtá) runa germánského futharku prostého. Vyslovuje se jako české O. Její název je překládán jako „dědictví“. Dědictvím může být jak majetek, tak i nehmotné věci zděděné od předků, jako jsou vědomosti a znalosti. Ačkoliv tato kontinuita může působit příznivě, je třeba si uvědomit i varovný smysl symbolu – abychom mohli dědit, někdo jiný musí zemřít. Rozšířený význam se vztahuje i na rodnou zemi, kterou jsme zdědili po generacích předků. Padne-li Othila při věštění, signalizuje možné dědictví, dále také domov, a to včetně jeho obyvatel, zařízení, duchovního dědictví a rodových hodnot.\n"}
{"id": "136095", "url": "https://cs.wikipedia.org/wiki?curid=136095", "title": "Dagaz", "text": "Dagaz\n\nDagaz je dvacátá čtvrtá (někdy dvacátá třetí) runa germánského futharku prostého. Vyslovuje se jako anglické TH ve slově „then“. Její název je překládán jako „den“. Veskrze pozitivní runa symbolizující bezpečí denního světla. Ve dne vidíme dobře své okolí, což nás chrání před nepřítelem. I práce jde ve dne lépe. Světlo pomáhá rostlinám růst, je tedy v Dagaz možné hledat růst, pokrok a vývoj. Ráno odkrývá věci ukryté v noci, runa tedy také zvedá roušku tajemství, které nám zatím zůstávalo skryto. Padne-li Dagaz při věštění, signalizuje bezpečí, jistotu, čas plánovat podnikání či se do něj rovnou pustit. Runa má vztah k letnímu slunovratu.\n"}
{"id": "136096", "url": "https://cs.wikipedia.org/wiki?curid=136096", "title": "Plošný spoj", "text": "Plošný spoj\n\nPlošný spoj, přesněji deska plošných spojů (zkráceně DPS, v angličtině \"PCB\"), je v elektronice deska určená k osazení elektronických součástek, které propojují vodiče vytvořené v tenké (ploché) kovové vrstvičce na povrchu desky. Plošné spoje se využívají pro realizaci elektronických obvodů a nacházejí se prakticky ve všech složitějších elektronických zařízeních.\n\nBěžně se vyrábí z izolační sklolaminátové desky opatřené z jedné či častěji obou stran měděnou fólií. Na měděnou vrstvu se přenese grafický návrh rozmístění součástek a jejich propojení, například tiskem, proto také název tištěný spoj. Měď mimo vyznačené spoje zakryté leptuvzdornou vrstvou se odstraní leptáním. Takto vzniklá deska plošných spojů se obvykle ještě dále upravuje.\n\nSoučástky se k desce mechanicky upevňují a současně elektricky propojují s plošnými spoji pájením cínovou pájkou. Osazování klasických součástek se provádí tak, že se jejich vývody ve formě drátů či kolíčků prostrčí předvrtanými otvory v DPS a připájí na opačné straně desky. V souvislosti s miniaturizací se také používá technologie povrchové montáže (SMT z anglického surface-mount technology). Součástky pro povrchovou montáž (surface-mount device, SMD) mají na svém povrchu kontaktní plošky, za které se připájí na stejnou stranu DPS, na které jsou osazeny. To umožní i osazení desek součástkami z obou stran.\n\nProtože současné součástky mají desítky i stovky vývodů, nebylo by je možné dobře propojit na jednoduché desce plošných spojů. Proto byly vyvinuty oboustranné DPS, které mají vodivý obrazec z obou stran, a následně vícevrstvé DPS. Vícevrstvé DPS vznikají slepením několika tenkých oboustranných DPS. U dvou- nebo vícevrstvých DPS se musí prokovovat průchody mezi vrstvami. DPS se běžně opatřují nepájivou maskou. To je poloprůhledná izolační vrstva typicky zelené (někdy také červené nebo fialové) barvy. Nechává odkryté jen pájecí plošky, zbytek vodivých cest zakrývá, a zlepšuje tak izolační vlastnosti desky; současně brání poškození vodivých cest. Pro orientaci při kontrole, opravách nebo nastavování se na nepájivou masku často tiskne servisní potisk, který vyznačuje umístění součástek a jejich označení dle elektrického schématu.\n\nProtože ruční návrh plošných spojů by byl u složitějších obvodů extrémně časově náročný, přičemž by snadno mohlo docházet k chybám, dále prodražujícím vývoj, používají se pro návrh systémy CAE, jež vývoj v tomto smyslu usnadňují. Vývojář nejprve vytvoří schéma zapojení, ze kterého se vygeneruje seznam spojů (netlist). Jiný program (autorouter) může na základě tohoto netlistu vytvořit předlohu pro výrobu DPS.\n\nVývoj metod používaných při výrobě moderních plošných spojů začal na počátku 20. století. V roce 1903 německý vynálezce Albert Hanson použil ploché fóliové vodiče laminované na izolační desce v několika vrstvách. Thomas Edison experimentoval s chemickými metodami pokovení vodičů na izolačním papíru v roce 1904. Arthur Berry v roce 1913 patentoval ve Velké Británii metodu tisku a leptání spojů. Ve Spojených státech amerických obdržel Max Schoop patent na žárové stříkání kovu na desku přes masku. Charles Ducase v roce 1927 patentoval metodu galvanizace předloh obvodů.\n\nZákladním materiálem pro výrobu DPS je nejčastěji laminát ze skelné tkaniny sycený epoxidovou pryskyřicí. Z jedné nebo obou stran je nalepena měděná fólie. Epoxidová pryskyřice má jemně nažloutlou (medovou) barvu. Tloušťka laminátu je běžně 1 až 1,5 mm, tloušťka měděné fólie 17 nebo 35 μm; pro náročnější úlohy se používají i další tloušťky. Tento materiál je bez ohledu na skutečného výrobce v ČR známý pod názvem „CUPREXTIT“; původně se jednalo o obchodní název materiálu vyráběného podnikem KABLO Bratislava, v závodu GUMON. Obdobný materiál, vyráběný na území dnešní ČR, se jmenoval UMATEX, později LAMPLEX. Materiály pro výrobu DPS existují v mnoha různých provedeních. Tloušťka laminátu je od 0,8 do 2 mm. Složení nemusí být vždy skelná tkanina v epoxidu. Pro jednodušší výrobky, jako je spotřební elektronika, existují lamináty se základní vrstvou z tvrzeného papíru napuštěného pryskyřicí (vlastně se jedná o „pertinax“, tj. papír tvrzený fenolformaldehydovou pryskyřicí s vrstvou mědi – vzhledem ke svým vlastnostem nepříliš oblíbená, ale levná varianta, která nesnáší opakované pájení, v ČR známá pod názvem CUPREXKART), nebo mohou být ze skelné tkaniny pouze vnější vrstvy a mezi nimi je netkaná textilie. Pro vysokofrekvenční obvody se užívá laminát na bázi teflonu. Tloušťka měděné fólie je odvozena od její hmotnosti v amerických mírách. Podle této hmotnosti se také kdysi tloušťka označovala: 35 μm je tzv. jednouncová měď (jedna čtvereční stopa váží jednu unci) a 70 μm je tzv. dvouuncová měď.\n\n\nZákladní kroky při výrobě plošných spojů jsou:\n\nBěžně se pro snížení ceny kombinuje frézování složitých tvarů s některou jednodušší technologií zhotovení rovných řezů. Někdy se také můžeme setkat s metodou frézování DPS navržených metodou dělicích čar. V amatérské praxi se pro kusovou výrobu také často používá metoda rytí dělících čar pomocí vhodného nástroje.\n\n\n\n"}
{"id": "136097", "url": "https://cs.wikipedia.org/wiki?curid=136097", "title": "Thomas Sopwith", "text": "Thomas Sopwith\n\nSir Thomas Octave Murdock Sopwith (18. ledna 1888 – 27. ledna 1989) byl britský letecký průkopník a podnikatel v letectví, známý též jako vášnivý jachtař. Věnoval se také lednímu hokeji, jako brankář britské reprezentace se v roce 1910 zúčastnil prvního mistrovství Evropy. \n\nNarodil se v Londýnské čtvrti Kensington jako osmé dítě a jediný syn stavebního inženýra. Vystudoval Cottesmore School v Hove a později Seafield Park Engineering College v Lee-on-Solent.\n\nPoté co pozoroval Johna Moisanta, když poprvé s pasažéry na palubě přeletěl kanál La Manche, začal se zajímat o letectví. Svůj první let uskutečnil v letounu Farman blízko Brooklands s Gustavem Blondeau. Brzy se naučil létat na jednoplošníku British Avis a zcela sám poprvé pilotoval letoun 22. října 1910, i když havaroval po necelých 300 metrech. Dělal však rychlé pokroky a 22. listopadu byl za svou píli odměněn Královským aeroklubem (Royal Aero Club) pilotním průkazem č. 31.\n\n18. prosince 1910 vyhrál cenu 4 000 liber šterlinků vyhlášenou baronem Arnoldem de Forest za nejdelší let z Británie na evropskou pevninu v letounu britské výroby, dvouplošníku Howard-Wright. Uletěl 272 km (169 mil) za 3 hodiny a 40 minut. Výhry využil k založení Letecké školy Sopwith (Sopwith School of Flying) v Brooklands. V červnu 1912 spolu s Fredem Sigristem a dalšími společníky založil firmu Sopwith Aviation Company. Firma vyráběla nejúspěšnější britská letadla nasazená v první světové válce, nejvíce známým byl letoun Sopwith Camel. Za své zásluhy o vítězství Velké Británie v první světové válce byl Thomas Sopwith v roce 1918 vyznamenán Řádem britského impéria.\n\nČinnost firmy byla ukončena v roce 1920. Později byla založena nová firma pojmenovaná podle jejího hlavního inženýra Harryho Hawkera. Sopwith v této firmě působil jako předseda představenstva. \n\nV letech 1934 a 1937 byl vyzyvatelem Amerického poháru v jachtingu, kterého se zúčastnil se svými jachtami Endeavour a Endeavour II. \nJeho jachty byly na tehdejší dobu vybaveny pokročilými technologiemi a Sopwith sám se zúčastnil obou závodů jako kormidelník. \n\nV roce 1953 byl Thomas Sopwith pasován na rytíře (Sir Thomas). Po znárodnění letecké továrny Hawker Siddeley pokračoval v práci jako konzultant až do roku 1980. Na počest svých stých narozenin byl vyznamenán leteckou přehlídkou, která probíhala nad jeho bydlištěm. Thomas Octave Murdock Sopwith zemřel v Hampshire 27. ledna 1989 ve svých 101 letech.\n\n\n"}
{"id": "136099", "url": "https://cs.wikipedia.org/wiki?curid=136099", "title": "Wolfsburg (hrad)", "text": "Wolfsburg (hrad)\n\nWolfsburg je zřícenina německého hradu ležící u západního vstupu do města Neustadt an der Weinstraße na skalním výběžku ve výšce 130 metrů nad údolím potoka Speyerbach. Byl postaven k ochraně důležité cesty do Kaiserslauternu na počátku 13. století bavorským vévodou Ludvíkem I..\n"}
{"id": "136101", "url": "https://cs.wikipedia.org/wiki?curid=136101", "title": "Seznam severských bohů", "text": "Seznam severských bohů\n\n\n\n"}
{"id": "136103", "url": "https://cs.wikipedia.org/wiki?curid=136103", "title": "Zdeněk Salzmann", "text": "Zdeněk Salzmann\n\nZdeněk Salzmann (* 18. října 1925 Praha) je český lingvista, antropolog a folklorista, emeritní profesor University of Massachusetts, od roku 1947 žijící v USA. Předmětem jeho zájmu je především lingvistická antropologie.\n\nStudoval jazykovědu v Bloomingtonu, od roku 1968 přednášel na Massachusettské univerzitě kulturní a sociální antropologii. Podnikl řadu terénních výzkumů, například mezi indiány kmene Arapaho nebo v jihočeské obci Komárov. U Arapahů studoval jejich zanikající jazyk a podílí se na úsilí o jeho zachování a obnovu. Vytvořil pro ně například anglicko-arapažský slovník.\n\nPo roce 1989 pravidelně navštěvuje Českou republiku a přednáší na univerzitách v Praze, Plzni a Pardubicích.\n\nZdeněk Salzmann je autorem publikací z oboru lingvistické antropologie a etnografie a studií o českém jazyce.\n\n\n"}
{"id": "136106", "url": "https://cs.wikipedia.org/wiki?curid=136106", "title": "2 eurocenty", "text": "2 eurocenty\n\nMince 2 eurocenty je hodnotou i velikostí druhá nejmenší mince (z celkem 8 mincí) měny euro.\n\nTato mince je vyrobena z oceli (94,35 %) pokryté vrstvou mědi (5,65 %). Mají průměr 18,75 mm, sílu 1,67 mm a hmotnost 3,06 g. Hrana mince je hladká s podélnou rýhou. Všechny mince mají společnou rubovou stranu, ale mince jednotlivých zemí mají rozdílnou lícovou stranu. Mince 2 centy (stejně jako 1 cent a 5 centů) zobrazuje na reversníní společné straně umístění Evropy ve světě. Je vidět polokoule s Evropou, Afrikou a Asií se zvýrazněním původních patnácti členů Evropské unie.\n\nFinsko a Nizozemsko tuto minci, stejně jako minci 1 cent, nepoužívají, ale přesto ji razí.\n\n\n\n"}
{"id": "136107", "url": "https://cs.wikipedia.org/wiki?curid=136107", "title": "1 eurocent", "text": "1 eurocent\n\nMince 1 eurocent je hodnotou i velikostí nejmenší mince (z celkem 8 mincí) měny euro.\n\nTato mince je vyrobena z oceli (94,35 %) pokryté vrstvou mědi (5,65 %). Má průměr 16,25 mm, sílu 1,67 mm a hmotnost 2,30 g. Hrana mince je hladká. Všechny mince mají společnou lícovou stranu, ale mince jednotlivých zemí mají rozdílnou rubovou stranu. Mince 1 cent (stejně jako 2 centy a 5 centů) zobrazuje umístění Evropy ve světě. Je vidět polokoule s Evropou, Afrikou a Asií se zvýrazněním původních patnácti členů Evropské unie.\n\nFinsko a Nizozemsko tuto minci, stejně jako minci 2 centy, nepoužívají, ale přesto ji razí.\n\n\n\n"}
{"id": "136123", "url": "https://cs.wikipedia.org/wiki?curid=136123", "title": "Distinguished Flying Cross (USA)", "text": "Distinguished Flying Cross (USA)\n\nDistinguished Flying Cross (Záslužný letecký kříž) je ve Spojených státech armádní vyznamenání udělované důstojníkům nebo příslušníkům mužstva ozbrojených sil. Podmínkou jeho získání je, aby navrhovaný vykonal hrdinský čin nebo činy při mimořádné akci ve vzdušném boji bez zvláštního rozkazu nebo nařízení, dobrovolně a nad rámec svých povinností, tedy ne za činy při běžných akcích v boji s nepřítelem. Vyznamenání bylo založeno usnesením Kongresu ze 2. července 1926 a poprvé bylo uděleno Charlesi Lindberghovi za jeho sólový přelet Atlantiku v roce 1927. Dalšími známými nositeli vyznamenání jsou civilisté Amelia Earhartová a Eugene Ely. Toto vyznamenání dostal roku 1933 i Italo Balbo za své transatlantické přelety v letech 1931 a 1933.\n\nBěhem druhé světové války bylo vyznamenání udělováno i příslušníkům armád spojenců. Bylo taktéž udělováno těm, kteří předvedli hrdinské činy během jejich práce nebo i výcviku v leteckých školách.\n"}
{"id": "136136", "url": "https://cs.wikipedia.org/wiki?curid=136136", "title": "Raketové dělostřelectvo", "text": "Raketové dělostřelectvo\n\nRaketové dělostřelectvo je dělostřelectvo vyzbrojené nosiči raket místo děl a minometů.\n\nDo výzbroje raketového dělostřelectva patří raketomety a taktické balistické rakety.\n\nOproti klasickému dělostřelectvu raketové dělostřelectvo nevyniká přesností řízené palby. Také náklady na střelu a množství přepravené trhaviny hovoří v jeho neprospěch.\n\nRaketové dělostřelectvo překonává klasické dělostřelectvo v pohyblivosti, v rychlosti střelby (raketomety) a v dostřelu (taktické balistické rakety).\n\n"}
{"id": "136137", "url": "https://cs.wikipedia.org/wiki?curid=136137", "title": "Cent (euro)", "text": "Cent (euro)\n\nCent, při běžném používání eurocent (někdy též euro cent) vyjadřuje setinu hodnoty eura a jde zároveň o nejmenší minci eura v hodnotě 1 cent. Toto pojmenování pochází z latinského označení číslovky sto: \"Centum\" – cent má vždy stokrát menší hodnotu než nadřazená měna (např.: euro).\n\nPodle nařízení Rady Evropské unie o zavedení eura je název dílčí měnové jednotky \"cent\". V běžně řeči se často používá výraz \"eurocent\", který umožňuje odlišení od centů jiných měn a který je uveden přímo na společné straně mincí. Evropská centrální banka neuvádí žádný úřední symbol ani zkratku eurocentu, a proto se často používá desetinný zápis se znakem eura (například 0,99 €). Neoficiální znak pro cent je ¢, který pochází z označení amerického centu (viz také Symbol eura).\n\nVe většině jazyků se používá označení \"cent (eurocent)\", avšak mnoho jazyků používá jiné názvy především kvůli tomu, že v daném jazyku neexistuje nebo se nepoužívá některá z hlásek, dvojhlásek nebo spojení.\n\nNa všech centových mincích je nápis \"cent\", pouze řecké euromince mají na své rubové straně navíc nápisy v řecké abecedě v řečtině.\n\nV eurozóně se používá 6 druhů mincí různých nominálních hodnot v eurocentech, a to 1, 2, 5, 10, 20 a 50 centů, ale dvě mince nejmenších hodnot se ve Finsku a Nizozemsku nepoužívají. Kromě euromincí, které mají hodnotu v eurocentech, existují i mince v hodnotě 1 a 2 eura.\n\n"}
{"id": "136144", "url": "https://cs.wikipedia.org/wiki?curid=136144", "title": "Charles Lindbergh", "text": "Charles Lindbergh\n\nCharles Augustus Lindbergh, ml. (4. února 1902 Detroit – 26. srpna 1974 Maui) známý také jako \"Lucky Lindy\" nebo \"Osamělý orel\" byl americký letec, známý především prvním sólovým přeletem Atlantského oceánu v roce 1927. Později se angažoval na straně izolacionistů, kteří odmítali vstup USA do druhé světové války.\n\nLindbergh se narodil v Detroitu ve státě Michigan jako syn švédských přistěhovalců. Vyrůstal v Little Falls v Minnesotě.\nJeho otcem byl právník a pozdější kongresman (bojující rozhodně proti vstupu USA do první světové války), jeho matka byla učitelkou chemie. Od mládí projevoval zájem o techniku a stroje, především letadla. V roce 1922 po ukončení studia strojního inženýrství se připojil k výcviku pilotů a mechaniků ve společnosti \"Nebraska Aircraft\". Koupil si také své první vlastní letadlo - Curtiss JN4 z přebytečných zásob armády po první světové válce, a začal se s ním věnovat tehdy populárnímu \"kaskadérství\". V roce 1924 začal výcvik v Army Air Service (\"Armádní letecké služby Spojených států\"). V této době rovněž pracoval jako letecký mechanik aerolinií v Billings v Montaně na Loganově mezinárodním letišti. Po ukončení výcviku – jako premiant – nastoupil jako hlavní pilot letecké poštovní společnosti \"Robertson Aircraft Co.\" v St. Louis v Missouri. Zde létal s poštovním dvouplošníkem de Havilland D.H.4 do měst Springfield, Peoria a Chicago v Illinois. Během této služby se stal proslulý tím, že doručil poštu za všech okolností. Při jednom z letů zachránil pytle s poštou z hořícího letadla tím, že je shodil dolů a okamžitě zavolal na letiště v Peorii, aby pro ně poslali nákladní vůz. V dubnu 1923 během návštěvy přátel v Lake Village v Arkansasu, uskutečnil svůj první noční let, při kterém přeletěl místní jezera \"Village\" a \"Chicot\".\n\nLindbergh získal obrovskou celosvětovou popularitu jako první člověk, který sám nonstop letem překonal Atlantik. Se svým jednomotorovým strojem \"Spirit of St. Louis\" vzlétl z \"Rooseveltova letiště\" na Long Islandu 20. května 1927 a za 33,5 hodin přistál v Paříži (jeho vnuk Erik Lindbergh zopakoval tento let o 75 let později v roce 2002 v čase 17 hodin a 17 minut). Francouzský prezident Lindberghovi udělil Řád čestné legie. Při zpáteční cestě do Spojených států jej doprovázela celá flotila válečných lodí a letadel až do Washingtonu, kde převzal od prezidenta Calvina Coolidge vyznamenání Záslužný letecký kříž.\n\nLindbergh svým letem také vyhrál Orteigovu cenu – 25 000 dolarů – vypsanou v roce 1919. Dne 13. června 1927 se v New Yorku na 5. Avenue konala bombastická přehlídka na Lindberghovu počest. Význam jeho letu pro veřejnost byl tak velký, že Lindberghův názor sloužil jako všeobecně uznávaný ve vývoji letectví až do jeho smrti. Lindbergh také vystupoval v mnoha národních i mezinárodních organizacích a komisích, včetně NACA (předchůdce současné NASA). Poměrně často je Lindberghův let chybně uváděn jako první přelet Atlantiku letounem těžším než vzduch; toto prvenství však patří J. Alcockovi a A. W. Brownovi, kteří Atlantik překonali již 14. a 15. června 1919.\n21. března 1929 byl za svůj přelet Atlantiku vyznamenán nejvyšším armádním vyznamenáním USA – Medailí cti. Do té doby nevídaná publicita okolo něj a jeho letu odstartovala překotný rozvoj leteckého průmyslu a přesvědčila také skeptiky o tom, že leteckou dopravu je třeba začít brát vážně. Lindberghův let je považován za počáteční impuls k letům na polárních linkách, k zdokonalování techniky létání ve velkých výškách a zvyšování doletu letadel díky snižování spotřeby paliva. Tyto inovace byly základem moderní mezikontinentální letecké dopravy.\n\nPo svém letu napsal Lindbergh dopis řediteli firmy Longines, v němž detailně popisoval svůj návrh vylepšení hodinek pro piloty tak aby umožňovaly lepší a snadnější navigaci. Hodinky podle jeho návrhu byly sestrojeny a vyrábí se až do současnosti.\n\nLindbergh se 27. května 1929 oženil s Anne Morrowovou, americkou pilotkou a dcerou diplomata Dwighta Morrowa v jeho domě v Engelwoodu. Měli spolu šest dětí:\nPrvorozený syn Charles III. se ve věku dvaceti měsíců 1. března 1932 stal obětí únosu. Po desetitýdenním neúspěšném vyjednávání s únosci a celonárodním horečném hledání uneseného chlapce bylo 12. května nalezeno dětské tělíčko v Hopewellu v New Jersey (jen několika mil od místa únosu). Později bylo tělo identifikováno Lindberghem jako tělo jejich syna Charlese (byl mrtvý již během únosu – spadl únosci ze žebříku). O více než tři roky později se zvedla mediální bouře v případu Bruno Hauptmanna, obviněného z únosu a vraždy jejich syna. Proces se konal v Flemingtonu v New Jersey. Unaveni neustálou pozorností médií a veřejnosti a stále zdrceni ztrátou svého syna se Lindberghovi rozhodli odstěhovat v roce 1936 do Evropy. Hauptmann, který neustále prohlašoval svou nevinu, byl shledán vinným a 3. dubna 1936 popraven.\n\nLindbergh v meziválečném období několikrát z pověření americké armády navštívil nacistické Německo aby referoval o německém letectví a zejména o Luftwaffe. Zaujalo jej, že Německo postupně přebíralo vedoucí úlohu v moderní konstrukci letadel, vyznačující se používáním celokovové konstrukce, stavby dolnoplošníků, vzducholodí a využitím vznětových motorů. Uskutečnil také podobnou cestu po Sovětském svazu, kde se také zajímal o rozvoj letectví. Ze všech cest podal podrobné informace kompetentním vojenským orgánům.\nLindberghovi v třicátých letech žili v Anglii a v Bretani aby nalezli ztracený klid a vyhnuli se medializaci, která je pronásledovala po celé Americe po procesu s Hauptmannem.\n\nLindbergh zde také pokračoval ve spolupráci s francouzským držitelem Nobelovy ceny, lékařem A. Carrelem. Protože v roce 1930 Lindberghova švagrová podlehla srdeční chorobě, začal se zajímat o to, proč nikdo není schopen medicínsky takovou chorobu léčit. Zjistil, že příčinou je nemožnost uchovat orgány mimo tělo v přijatelném stavu. Proto začal s Carrelem pracovat na řešení tohoto problému. Jejich nápady později pomohly budoucí léčbě srdečních chorob, ačkoliv byly podstatně pozměněny. Carrel také uvedl Lindbergha do teorií eugeniky a vědeckého rasismu, což pravděpodobně mělo hlavní vliv na pozdější Lindberghův kontroverzní pohled na zahraniční politiku a řešení světových problémů.\nOd roku 1929 se také Lindbergh zajímal o práci amerického průkopníka v oblasti raket, Roberta Goddarda, který byl jeho hlubokým zájmem a znalostmi také potěšen. Neměl ale dostatek financí a tak mu Lindbergh pomohl získat skoro 100 tisíc dolarů od zámožného Daniela Guggenheima a jeho nadace, na další výzkumy a rozvoj. Lindbergh zůstal po celý Godddardův život jeho přítelem a usilovně jej podporoval.\n\nCarrel a Lindbergh vydali v roce 1938 knihu \"The Culture of Organs\", ve které shrnuli svou práci v medicíně na poli \"promývání orgánů vně lidského těla pomocí skleněné pumpy\", kterou společně vymysleli. Společně také diskutovali o \"umělém srdci\" mnohem dříve než bylo skutečně \"vyrobeno\". (Od roku 2002 je každoročně udělována \"Lindbergh-Carrelova cena\" za mimořádný přínos v rozvoji biotechnologií pro uchovávání orgánů.)\nZájem o německé letectvo Lindbergha v roce 1938 opět přivedl do středu zájmů veřejnosti. Americký velvyslanec v Německu Hugh Wilson jej pozval na večeři s Hermannem Göringem na americké ambasádě v Berlíně. Večeře se mimo diplomatů zúčastnili také tři největší „mozky“ německého letectví: Ernst Heinkel, Adolf Baeumker a Willy Messerschmitt. Göring dekoroval Lindbergha Řádem německého orla za jeho služby letectví a za jeho průkopnický přelet z roku 1927. (Henry Ford obdržel toto vyznamenání v 30. července téhož roku ke svým 75. narozeninám.) Toto ocenění později vyvolalo ve Spojených státech ostré protesty. Lindbergh odmítl vrátit Němcům vyznamenání, protože jak věřil, dopustil by se tím zbytečné urážky nacistické vlády v Německu. Vrátil se do USA ihned po vypuknutí války.\n\nLindbergh přijel do Německa na urgentní požadavek amerického atašé v Berlíně pověřeného zjistit vše o nových německých válečných plánech. Z tohoto důvodu Lindbergh opakovaně procestoval všechny německé letecké základny. Při těchto cestách se jej Němci i Göring snažili přesvědčit, že Luftwaffe je daleko silnější než byla ve skutečnosti. Díky své prestiži získal mnohem větší znalosti o německých plánech než kterýkoli jiný Američan.\n\nNa žádost nového velvyslance Kennedyho sepsal tajnou zprávu pro Brity, ve které dal jasně najevo, že pokud se Británie a Francie pokusí zastavit Hitlerovu agresi, bude to jejich vojenská sebevražda. Někteří historici soudí, že Lindbergh vycházel z přesných poznatků a svým varováním uchránil Británii od zničující porážky v roce 1938. Jiní jsou názoru, že Lindbergh jen „sedl na lep“ plánu Třetí říše, aby Francie a Británie zůstaly stranou během německých operací ve východní Evropě. Pro obě verze existují argumenty, zejména to že Lindbergh nic neměl proti válce Německa se Sovětským svazem a \"asijským komunismem\", ale byl rozhodně proti válce na Západě.\n\nKdyž začala válka v Evropě, Lindbergh se stal předním obhájcem politiky nevměšování se. Přidal se k protiválečnému výboru America First a brzy se stal jeho prominentním mluvčím. Promlouval na masových shromážděních konaných v Madison Square Garden v New Yorku a na Soldier Field v Chicagu. V řeči 11. září 1941 v Des Moines v Iowě označil tři skupiny, \"tlačící tuto zemi rovnou do války\" – Rooseveltovu administrativu, Brity a Židy, kteří Ameriku ovlivňují prostřednictvím svého vlastnictví a vlivu ve filmu, rozhlase, tisku i vládě. Tento jeho projev vyvolal ostrou a širokou kritiku a Lindbergh se rozhodl rezignovat na všechny funkce v armádě a letectvu. Po japonském útoku na Pearl Harbor, se znovu pokoušel vrátit k letectvu, jeho žádost byla však zamítnuta kvůli námitkám některých členů vlády.\n\nOdešel tedy pomáhat ve válečném úsilí jako civilní konzultant leteckých společností a vlády, taktéž ale jako civilista uskutečnil asi 50 bojových letů v roce 1944 v Pacifiku. Jeho návrhy zahrnující lepší využití paliva na letounech P-38 Lightning dovolovaly létat mise s větším doletem a při útoku takto vylepšených strojů byl například sestřelen na zvláštní akci letoun, ve kterém letěl admirál Jamamoto. Také předváděl pilotům Corsairů jak vzlétnout z paluby letadlové lodě s více než dvojnásobným nákladem bomb, než na jaký byl letoun stavěný. Z této doby je také doložen jeho sestřel nepřátelského letadla. Námořníci i vojáci, kteří s ním sloužili si jej nesmírně vážili pro jeho odvahu a vlastenectví. Jeho vylepšení P-38 zaujala i generála MacArthura.\n\nPo skončení války žil klidný život ve státě Connecticut a pracoval jako konzultant USAF a PanAm. Poté co značná část Evropy spadla do sovětské sféry vlivu, věřil, že jeho předválečné představy a předpovědi byly správné, ale protože se na vlastní oči přesvědčil o porážce Německa i hrůzách Holocaustu, poznal, že americká veřejnost by přesto jeho tehdejší názory už nesdílela.\nV roce 1953 vydal autobiografickou knihu \"The Spirit of St. Louis\", popisující i jeho slavný let, za kterou následující rok získal Pulitzerovu cenu. Prezident Eisenhower potvrdil jeho armádní hodnost a povýšil jej na brigádního generála.\nPoslední léta svého života žil na Havajském ostrově Maui, kde také 26. srpna 1974 zemřel. Jeho kniha \"Autobiography of Values\" byla vydána posmrtně.\n\n"}
{"id": "136156", "url": "https://cs.wikipedia.org/wiki?curid=136156", "title": "Praha-Smíchov (nádraží)", "text": "Praha-Smíchov (nádraží)\n\nNádraží Praha-Smíchov je jedno z významných nádraží v Praze. Nachází se v pražské čtvrti Smíchov na adrese Nádražní 1, je napojeno na stanici pražského metra Smíchovské nádraží, před nádražní budovou se nacházejí tramvajové zastávky a autobusové terminály pražské integrované dopravy s dopravním spojením do blízkých městských čtvrtí, dále do oblasti Zbraslavi, Mníšku pod Brdy a Štěchovic.\n\nSmíchovské nádraží zajišťuje spoje ve směru na Plzeň a Písek. Má však také ještě oddělené tzv. severní nástupiště (v jízdních řádech je vedeno jako samostatná stanice), které slouží pro železniční trať známou jako Pražský Semmering.\n\nZe služebního hlediska se železniční stanice Praha-Smíchov dělí na tři obvody: osobní nádraží, společné nádraží (kam patří i severní nástupiště) a seřadiště.\n\nNádraží zahájilo provoz v roce 1862 pod nazvem \"Praha (Česká západní dráha)\" (podle tehdejšího územního uspořádání se ovšem nenacházelo v Praze) jako konečná stanice České západní dráhy vedoucí z Bavorska přes Plzeň na předměstí Prahy.\n\nV roce 1872 se do stanice napojila trať Buštěhradské dráhy z Hostivic. V témže roce byla dokončena Pražská spojovací dráha, která vedla přes vltavský železniční most a stanici Vyšehrad přes dnešní hlavní nádraží do Výhybny Hrabovka. Tato dráha se až do roku 1888 používala pouze pro nákladní dopravu. V roce 1873 byla uvedena do provozu trať Pražsko-duchcovské dráhy z Mostu přes dnešní Rudnou u Prahy. Od roku 1895 se stanice nazývala \"Smíchov\", v letech 1909 až 1920 pak \"Smíchov státní nádraží\". Mnoho desítek let bylo nádraží známé jako \"nádraží Západní dráhy\" nebo krátce \"Západní nádraží\". Takto byly označeny i zastávky pražské městské dopravy.\nPůvodní odbavovací budova z 19. století ležela severněji. V letech 1953 až 1956 byla zbořena a nahrazena funkcionalistickou budovou, kterou navrhli architekti Jan Zázvorka starší a Jan Žák. Výrazný prvek výzdoby odbavovací haly tvoří budovatelská freska Richarda Wiesnera. Dalších úprav se nádraží dočkalo roku 1985 při napojení na Pražské metro.\n\nNádraží je od první poloviny dvacátého století přemostěno pěší lávkou spojující tuto část Smíchova (Nádražní ulici) s částí Smíchova u Radlic (Křížová a Radlická ulice). Ačkoliv lávka prochází přímo nad severním nástupištěm, schodiště umožňující příchod k jeho nástupišti bylo dobudováno až v roce 2007.\n\nNádraží má velký význam pro zabezpečení dopravy do zaměstnání. Trať využívají i rekreanti, zvlášť k cestám do oblasti od Černošic do Srbska a na Karlštejn. Část kolejiště ustoupila v 90. letech 20. století rychlostní komunikaci, která spojuje tunel Mrázovka s Barrandovským mostem.\n\nSŽDC v budoucnu plánuje velkou opravu celého nádraží, ve spolupráci s Prahou je zde plánováno vybudování nového víceúčelového dopravní terminálu. Na ten by se měla přesunout autobusová doprava z blízkého nádraží Na Knížecí. Vyroste zde také parkoviště s kapacitou přibližně tisíc aut. Dojde zde tedy k provázání několika typů dopravy.\n\nO Severním nástupišti podrobně pojednává článek Praha-Smíchov severní nástupiště.\n\nZápadní nádraží, tehdy ležící v samostatném městě Smíchov, se stalo jedním z nejvýznamnějších přepravních zdrojů a cílů rodící se městské hromadné dopravy v pražské aglomeraci a hrálo klíčovou roli v rozvoji omnibusové i tramvajové dopravy.\nPočátky omnibusové dopravy v Praze sahají k roku 1829. Zprovoznění Západního nádraží učinilo z linie Smíchov – Karlín na dlouhé období hlavní přepravní směr. Od roku 1862 provozoval omnibusové spojení od Karlínského náměstí k Západnímu nádraží podnikatel J. Ballaben, v dalších letech jsou v podobných trasách zmínky i o konkurenčních linkách dalších provozovatelů. Roku 1870 vznikl dopravní podnik Karlínské podniknutí omnibusův (majitelé Donát, Rademacher a spol.), který provozoval až do roku 1879 dopravu na dvou linkách, z Karlína na Malou Stranu a z Karlína ke smíchovskému nádraží. Na stejných dvou trasách působila v letech 1872–1883 konkurenční První pražská společnost pro omnibusy. Na trase z Karlína k Západnímu nádraží byla zřízena i první linka pražské koněspřežné tramvaje, nejprve 23. září 1875 jen z Karlína k Vltavě, a poté od 16. května 1876 i levobřežní část, protože z technických důvodů nebyla umožněna jízda přes řetězový most císaře Františka I.. Roku 1878 byl zprovozněn Palackého most, ale koňka od nádraží státní dráhy Jindřišskou a Myslíkovou ulicí po něm byla zavedena až 28. června 1883. Úsek mezi Andělem a Smíchovským nádražím byl od 16. srpna 1883 prvním místem v Praze, kde po jednom traťovém úseku jezdily dvě tramvajové linky, a stal se tak počátkem přechodu od traťového systému dopravy k linkovému. 18. prosince 1900 byla tramvajová trať přes Palackého most ke smíchovskému nádraží elektrifikována, 17. června 1901 pak i trať přes nový, kamenný most most císaře Františka I. přes Újezd. Tramvajová smyčka u smíchovského nádraží (26. dubna 1914 – 9. prosince 1953) byla po smyčce na Výstavišti a Purkyňově náměstí třetí stálou tramvajovou smyčkou v Praze, další smyčka po přebudování zde stála od 25. listopadu 1953 do 20. října 1978, nejnovější smyčka pak od 21. prosince 1998. 16. července 1925 byla trať od nádraží prodloužena dále ke zlíchovskému lihovaru. 2. listopadu 1985 bylo ke smíchovskému nádraží přivedeno metro, které od 16. října 1988 pokračuje dále na Nové Butovice. Po lávce jsou od nádraží přístupné též zastávky tramvají a autobusů u křižovatky Radlické a Křížové ulice.\n\nSmíchovské nádraží je centrem děje dětské knížky Pavla Naumana Pohádky o mašinkách, podle níž byla vytvořena i série večerníčků.\n\n\n"}
{"id": "136158", "url": "https://cs.wikipedia.org/wiki?curid=136158", "title": "Praha-Smíchov", "text": "Praha-Smíchov\n\nPraha-Smíchov má více významů:\n\n"}
{"id": "136161", "url": "https://cs.wikipedia.org/wiki?curid=136161", "title": "MTP", "text": "MTP\n\nZkratka MTP má více významů:\n\n"}
{"id": "136164", "url": "https://cs.wikipedia.org/wiki?curid=136164", "title": "Gotha Go 242", "text": "Gotha Go 242\n\nGotha Go 242 byl transportní kluzák používaný německou Luftwaffe během druhé světové války.\n\nGo 242 byl navržen Albertem Kalkertem jako odpověď na požadavek Říšského ministerstva letectví (\"Reichsluftfahrtministerium\"), jež žádalo návrh těžkého transportního kluzáku, který by nahradil tehdy používané DFS 230. Výsledkem byl hornoplošník se střední nákladní trupovou gondolou a dvěma nosníky ocasních ploch. Trup měl ocelovou kostru potaženou plátnem. Zadní část trupu se u nákladní verze dala odklopit vzhůru a do kluzáku mohlo vjet terénní vozidlo nebo lehký kanón.\n\nV roce 1941 vzlétly dva prototypy a hned poté se začalo s výrobou. Celkem se vyrobilo 1 528 kusů, z nichž na některé byly namontovány motory a tak se z nich staly motorizované kluzáky Go 244.\n\nPři nasazení bývaly Go 242 taženy buď letouny Heinkel He 111 nebo Junkers Ju 52. Někdy byly vybaveny i pomocnými startovacími raketami. Většina jich byla nasazena na bojištích v oblasti Středozemního a Egejského moře.\n\n\n\n\n\n\n\n"}
{"id": "136167", "url": "https://cs.wikipedia.org/wiki?curid=136167", "title": "Karel Macháň", "text": "Karel Macháň\n\nKarel Macháň (28. března 1867 Holice v okrese Pardubice – 1935 Rusko) byl český hudební skladatel, folklorista, spisovatel a pedagog. \n\nV mládí studoval na gymnáziu ve Vysokém Mýtě a hudební vzdělání mu poskytl jeho strýc, který byl kapelníkem v Rovné. Nějaký čas byl v klášteře Milosrdných bratří ve Vídni. Stal se kapelníkem vojenské kapely v Petrovaradíně a v Niši.\n\nV roce 1891 odešel do Bulharska, kde vyučoval na učitelských ústavech v Silistrii, Šumenu a Kjustendilu. Spolu s významným bulharským folkloristou N. Babačevem vydávali hudební časopis \"Kaval\". Uveřejnili velmi cenné články o bulharské lidové hudbě. Problematika bulharské lidové hudby ho zaujala natolik, že záhy začal pilně přispívat do několika časopisů v Bulharsku, Německu aj. Zabýval se zejména vlivy orientální a byzantské hudby na bulharskou lidovou píseň.\n\nKarel Macháň je též autorem několika učebnic hudby (\"Učebnik po muzikata, Učebnik po kitara, Kratak učebnik po pěnie\"). Za školu hry na housle byl v roce 1898 vyznamenán srbským králem Alexandrem. \n\nPatrně v roce 1902 odešel do carského Ruska. Stal se brigádním kapitánem v Čardžuji, oblastním kapitánem Turkestanského vojenského okruhu v Kokanu. V Moskvě získal kvalifikaci učitele němčiny. Pedagogicky působil, tak jako řada jiných Čechů, ve významných kulturních centrech Batumi a Tbilisi. Ke konci života působil taktéž v moskevském rozhlase. \n\nI když Karel Macháň většinu života prožil v zahraničí, můžeme v jeho osobnosti spatřit významného českého folkloristu, který se neopakovatelně zasloužil o zachování a rozvoj bulharské kultury.\n\n\n"}
{"id": "136168", "url": "https://cs.wikipedia.org/wiki?curid=136168", "title": "Robert Manzer", "text": "Robert Manzer\n\nRobert Manzer (14. ledna 1877 Děčín – 19. ledna 1942 Salzburg) byl český houslista a dirigent, který se podstatným způsobem zasloužil o rozvoj české kultury v Karlovarském regionu před začátkem druhé světové války.\n\nPocházel z hudebnické rodiny a již v mládí byl velmi nadaným houslistou. Po přijetí na Pražskou konzervatoř do třídy nestora českých houslistů prof. Otakara Ševčíka se rozhodl ještě studovat skladbu u Antonína Dvořáka. Robert Manzer byl však i velmi činný hudební organizátor. Přes třicet let působil jako ředitel orchestru v Karlových Varech, v jehož repertoáru uplatňoval zejména českou a slovanskou hudbu, dokud to neznemožnil nástup nacistického režimu. I přes svou zaneprázdněnost ředitele orchestru se nepřestal aktivně věnovat hudbě, byl vynikajícím sbormistrem karlovarského sboru a ročně hrál několik desítek koncertů se svým smyčcovým kvartetem.\n\n"}
{"id": "136169", "url": "https://cs.wikipedia.org/wiki?curid=136169", "title": "Eduard Marhula", "text": "Eduard Marhula\n\nEduard Marhula (8. prosince 1877 Vsetín –  6. května 1925 Ostrava) byl český skladatel a varhaník.\n\nPo studiích na Varhanické škole v Brně u Leoše Janáčka se stal na téměř deset let varhaníkem a ředitelem kůru v Rožnově pod Radhoštěm a zároveň ředitelem hudební školy. Po odchodu do Ostravy-Mariánských Hor, kde přijal místo ředitele \"Hudební a varhanické školy Matice školské\", se stal i místopředsedou \"Jednoty hudebních stavů\", kde věnoval své síly boji za zlepšení hmotných poměrů hudebníků, varhaníků a ředitelů kůrů.\n\nPo vzniku samostatného Československa v roce 1918 založil v Ostravě vojenskou hudbu 31. pluku a stal se jejím kapelníkem. Jeho zásluhou vznikla v Ostravě-Mariánských horách \"Hudební a varhanní škola\". V jejím rámci bylo i středisko pro hudební vzdělávání učitelů.\n\nVedle svých pedagogických povinností byl však i velmi plodným a úspěšným skladatelem a některé jeho skladby byly provedeny v Rusku a v Americe. Eduard Marhula byl i redaktorem a spoluvydavatelem časopisu Hudební a divadelní obzor, tehdy jediného odborného hudebního periodika na Moravě.\n\nHudební dílo Eduarda Marhuly vycházelo z melodiky a tradic národních písní. Kromě drobných skladeb pro klavír a úprav lidových písní zanechal rozsáhlé dílo pro chrámové účely.\n\n\n\n\nJeho tvorba pro chrámové účely je velmi rozsáhlá. Velkou oblibu si získaly zejména vánoční mše a pastorely.\n\n\n\n"}
{"id": "136170", "url": "https://cs.wikipedia.org/wiki?curid=136170", "title": "Josef Müller (hudebník)", "text": "Josef Müller (hudebník)\n\nJosef Müller (17. února 1817 Rynholec u Rakovníka – 16. dubna 1885 Praha) byl český varhaník, hudební skladatel a hudební pedagog. \n\nPo studiích na Pražské varhanické škole v letech 1836–1837 se stal učitelem hudby a pro svůj velký talent od roku 1862 také kůrovým varhaníkem na významném místě v kostele svatého Mikuláše na Malé Straněv Praze , kde setrval přes dvacet let. Vedle své koncertní činnosti byl však i pilným skladatelem, a kromě skladeb pro varhany napsal i \"Mši D-Dur\" a řadu dalších drobnějších liturgických skladeb, z nichž mnoho vyšlo tiskem v renomovaných nakladatelstvích své doby. Taktéž publikoval několik teoretických článků o hře na varhany v hudebních časopisech.\n\nČetné litanie, offertoria, árie a další drobnější chrámové skladby.\n\n\n"}
{"id": "136171", "url": "https://cs.wikipedia.org/wiki?curid=136171", "title": "Alois Neruda", "text": "Alois Neruda\n\nAlois Neruda (20. června 1837 Kostelec nad Labem - 25. ledna 1899 Praha) byl český violoncellista.\n\nByl jedním z deseti dětí hudebního skladatele a varhaníka Josefa Nerudy. V mladí se u něj učil a poté na Konzervatoři v Praze u Julia Goltermanna. Po úspěšném ukončení svých studií odešel na místo koncertního mistra do sedmihradského Temešváru, v tehdejších Uhrách. Avšak po třech letech se vrátil zpět do Prahy. Zde zvítězil v náročném konkursu na sólovioloncellistu Prozatímního a poté Národního divadla. V této funkci pracoval 26 let. Během svého působení v Praze se důvěrně spřátelil s Bedřichem Smetanou, který mu často, jako jednomu z nejlepších instrumentalistů v Praze, svěřoval k premiérové interpretaci svoje skladby. V roce 1879 provedl mimo jiné poprvé i Smetanův kvartet „\"Z mého života\"“. Alois Neruda velmi často vystupoval i s Antonínem Dvořákem v jeho komorních skladbách.\n\nZ jeho sourozenců vynikly sestry, klavíristka Amálie, která vyučovala i Leoše Janáčka, houslistka Vilemína, ale také bratr František, rovněž violoncellista.\n\nJe pohřben na Olšanských hřbitovech v Praze.\n"}
{"id": "136172", "url": "https://cs.wikipedia.org/wiki?curid=136172", "title": "Josef Neruda", "text": "Josef Neruda\n\nJosef Neruda (16. ledna 1807 Mohelno – 18. února 1875 Brno) byl český varhaník a hudební pedagog.\n\nJosef Neruda získal základy hry na varhany v rajhradském klášteře. V mládí byl učitelským pomocníkem v Náměšti nad Oslavou a vedle svého povolání hrával v haugwitzovské kapele a také působil jako klavírní pedagog v Olomouci. V roce 1832 však přijal nabídku z Brna a nastoupil na uvolnivší se místo dómského varhaníka. Tuto funkci zastával s menšími pauzami 36 let.\n\nJosef Neruda měl deset dětí a všechny byly nesmírně talentované. Například u jeho dcery Amálie, později provdané Wickenhauserové, talentované klavíristky, studoval Leoš Janáček. Vilemína Nerudová (Wilma Norman-Neruda) byla geniální houslistkou, a kruh jejích příznivců v čele s princem z Walesu, pozdějším anglickým králem Eduardem VII., jí věnoval zámek v Asolu u Benátek. Ze synů vynikl zejména violoncellista František, který byl později profesorem na konzervatořích v Petrohradu a Kodani.\n"}
{"id": "136173", "url": "https://cs.wikipedia.org/wiki?curid=136173", "title": "Jan Oertl", "text": "Jan Oertl\n\nJan Oertl (1827, Horní Slavkov – 8. prosince 1889, Záhřeb) byl český violoncellista a pedagog.\n\nStudoval violoncello na Konzervatoři v Praze u Antonína Träga a poté odešel, tak jako řada jiných Čechů, hledat uplatnění do Vídně, kde působil několik let jako soukromý pedagog. V roce 1852 mu však přišla nabídka z konzervatoře v Záhřebu, aby přijal významnou funkci řádného profesora violoncella a hudební teorie. O několik let později začal hrát i v orchestru Záhřebského divadla. \n\nJako pedagog proslul zejména učebnicí v chorvatštině \"Občenita teor.-prakt. pripravna nauka glazbe\", podle které se několik let vyučovalo.\n"}
{"id": "136174", "url": "https://cs.wikipedia.org/wiki?curid=136174", "title": "František Pala", "text": "František Pala\n\nFrantišek Pala (9. května 1887 Bohuslavice u Zlína – 26. května 1964 Praha) byl český hudební vědec.\n\nStudoval na Arcibiskupském gymnáziu v Kroměříži a poté filozofii na Karlově univerzitě v Praze. Jako učitel na středních školách působil na mnoha místech ve východních Čechách, kde se čile staral o kulturní život v obcích. Jen během roku 1924 uspořádal na padesát přednášek o Bedřichu Smetanovi po celé republice.\nV Jičíně se například zasadil o provedení opery \"Eva\" Josefa Bohuslava Foerstera.\n\nByl autorem desítek odborných článků do novin a autorem několika monografií o J. B. Foersterovi, Vítězslavu Novákovi a Emilu Axmanovi a publikace o operách Leoše Janáčka. Zvláštní pozornost věnoval dějinám a rozvoji Národního divadla. Byl osobním přítelem Jaroslava Haška, Karla Tomana a Fráni Šrámka. Po smrti skladatele J. B. Foerstera byl opatrovníkem jeho pozůstalosti.\n"}
{"id": "136176", "url": "https://cs.wikipedia.org/wiki?curid=136176", "title": "Alfred Paulus", "text": "Alfred Paulus\n\nAlfred Paulus (* 3. července 1827, Hrob u Teplic – 4. srpna 1864, Hrob u Teplic) byl český houslista a violista.\n\nVystudoval hru na housle na pražské konzervatoři a jako výrazný talent byl přijat do orchestru Stavovského divadla, kde se seznámil s Bedřichem Smetanou. Bedřich Smetana byl častým Paulusovým spoluhráčem a vystupovali často na společných koncertech v Konviktě. Roku 1855 hrál mimo jiné i na koncertě, kde mělo premiéru jedno z nejvýznamnějších Smetanových komorních děl Trio g-moll. Ke konci svého života se rozhodl odejít s tvůrcem pozdější české hymny Františkem Škroupem do Rotterdamu, kde několik let pobýval a roku 1861 se sešel s Bedřichem Smetanou za jeho pobytu v Nizozemsku.\n\n"}
{"id": "136179", "url": "https://cs.wikipedia.org/wiki?curid=136179", "title": "Emerich Václav Petřík", "text": "Emerich Václav Petřík\n\nEmerich Václav Petřík (3. října 1727 Libochovice nad Ohří – 22. srpna 1798 Praha) byl český violoncellista, varhaník a hudební skladatel.\n\nNarodil se 3. října 1727 v Libochovicích nad Ohří a zemřel 22. srpna 1798 v Praze. Hře na violoncello se učil nejdříve ve svém rodišti u městského varhaníka a ředitele kůru Václava Kožíška a pokračoval ve svých studiích v Praze nejprve u koncertního mistra Morzinské kapely Potze a poté u jednoho nejvyhledávanějších hudebních pedagogů v Praze Franze Josepha Wernera, kde se také seznámil se svými spolužáky violoncellisty Josefem Fialou, Antonínem Kraftem a Josefem Rejchou, kteří svým odchodem do ciziny a vazbami na osobnosti typu Wolfganga Amadea nebo Josepha Haydna se podíleli na vývoji evropské hudby v nejlepším smyslu slova.\n\nZáhy se stal jedním z nejlepších violoncellistů v Praze a byl znám i jako skladatel a varhaník. Nejprve zpíval jako altista v chrámu sv. Mikuláše na Malé Straně. Stal se ředitelem kůru u sv. Benedikta a od roku 1756 také ředitelem kůru při Strahovském klášteru.\n\nZemřel 22. srpna 1798 v Praze.\n\nVynikl jako virtuóz na violoncello. Pro tento nástroj zkomponoval několik sonát a variací.\n\n"}
{"id": "136180", "url": "https://cs.wikipedia.org/wiki?curid=136180", "title": "Karel Pivoňka", "text": "Karel Pivoňka\n\nKarel Pivoňka (16. května 1907, Kouřim – 26. prosince 1986 Praha) byl český fagotista. Vystudoval hru na Pražské konzervatoři ve třídě Josefa Fügra. Pro svůj velký talent vyhrál už jako dvacetiletý konkurz na místo prvního fagotisty v Národním divadle v Záhřebu a poté i v Národním divadle v Praze, kde během necelých dvaceti let svého působení odehrál několik set představení.\n\nJako osvědčený virtuóz svého hudebního nástroje natočil desítky rozhlasových a gramofonových nahrávek s Václavem Talichem, Václavem Smetáčkem aj. Od roku 1939 byl profesorem konzervatoře v Praze a později i Hudební fakulty Akademie múzických umění. Vychoval desítky špičkových fagotistů a jako porotce seděl na největších světových soutěžích (Pražské jaro, Ženeva aj.).\n"}
{"id": "136181", "url": "https://cs.wikipedia.org/wiki?curid=136181", "title": "Bohumír Pokorný", "text": "Bohumír Pokorný\n\nBohumír Pokorný (8. listopadu 1877 Pavlice — 13. března 1968 Jihlava) byl hudební skladatel, ředitel kůru a folklorista.\n\nStudoval tři roky hru na varhany na Varhanické škole v Brně ve třídě Leoše Janáčka. Po ukončení studií přijal místo ředitele kůru v Jaroměřicích nad Rokytnou a poté odešel do Telče, kde působil jako ředitel kůru neuvěřitelných padesát let.\n\nV Telči se aktivně podílel na tamním kulturním dění. Jako sbormistr spolku Smetana nastudoval i Smetanovu operu Hubička. Učil hudbu na gymnáziu a působil i jako soukromý učitel hudby.\n\nBohumír Pokorný byl zejména významným folkloristou. Vydal několik sbírek slováckých a slovenských lidových písní, které vyšly tiskem a získali značnou popularitu:\n\"Dále vydal 138 úprav lidových písní pro mužský sbor a je také autorem oficiální úpravy Uruguayské národní hymny.\n\nJeho vlastní tvorba není rozsáhlá. Vydal tiskem \"Ukolébavku\" pro housle a klavír. V rukopise zůstaly některé další úpravy lidových písní, chrámové skladby a operní aktovka \"Dožínky\", která však nikdy nebyla provedena.\n\n\n"}
{"id": "136182", "url": "https://cs.wikipedia.org/wiki?curid=136182", "title": "Dragutin Pokorný", "text": "Dragutin Pokorný\n\nDragutin František Pokorný (11. října 1867 Čermákovice – 21. října 1956 Bělehrad) byl český dirigent, hornista a folklorista.\n\nZáklady hudebního vzdělání získal u svého otce a poté šest let studoval hru na lesní roh na Vídeňské konzervatoři. Po svých studiích byl přijat na místo hornisty a korepetitora do vídeňského Karlstheatru. Záhy však odešel do Srbska, kde se v Bělehradu stal na dvanáct let dirigentem Srbského národního divadla a kde nastudoval i několik operních představení. Za první světové války odešel s armádou do Albánie, odkud byl evakuován do severní Afriky, kde organizoval symfonický orchestr a uspořádal několik koncertů. Po návratu do Bělehradu se stal na osmnáct let kapelníkem Srbské královské gardy, která byla až do založení Bělehradské filharmonie jediným srbským symfonickým tělesem a měla velký význam ve veřejném hudebním životě. Založil též hudební školu ve Vršci s kapelnickým kursem, odkud vyšla řada dobrých hudebníků. Dragutin Pokorný pořádal symfonické koncerty, na nichž propagoval zejména českou hudbu a umožňoval vystoupení předních umělců.\n"}
{"id": "136184", "url": "https://cs.wikipedia.org/wiki?curid=136184", "title": "Sumó", "text": "Sumó\n\nSumó (: 相撲; česky doslova: \"bránit se\") je sport, starý více než 1 000 let, mající svoje počátky v japonském šintoismu. Japonským národním sportem se stalo sumó během období Edo (1600–1868). První zmínka o tomto sportu se však objevuje již v kronice Kodžiki z roku 712. Jedná se sport plný tradic, precizních pravidel a symbolů, ale především pevně daných obřadů.\n\nZápasy sumo se odehrávají na čtvercovém vyvýšeném (50–70 cm) ringu „dohjó“ v jehož středu je 28 snopy z rýžové slámy vyznačeno kruhové zápasiště o průměru 4,57 m. Cílem zápasu je vytlačit soupeře za okraj vyznačeného zápasiště nebo ho donutit, aby se dotkl povrchu země jakoukoliv jinou částí těla, než je chodidlo. Snahou je tedy především vyvést svého soupeře z rovnováhy.\n\nSlavnostnímu vstupu zápasníků před vlastními zápasy do ringu se říká \"dohjóiri\" (土俵入り) a jedná se o obřadní představení zápasníků. Soupeři před samotným zápasem tráví čas v kruhu předváděním obřadních dřepů „šiko“ a soubojem očí se soupeřem. Poté oba zápasníci vystoupí z kruhu, napijí se „vody síly“, otřou si ústa „papírem síly“ a poté naberou do hrsti sůl, kterou rozhodí po zápasišti, což má zahnat zlé duchy.\n\nRozhodčí se nazývá \"gjódži\" (行司). Je oblečen do kostýmu šlechtice ze 14. století. Rozhodčí v nejvyšší lize mohou za pasem nosit malý nůž tantó jako vzpomínku na doby, kdy v případě mylného rozhodnutí spáchal rozhodčí sebevraždu seppuku. Japonská uctivost velí i dnes v případě chyby ze strany rozhodčího požádat o odchod do důchodu. Tato žádost však bývá v drtivé většině případů zamítnuta. Zápasům přihlížejí také soudci \"šinpan\" (審判), kteří sedí kolem zápasiště na zemi.\n\nExistuje 82 oficiálních \"vítězných technik\" zvaných \"kimarite\", které sestavila Japonská asociace sumó (日本相撲協会; \"Nihon Sumó Kjókai\"). Čtyřicet osm z těchto technik je považováno za klasické techniky.\n\nSumo je technicky neobyčejně různorodé. Protože neexistuje členění zápasníků do váhových kategorií, často se stává, že se utkají dva zápasníci s obrovským hmotnostním rozdílem. Ačkoliv hmotnost je v sumu nesmírně důležitá (respektive ideální je vysoká hmotnost a nízko položené těžiště), není ani zdaleka pravidlem, že těžší zápasník vyhrává. Mnozí zápasníci v historii jasně ukázali, že silou, obratností a technikou lze hmotnostní deficit překonat.\n\nCo do vedení souboje se dělí sumo na dva hlavní styly: \"jotsu-sumo\" (kdy strategií je uchopit soupeřův pás a vítězné techniky docílit pomocí tohoto úchopu) a \"oši-sumo\" (kdy strategií je nepustit si soupeře blíže k tělu a porazit jej bez použití úchopu).\n\nVítězné techniky se dělí do sedmi hlavních kategorií:\n\n\nZápasníci nosí břišní pás \"mawaši\" (廻し). Ten je ovinutý kolem slabin, pasu a na zádech zauzlovaný. Zápasníci ze dvou nejvyšších kategorií, tzv. \"sekitori\" (関取) mají jako jediní právo mít během turnajů svázané vlasy do tradičního účesu středověkých šlechticů \"čonmage\" (丁髷) ve stylu \"oičómage\" (お銀杏髷) – jedná se o uzel ve tvaru listu ginkgo.\n\nProfesionální zápasníci závodí za jednotlivé stáje \"heja\" (部屋) a utkávají se v hierarchicky uspořádané struktuře soutěží. Vzestup zápasníka (nebo jeho pokles) v hierarchii soutěží závisí téměř vždy na poměru vítězství a proher na konci každého z turnajů. Větší počet výher než proher se nazývá \"kači-koši\" a v obecném případě zajišťuje zápasníkovi postup v hierarchii. Opak (tedy větší množství proher, než výher v turnaji) se nazývá \"make-koši\" a téměř vždy znamená pro zápasníka sestup v hierarchii (výjimku tvoří dvě nejvyšší hodnosti: \"jokozuna\" a \"ōzeki\", pro které platí speciální pravidla).\n\nSeznamu zápasníků pro příští turnaj se říká \"banzuke\". Jedinou neměnnou pozicí v hierarchii je velký šampion \"jokozuna\" (横綱). Jedná se o titul, který zajišťuje zápasníkovi nemožnost sestoupit v hierarchii níže. Nicméně od zápasníka s hodností \"jokozuny\" se očekává vysoce nadprůměrná výkonnost. Je téměř nepředstavitelné, aby jokozuna zakončil turnaj s negativní bilancí výher a proher. Velkým problémem je kupříkladu i prohra třikrát v řadě, či neschopnost dosáhnout na alespoň jeden z šesti turnajových titulů v kalendářním roce. Dalším neméně důležitým požadavkem na jokozunu je ctnost (品格 \"hinkaku\"), což je kategorie obnášející jak chování a vystupování na turnaji i mimo něj, tak celkové veřejné vystupování včetně adherence k tradicím. Jokozuna, který není schopen těmto enormním nárokům na výkonnost a vystupování dostát buď ukončí kariéru sám od sebe, nebo je k tomu donucen tlakem asociace, médií a divácké veřejnosti. V drtivé většině případů odstupoval jokozuna kvůli ztrátě výkonnosti, ale historie zná i případy, kdy byl zápasník nejvyšší hodnosti donucen ukončit kariéru v důsledku poklesků v chování a vystupování.\n\nPravidelný příjem dostávají pouze zápasníci dvou nejvyšších kategorií. Jen ti mohou také užívat titulu \"sekitori\" (vrcholový zápasník) a jen oni mají právo mít během turnajů svázané vlasy do účesu \"oičómage\".\n\nOd roku 1958 se pořádá každý rok šest velkých turnajů. Ty se konají každý druhý měsíc ve čtyřech japonských městech. Délka turnajů činí od roku 1949 patnáct dní. Na začátku spolu soupeří žáci, po nich následuje postup ve čtyřech nižších divizích (\"džonokuči\" 序ノ口, \"džonidan\" 序二段, \"sandanme\" 三段目 a \"makušita\" 幕下). Aby zápasník postoupil z těchto do vyšší divize, musí dosáhnout poměru alespoň 4 vítězství ku 3 prohrám.\n\nDruhá nejvyšší divize se nazývá \"džúrjó\" (十両) a úplně nejvyšší \"makuuči\" (幕内). V těch zápasníci bojují jednou denně po celých 15 dní turnaje. Vítězem turnaje se stává zápasník divize makuuči s nejvyšším počtem výher.\n\nVýchova mladých adeptů ve stájích (\"sumotori\") je velice přísná. Mladší žáci vykonávají pro služebně starší zápasníky veškerou práci, včetně uklízení či vaření. Zápasníci tráví ve stáji (až na ženaté muže) veškerou dobu své zápasnické kariéry. Každou stáj má pod svojí absolutní kontrolou jediný člověk, \"ojakata\". Všichni \"ojakataové\" jsou bývalí zápasníci a členové Japonské asociace sumó. Stájí funguje v Japonsku celkem 44 (údaj z roku 1992). Jediná žena, která může žít ve stáji, je tzv. \"okamisan\" (manželka vedoucího stáje).\n\nV rámci stájí existují v podstatě rodinné vztahy (majitel je pan otec), a proto neexistují žádné přestupy. Zápasník může stáj opustit jen dvěma způsoby – smrtí, nebo ukončením sportovní dráhy.\n\nDen ve stáji začíná velice brzy. Čím níže v hierarchii je žák, tím dříve vstává. Nejmladší začínají již ve 4 hodiny ráno, zápasníci „královské“ divize makuuči přicházejí na tréninky až po osmé hodině.\n\nFyzickým předpokladem k dosažení úspěchu jsou rovnováha, hbitost a pružnost spojené s co možná nejníže umístěným těžištěm. K tomu zápasníci pravidelně provádějí tři tradiční cvičení:\n\n\nPrvní denní (a nejhojnější) jídlo celého dne se skládá z \"čankonabe\" (ちゃんこ鍋), vysoce kalorické směsi z mořských chaluh, kuřecího, vepřového a rybího masa, tofu a zeleniny. Zápasníci jedí čankonabe společně s miskami rýže a zapíjejí vše pivem.\n\nJména všech aktivních zápasníků obsahuje listina \"banzuke\", kterou Japonská asociace sumó vydává vždy před každým ze šesti každoročních turnajů. Originál tohoto dokumentu je vyhotoven na rýžovém papíru \"Ogawa-waši\" o rozměrech 107x78 cm a píší jej dva rozhodčí, kteří jsou po dva týdny (kvůli možnému úniku informací) zcela izolováni od světa.\n\nČím je zápasník lepší, tím většími znaky je jeho jméno napsáno. V čele listiny jsou uvedeni zápasníci nejvyšší divize makuuči. Seznam neobsahuje seznam žáků. První písemný záznam o listině banzuke pochází z května 1699, kdy se turnaj konal v kjótském chrámu Okazaki. Nejstarší banzuke byly vyhotoveny ze dřeva.\n\nMnoho zápasníků vystřídá během svého života tři jména – občanské, sportovní \"šikona\" a jméno, které dostává po ukončení své sportovní kariéry (pokud přebírá některou ze stájí).Jména novým zápasníkům zpravidla přidělují majitelé stájí. Většinou se jedná o složeniny několika slov, které symbolizují některou z vlastností, jimiž má správný zápasník sumó disponovat. Jen v málo případech v historii si zápasníci zvolili své občanské jméno za své sportovní.\n\nHistorie sportovního jména sahá do poloviny šestnáctého století, kdy bylo mezi zápasníky množství róninů (samurajů bez pána), kteří nechtěli zápasit pod svými skutečnými jmény.\n\nObřad „stříhání vlasů“ (\"danpacušiki\") je obřad, kdy zápasník odchází do důchodu (intai-zumó). Zápasník si na sebe oblékne své nejlepší kimono a s naolejovanými vlasy se posadí do středu zápasnického kruhu. Hlavní rozhodčí stojí u něj s pozlacenými nůžkami. Postupně přistupují přátelé, sportovní kolegové a osobnosti, kteří mu odstřihávají prameny vlasů.\n\n\n"}
{"id": "136197", "url": "https://cs.wikipedia.org/wiki?curid=136197", "title": "Izoflavony", "text": "Izoflavony\n\nIzoflavony patří do skupiny fytoestrogenů bohatě se vyskytujících například v květech červeného jetele nebo v plodech sóji. Izoflavony jsou strukturálně podobné ženským pohlavním hormonům estrogenům. Proto se s výhodou používají k alternativní a přitom bezpečné léčbě tzv. klimakterického syndromu. Selektivně se vážou na tzv. estrogenové receptory (α-receptory se nacházejí převážně v prsní a děložní tkáni, kdežto β-receptory se vyskytují hlavně v CNS, kardiovaskulárním systému a v kostech).\n\nIzoflavony mají sklon vázat se 25krát více k β-receptorům než k α-receptorům, působí proto velmi pozitivně na klimakterické potíže a prevenci osteoporózy. Při užívání izoflavonů se také zřetelně zlepšuje lipidový profil.\n\nKlimakterium, tedy přechod, není nemoc, je to období v životě ženy, které představuje přechod z reprodukční fáze života do období reprodukčního klidu. Mluvíme o estrogenním deficitu (nedostatku hladiny pohlavních hormonů v krvi), který je příčinou většiny potíží a zdravotních komplikací klimakteria. Zhruba třetina ženské populace se nachází v postmenopauze a typické potíže má 80 % všech žen (návaly horka, pocení, bušení srdce, únava, poruchy spánku a další). Zhruba polovina z nich se obrací na lékaře se žádostí o léčbu.\n\nV Asii a Latinské Americe se však tyto projevy postupujícího věku objevují méně. Bylo zjištěno, že je to způsobeno i skladbou potravy, která je bohatá právě na izoflavony.\n\nV běžné stravě evropských žen se však fytoestrogeny vyskytují pouze v malém množství a jejich doplňování formou potravních doplňků je dobrým řešením, zejména u žen starších 45 let.\n\nIzoflavony se nacházejí v sóje, čočce nebo lnu, ale také v červeném jeteli. Bylo experimentálně dokázáno, že izoflavony z červeného jetele jsou účinnější než srovnatelné množství v sóji a to proto, že červený jetel obsahuje 4 izoflavony (genistein, daidzein, biochanin A, formononetin), zatímco sója jenom 3 (genistein, glycitein, daidzein). Izoflavony mohou také přecházet z krmiva obsahujícího sóju nebo jetel do mléka dojnic. Zde se navíc mohou vyskytovat také metabolity izoflavonů, např. equol, který má větší fytoestrogenní aktivitu než daidzein, jehož metabolizací vzniká. \n"}
{"id": "136200", "url": "https://cs.wikipedia.org/wiki?curid=136200", "title": "Jidášova stolice", "text": "Jidášova stolice\n\nJidášova stolice (někdy též Jidášovo křeslo) patří k nástrojům útrpného práva. Jde o jehlanovitou konstrukci s vrcholovým úhlem, sloužícím k usazení vyslýchaného, v rozmezí od cca 30° do 50°. Jde o modifikaci trestné kozy a na rozdíl od tohoto nástroje útrpného práva užívané výlučně jako stacionární zařízení. Jidášova stolice byla používána análně či – v případě vyslýchaných žen – vaginálně, nohy byly při zostřené podobě výslechu zafixovány napjatými provazy či zatíženy závažím. \n\nPodobná zařízení jsou (relativně vzácně) užívána i v BDSM aktivitách, kde se používají jako varianta trestné kozy.\n\n"}
{"id": "136204", "url": "https://cs.wikipedia.org/wiki?curid=136204", "title": "Katedrála Panny Marie (Cáchy)", "text": "Katedrála Panny Marie (Cáchy)\n\nKatedrála Panny Marie v Cáchách patří k nejvýznamnějším církevním stavbám v Německu. Od roku 1978 je zařazena na seznam světového dědictví UNESCO. Je biskupským kostelem cášské diecéze.\n\nStavba byla započata koncem 8. století; roku 800 byl dokončen románský chór na půdorysu pravidelného osmiúhelníku zaklenutý ve výšce 32 metrů kopulí. Centrální prostor je v patře obklopen ambitem s bronzovým zábradlím, románské klenby jsou podepírány antickými korintskými sloupy. Na ambitu je též umístěn mramorový trůn. Roku 814 byl v kostele pohřben jeho zakladatel, Karel Veliký.V roce 936 zde byl korunován Ota I. Veliký; během následujících století pak bylo pomazáno, korunováno a symbolicky posazeno na trůn Karla Velikého celkem 30 králů a 12 královen (poslední z nich byl roku 1531 Ferdinand I. Habsburský). Od roku 1349 se konají pravidelně každých 7 let procesí do Cách, při té příležitosti jsou v katedrále vystavovány čtyři hlavní relikvie.\n\nV letech 1355 – 1414 byl vystavěn na východní straně gotický chór, kde jsou v současnosti ve zlaté schráně uloženy ostatky Karla Velikého. V 18. století byla přistavěna Maďarská kaple (dokončena 1767).\n\nV chrámu se nalézá klenotnice, kaple a oltář s obrazem Sv. Václava.\n\nBěhem 2. světové války byly zničeny v gotickém chóru vitráže o celkové ploše přes 1000 m; byly nahrazeny moderními v letech 1949 – 1951. Na jejich opravě se podílel umělec Ewald Mataré. Roku 1978 byla katedrála zařazena jako první stavba v Německu na seznam světového dědictví UNESCO.\n\n\n"}
{"id": "136208", "url": "https://cs.wikipedia.org/wiki?curid=136208", "title": "Trestná koza", "text": "Trestná koza\n\nTrestná koza (někdy též osel, oslice. španělský kozel, dřevěný kůň, dereš) patří k mučícím nástrojům, používaným ve středověké a raně novověké Evropě. Jedná se o hranatou kládu nebo ostře přitesané prkno, jehož průřez mohl být trojúhelníkový nebo kosočtvercový. Kláda byla upevněna na dřevěném podstavci, připomínajícím kozu na řezání dřeva, někdy opatřeném kolečky. Celková výška bývala nejméně 150 cm, aby člověk, sedící na kládě, nemohl dosáhnout nohama na zem.\n\nV českých zemích se tento nástroj nazýval nejčastěji \"osel\" a mučení na něm jako oslí jízda. Jeho použití je doloženo od 16. do počátku 18. století, a to nejen k vynucení doznání mučením, ale také jako druh tělesného trestu, srovnatelný s mrskáním. Jako mučící nástroj k vynucení doznání používala „osla“ především španělská inkvizice, naproti tomu ve střední Evropě převládalo jeho použití jako nástroje tělesného trestu. Trestali se tak např. zloději, nevěrné ženy nebo i pytláci. V 18. století byla „oslí jízda“ používána jako jeden z mírnějších trestů pro provinilé vojáky pruské armády.\n\nOdsuzenec byl na „osla“ vysazen, pro zostření někdy se zatíženýma nohama. Dalším stupněm zostření bylo pojíždění s nástrojem po dlážděném povrchu (v tomto případě docházelo i k prasklinám kostí pánevního pletence). Název nástroje je odvozen od analogie s kozím nebo oslím hřbetem, který je relativně ostrý. Celé zařízení bylo někdy opatřeno dřevěnou oslí hlavou, zejména v případě použití jako tělesného trestu na veřejném prostranství. Někdy mělo zařízení dokonce tvar skutečného, realisticky provedeného osla s ostrým hřbetem, vyrobeného ze dřeva či kovu. Tento typ reprezentuje moderní replika původního bronzového osla z 18. stol. na náměstí v polské Toruni.\n\nPodobná zařízení jsou někdy užívána i v BDSM aktivitách.\n\n\n"}
{"id": "136210", "url": "https://cs.wikipedia.org/wiki?curid=136210", "title": "Drátovod", "text": "Drátovod\n\nDrátovod slouží k mechanickému dálkovému ovládání mechanických návěstidel, závor, výhybek, případně i dalších mechanických zařízení sloužících pro zabezpečení železničního provozu (např. závorníků).\n\nDrátovod se obvykle skládá ze sloupků usazených v betonových patkách a dvojic kladek. Někdy bývají kladky umístěny na konzolách v opěrných zdech nebo v ostění tunelů. Na kladkách jsou uloženy ocelové pozinkované dráty. Před návěstidly bývají umístěny napínáky, které udržují napětí v drátech tak, aby se nepřenášelo na návěstidlo, zároveň umožňují nastavit převod mezi pohybem drátu a připojených ovládacích táhel návěstidla a tím docílit přesných poloh. Drátovody z tratí postupně mizí. Jejich nevýhodou je především fyzická náročnost obsluhy, dále potřeba pravidelné údržby (mazání) a náchylnost k poruchám a závislost na teplotě.\n\n"}
{"id": "136213", "url": "https://cs.wikipedia.org/wiki?curid=136213", "title": "Negroidní rasa", "text": "Negroidní rasa\n\nNegroidní (též kongoidní) je historické označení pro skupiny původních obyvatel subsaharské Afriky a jihovýchodní Asie (Negritové) vzniklé na základě historicky vyvrácených rasových teorií. Ty byly představeny v 80. letech 17. století a tradičně lidi dělily do tří rasových skupin (europoidní, mongoloidní a negroidní), podobných například psím plemenům, na základě jejich více či méně sdílených charakteristik a vlastností, u kterých se předpokládalo, že mají společný genetický základ. Rozvoj molekulární biologie nicméně tyto teorie vyvrátil kvůli značné genetické inhomogenitě v rámci skupin označovaných jako „negroidní“. Aby bylo možné prokázat existenci lidských ras, po vzoru psích plemen, muselo by být velké množství genů v rámci jedné konkrétní rasy zcela shodných a zároveň výrazně odlišných od ras jiných. Tyto faktory nicméně žádná z historicky popisovaných „lidských ras“ nenaplňuje, protože vzhledové rozdíly mezi „negroidními“ a jinými „rasami“ reprezentují jen zlomek dědičných znaků DNA, které u lidí vznikaly nezávisle postupnou adaptací na klima a prostředí. I přesto, že je tak rasové dělení občas stále používáno v rámci forenzní antropologie pro popis tělesných rozdílností, jakými může být barva kůže, typ vlasů nebo tvar lebky, ve vědeckých kruzích je všeobecně jakožto sociální konstrukt považováno za problematické a překonané, přičemž už samotná snaha dělit lidi do samostatných lidských ras může být považována za nevhodnou a rasistickou. Občas se objevuje jako synonymum pro označení černoch.\n\nLidé v rámci negroidních populací často sdílí podobné fenotypní znaky jako výrazný nadočnicový oblouk, absence nosního prahu a jamky, široký a kruhovitý nosní otvor a zvětšení lebky v oblasti horní čelisti (prognatie). Mezi další tradičně sdílené znaky patří plochý široký nos, plné masité rty, tmavé vlasy s výrazně kudrnatou texturou, slabé terciární tělesné ochlupení a světle až tmavě hnědé zbarvení kůže.\n\nSlovo \"negroid\" vychází z latinského \"niger\" (v překladu „černý“) a řecké koncovky \"eidos\" („mající podobný vzhled“). Už samotné použití výrazu „negr“ a jeho odvozenin nicméně může být vnímáno jako ofenzivní a urážlivé, kvůli jeho historické konotaci k otroctví (kdy byl výraz „negro“ používán k označení afroamerických otroků) a rasismu. Některé rasové teorie pracovaly z označením kongoid, vycházejícím z demonyma \"konžský\".\n"}
{"id": "136215", "url": "https://cs.wikipedia.org/wiki?curid=136215", "title": "Chrlič", "text": "Chrlič\n\nChrlič je plastický funkční a dekorativní prvek historických staveb. Zajišťuje odvod dešťové vody z okraje střechy nebo okapového žlabu do dostatečné vzdálenosti od budovy. Nahrazuje tak do jisté míry okapovou rouru.\n\nChrliče byly podstatnou součástí a architektonickým prvkem především gotické architektury, zejména katedrál, kdy byly tesány z kamene. Nejčastěji mívaly podobu čtyřnohých nebo dvounohých okřídlených nestvůr mytologické inspirace, nebo pitoreskních lidských či zvířecích postav, vždy s doširoka otevřenou tlamou a korýtkem na hřbetě. V renesanci a v baroku byly nejčastěji vyrobeny ze železného plechu a zakončovány dračí hlavou. v architektuře období historismu v 19. století se chrliče staly pouhou dekorací, někdy provedeny pouze ve štuku.\n"}
{"id": "136216", "url": "https://cs.wikipedia.org/wiki?curid=136216", "title": "Douglas X-3", "text": "Douglas X-3\n\nDouglas X-3 Stiletto byl experimentální americký letoun.\n\nDouglas projektoval tento letoun jednak pro výzkum aerodynamických jevů při trvalé rychlosti okolo Mach 2 a také pro vyzkoušení velmi krátkých křídel s úzkým profilem. Schopnost dlouhodobého letu okolo rychlosti Mach 2 dávala šanci na získaní mnohem většího množství dat, než bylo možno získat při použití raketových letounů, jako byl Bell X-1, či Bell X-2.\n\nV prosinci 1948 se zrodila maketa letounu, ukázalo se, že motory J46, vyvíjené firmou Westinghouse, jsou příliš velké na to, aby se mohly použít v budoucím prototypu. Také nadčasový futuristický design nedával mnoho prostoru k velkým úpravám. To konstruktéry nakonec vedlo k tomu, že opustili myšlenku na slibné motory J46 a místo nich letoun vybavili menšími, ale také o mnoho méně výkonnými motory XJ34-WE-17.\n\nPrvní let X-3 (sériové číslo 49-2892) proběhl 20. října 1952 a přinesl veliké zklamání. Mnohem slabší motory J34 nebyly schopny dodat dostatek tahu na to, aby se letoun dostal na Machovo číslo 2 tak, jak bylo původně očekáváno. Letoun nebyl schopen překonat ve vodorovném letu dokonce ani Mach 1.\nNedosažení očekávané rychlosti bylo důvodem předání X-3 již 23. srpna 1954 k dalšímu výzkumu NACA.\nShoda náhod přispěla k tomu, že přestože X-3 selhal v tom, co se od něj původně očekávalo, nakonec přispěl velkou měrou k vyřešení velké záhady, která trápila všechny dosavadní rychlostní letouny. Dne 27. října 1954 testovací pilot Joseph A. „Joe“ Walker letěl s letounem X-3 rychlostí 0,92 Mach. Ovládání letounu bylo velmi nesnadné, letoun byl nestabilní a pilot přiznal, že v určitých částech letu neměl stroj prakticky vůbec pod kontrolou. Při pozdějším bádání se přišlo na to, že se stejnými problémy se setkali i testovací piloti programu X-1 a rovněž první sériové stroje F-100A. Zdrojem problémů se nakonec ukázalo nevhodné rozložení hmoty letounu, kdy množství hmoty v křídlech a ovládacích plochách nebylo dostatečné k poměru hmoty trupu. Se vzrůstající rychlostí se zvyšuje i hybnost letounu a sebemenší výchylka se stává obrovskou pákou se středem v těžišti letounu. Ke zvládnutí těchto momentů se musí užít odpovídající síla na ocasních plochách (\"plovoucí výškovka, elevony, kachní plošky, vortex generátor, kýlová plocha\"). K vyřešení tohoto problému se stal X-3 naprosto ideálním nástrojem a poskytl vědcům nakonec velmi cenná data. Poslední let stroje provedl pilot Walker 23. května 1956.\n\nOd 28. září 1956 je jediný postavený X-3 trvale vystaven v United States Air Force Museum na základně Wright-Patterson.\n\n\n\n"}
{"id": "136225", "url": "https://cs.wikipedia.org/wiki?curid=136225", "title": "Courteney Cox", "text": "Courteney Cox\n\nCourteney Cox (přechýleně Coxová), rodným jménem Courteney Bass Cox, po svatbě s Davidem Arquettem až do rozvodu Courteney Cox Arquette (přechýleně Coxová Arquetteová, druhým příjmením častokrát nebyla označována), (* 15. června 1964 Birmingham) je americká reklamní, filmová a televizní herečka, producentka a modelka. Její nejznámější rolí je postava \"Monicy Gellerové\" v seriálu \"Přátelé\".\n\nCourteney Coxová se narodila podnikateli a chůvě v Birminghamu v Alabamě v USA, později se otec přestěhoval na Floridu a ona s matkou a jejím přítelem do New Yorku. Po absolvování střední školy pokračovala studiem architektury na Mount Vernon College for Women, kterou nedokončila, a začala se věnovat práci modelky a herečky. Je první ženou, která vyslovila slovo perioda v americké televizi. Stalo se tak v roce 1985 v reklamě na tampóny Tampax. Později hrála v klipu Bruce Springsteena a v několika televizních seriálech jako například \"Seinfeld\".\n\nPozději byla přítelkyní Iana Copelanda, Adama Duritze a Michalea Keatona.\n\nV roce 1994 začala účinkovat v sitkomu Přátelé, role Moniky Gellerové jí přinesla velký úspěch.\n\nPo seznámení s Davidem Arquettem se za něj v sobotu 12. června 1999 provdala při anglikánském obřadu. Mají dceru Coco Riley Arquettovou.\n\nV roce 1999 se podrobila laserové operaci očí (pomocí femtosekundového laseru).\n\nCourteney Coxová se také objevila také ve filmech \", Vřískot, Vřískot 2 a Vřískot 3\".\n\n\n"}
{"id": "136226", "url": "https://cs.wikipedia.org/wiki?curid=136226", "title": "Saratovská přehradní nádrž", "text": "Saratovská přehradní nádrž\n\nSaratovská přehradní nádrž ( ) je přehradní nádrž na území Saratovské, Samarské a Uljanovské oblasti v Rusku. Má rozlohu 1831 km². Je 357 km dlouhá a maximálně 25 km široká. Průměrná hloubka je 7 m. Má objem 12,9 km³.\n\nNádrž na řece Volze za přehradní hrází Saratovské vodní elektrárny byla naplněna v letech 1967-68. Úroveň hladiny kolísá v rozsahu 0,5 až 1 m. Reguluje denní a týdenní kolísání průtoku.\n\nVyužívá se pro energetiku, vodní dopravu, zavlažování a zásobování průmyslu i domácností vodou. Je zde rozvinuté rybářství (cejni, candáti, štiky, kapři). Na břehu leží města Samara, Čapajevsk, Syzraň, Chvalynsk, Balakovo.\n"}
{"id": "136242", "url": "https://cs.wikipedia.org/wiki?curid=136242", "title": "Ceres (mytologie)", "text": "Ceres (mytologie)\n\nCeres (2. pád \"Cerery\", 3. pád \"Cereře\" atd.), latinsky \"Cerēs\", je římská bohyně úrody a obilí, blízká dalším zemědělským božstvům jako Tellus, Liber a Libera. Její kult byl v Římě byl velmi starý, o čemž svědčí že měla svého flamena, narůstal však pod řeckým vlivem, Ceres byla ztotožněna s řeckou Démétér, a byla počítána mezi \"Dii Consentes\" – dvanáct nejdůležitějších božstev.\n\nVzestup jejího kultu je spojen s rokem 496 př. n. l. kdy se Římu během války s Latinským spolkem nedostávalo obilí a hrozil hladomor. Na radu sybilských knih byl diktátorem Aulem Postumiem přislíben chrám Cereře, Liberovi a Libeře na Aventinu. Tato trojice je dnes označována jako plebejská či aventinská triáda a tato božstva byla ztotožněna s řeckou Démétér, Dionýsem a Persefonou. Chrám byl zasvěcen roku 493 př. n. l., přibližně v polovině dubna a na tento den připadlo slavení Cerealií.\n\nPři jarní setbě prováděl \"flamen Cerialis\" obět Cereře a Telluře a vzýval dvanáct božstev jednotlivých polní prací. Další dvě oběti, mající za úkol dodat zrnu sílu, byly prováděny během týdne \"ferie sementivae\", jehož datum bylo určováno každý rok. S Tellus byla vzývána i při pohřbech.\n\nCeres byla ztotožněna v rámci \"interpretatio graeca\" s řeckou Démétér, bohyní země a úrody. Na rozdíl od mnoha dalších římských božstev nepřevzala pouze její mytologii a ikonografii v literatuře a umění, ale i její kult byl silně ovlivněn řeckým náboženstvím. Aventinská triáda vznikla po vzoru Démétéřina kultu v sicilské Enně a bohyni sloužili řecké kněžky, převážně z Neapole a Velie, v řeckém jazyce. Chrám na Aventinu byl také vystavěn v řeckém stylu a vyzdoben řeckými sochaři Damofilem a Gorgasem.\n\nSvůj ohlas měl také mýtus o Démétér hledající svou unesenou dceru Koré-Persefoné, v Římě zvanou Proserpina. Na památku jejich opětovného shledání římské ženy za Druhé punské války ženy drželi v srpnu devítidenní půst a poté Cereře obětovali první plody. Roku 191 př. n. l. byl zaveden další půst, jehož datum se ustálilo na 4. řijnu. Ženy během těchto svátků chodili s pochodněmi a představovali tak Ceres hledající Proserpinu.\n\nCeres byla uctívána jako bohyně ochraňující svobody plebejského lidu, což dodávalo jejímu kultu značný sociální a politický význam U chrámu na Aventinu se nacházel trh s obilím na který dohlíželi aedilové, úředníci původně náležející k této svatyni, kteří také střežili plebejský archiv a pokladnu. Chrám též dostával peníze zkonfiskované těm co se provinili proti tribunům lidu.\n\n"}
{"id": "136249", "url": "https://cs.wikipedia.org/wiki?curid=136249", "title": "Hařilova Lhotka", "text": "Hařilova Lhotka\n\nHařilova Lhotka, někdy též zvaná Jalovčí (), je osada Bezděkova. Má pouhé 2 obyvatele, leží 461 m n. m.\n\nOsada se nachází na žluté turistické trase mezi Bílkem a Štěpánovem. Asfaltová komunikace do osady nevede. 0,5 km na východ od osady se nachází PR Mokřadlo. Je zde evidováno 7 adres. čp.1, čp.4 , čp.5, čp.6, čp.7, čp.8, če.1.\n\nPůvodně se osada jmenovala pouze \"Lhotka\" a patřila k Předboři. V roce 1563 se o ní hovoří jako o \"Lhotce Nadobowě\" (od příjmení Nádoba) a v roce 1654 jako o \"Lhotce Harzilowě\" (od příjmení Hařil – Vařil). V tu dobu patřila k panství v Bezděkově. Dále je známo, že v roce 1843 patřila k panství Nový Studenec. Název se stále měnil a během 19. století se lze setkat i s názvy \"Lhota Hořilová\", \"Lhota Hařilová\".\n"}
{"id": "136250", "url": "https://cs.wikipedia.org/wiki?curid=136250", "title": "Petr Vopěnka", "text": "Petr Vopěnka\n\nPetr Vopěnka (16. května 1935 Praha – 20. března 2015) byl český matematik a filozof. V matematice přispěl zejména svojí prací v oboru teorie množin. Je zakladatelem takzvané alternativní teorie množin a jeho jméno nese několik matematických vět a objektů. V letech 1990–1992 byl ministrem školství.\n\nNarodil se v roce 1935 v Praze. Oba jeho rodiče byli středoškolskými učiteli matematiky. Studoval na gymnáziu v Ledči nad Sázavou a poté na matematicko-fyzikální fakultě Univerzity Karlovy, kde byl posledním diplomantem významného českého matematika Eduarda Čecha.\n\nPo dokončení studia získal zaměstnání na téže fakultě, v roce 1965 byl jmenován docentem, a v roce 1967 doktorem věd.\n\nMezi lety 1966 a 1969 byl proděkanem Matematicko-fyzikální fakulty Univerzity Karlovy a vedoucím katedry matematické logiky. V roce 1968 schválila vědecká rada Univerzity Karlovy jeho jmenování profesorem, ale kvůli politické situaci k němu došlo až v roce 1990.\n\nV sedmdesátých letech založil a společně se svými studenty rozvinul alternativní teorii množin (alternativní vůči klasické Cantorově teorii).\n\nV osmdesátých letech se začal zabývat filosofickými a historickými otázkami matematiky, ve kterých nejde o běžné pojetí historie, ale spíše o ukazování vůdčích myšlenek určitého období a promýšlení jejich odkazu do doby současné. Pozornost P. Vopěnky se zaměřovala zejména na geometrii a počátky teorie množin, zvláště na odkaz B. Bolzana. Jeho filozofické dílo se věnuje filozofickým otázkám vědy, obzvláště matematiky, a je výrazně ovlivněno Husserlovou fenomenologií. V roce 1983 založil na matematicko-fyzikální fakultě veřejný filosofický seminář, na nějž zval k přednáškám myslitele, kteří v té době jinde svobodně přednášet nemohli (Z. Neubauer, R. Palouš, P. Rezek nebo S. Sousedlík), a proto byl prostřednictvím studentů-agentů sledován Státní bezpečností. V létě 1989 patřil k zakládajícím členům Kruhu nezávislé inteligence.\n\nV roce 1990 byl jmenován prorektorem Univerzity Karlovy a v letech 1990–1992 působil jako ministr školství. V letech 1992–2000 byl vedoucím katedry matematické logiky na Matematicko-fyzikální fakultě Univerzity Karlovy.\nV roce 2000 se stal emeritním profesorem Univerzity Karlovy.\n\nOd roku 2003 působil na Katedře filozofie Fakulty filozofické a ve Výzkumném centru Nové technologie Západočeské univerzity v Plzni, kde se věnoval překladům historicky významných matematických textů (například Eukleida nebo Al-Chvárizmího) do češtiny a filosofickému pozadí alternativní teorie množin. Pracoval na nové teorii množin a jejím dopadu na infinitesimální počet.\n\nJeho úzkým spolupracovníkem byl Jiří Fiala.\n\nV roce 2006 byl natočen jeho filmový portrét \"Úmysl obohatit holý mechanistický svět\" a v roce 2010 natočila Česká televize pořad \"Vzkaz Petra Vopěnky\".\n\n\n\n\n"}
{"id": "136252", "url": "https://cs.wikipedia.org/wiki?curid=136252", "title": "Libická Lhotka", "text": "Libická Lhotka\n\nLibická Lhotka () je vesnice, která má 58 obyvatel, leží 421 m nad mořem a patří k Libici nad Doubravou.\n\nPůvodně se vesnice nazývala Žebračí, či Žebrácká Lhota. Do roku 1383 patřila Vaňkovi Bezchlebovi a z části klášteru ve Vilémově. V 15. století ji koupili Trčkové z Lípy a od roku 1556 patřila k Úhrovu. Roku 1591 se stává součástí panství ve Světlé nad Sázavou. Roku 1597 patřila k Novému Studenci a poté k Libici nad Doubravou.\n\nVe vsi a její blízkosti byly nalezeny zbytky středověké keramiky, která je uložena v muzeu v Chotěboři a také zde byl zaznamenán výskyt chalcedonu a opálu. V 18. století se zde těžila hrnčířská hlína. V první polovině 20. století zde fungoval mlýn, který vyráběl pro ves elektrickou energii. Zrušen byl roku 1950. Ve vsi je zvonička s křížkem.\n\nV Libické Lhotce se narodil československý fotbalový reprezentant a hráč pražské Slavie Jan Lála.\n"}
{"id": "136253", "url": "https://cs.wikipedia.org/wiki?curid=136253", "title": "Hornosvirská přehrada", "text": "Hornosvirská přehrada\n\nHornosvirská přehrada ( ) je přehradní nádrž na území Vologdské oblasti, Leningradské oblasti a Karelské republiky v Rusku. Má rozlohu 9930 km². Je 246 km dlouhá a maximálně 91 km široká. Má objem 260 km³. Z toho Ivinský razliv má rozlohu 230 km², délku 90 km a objem 0,7 km³. Dlouhodobá průměrná výška hladiny Oněžského jezera se po postavení přehrady zvedla o 0,5 m.\n\nNádrž na řece Sviru za přehradní hrází Hornosvirské vodní elektrárny, ležící ve městě Podporožnyje, 50 km pod velkoplošným jezerem, byla naplněna v letech 1951-52. V zóně vzdutí se nachází Oněžské jezero, říční část nádrže se nazývá Ivinský razliv (\"Ивинский разлив\"). Reguluje dlouhodobé kolísání průtoku.\n\nVyužívá se pro energetiku, zabezpečuje práci Hornosvirské a Dolnosvirské vodní elektrárny. Zatopením Svirských peřejí umožnilo splavnit řeku Svir. Je součástí Bělomořsko-baltské a Volžsko-baltské vodní cesty. Také se využívá pro zásobování vodou. Je zde rozvinuté rybářství (cejni, candáti, sízi).\n"}
{"id": "136259", "url": "https://cs.wikipedia.org/wiki?curid=136259", "title": "Zoltán Kodály", "text": "Zoltán Kodály\n\nZoltán Kodály (16. prosince 1882 Kecskemét – 6. března 1967 Budapešť) byl maďarský hudební skladatel a pedagog.\n\nŠlo o syna železničního úředníka, studoval v Trnavě a na budapešťské hudební akademii, kde od roku 1907 působil jako profesor. Spolu s Bélou Bartókem zasedl po skončení Světové války v Direktoriu pro hudbu bolševické Maďarské republiky rad. Spolu s Bélou Bartókem se podílel na sběru lidových písní a své folklórní znalosti uplatnil ve své skladatelské činnosti. K významným dílům jeho tvorby patří např. kantáta \"Psalmus Hungaricus\" (1923), opera \"Hary János\" (1925), orchestrální suita \"Tance z Galanty\" (1934), sonáta pro sólové violoncello (1915) nebo \"Te Deum\" (1936), které napsal k oslavě 250. výročí osvobození Budapešti z moci Turků (1936). Výrazně se zasloužil o rozmach organizované hudební výchovy v Maďarsku a v roce 1963 byl zvolen prezidentem mezinárodní společnosti pro hudební výchovu.\n\n\n\n\n\n\nKromě toho mnoho vokálních skladeb a cappella (světských i duchovních).\n"}
{"id": "136263", "url": "https://cs.wikipedia.org/wiki?curid=136263", "title": "Karl Lueger", "text": "Karl Lueger\n\nKarl Lueger (24. října 1844 Vídeň – 10. března 1910 Vídeň) byl rakouský politik v éře Rakouska-Uherska, dlouholetý starosta Vídně a zakladatel Křesťansko-sociální strany.\n\nByl synem zaměstnance Vídeňského polytechnického institutu. Sám vystudoval Theresianum a pak dálkově práva na Vídeňské univerzitě. Zde roku 1870 získal titul doktora práv. Působil jako koncipient a roku 1874 si otevřel vlastní právní kancelář, kterou vedl až do roku 1896.\n\nBrzy ale zahájil svou politickou kariéru. V roce 1875 se stal členem obecního zastupitelstva Vídně. V městské radě zasedal v období let 1875–1876 a pak 1878–1910. V letech 1893–1895 byl městským radním a pak do roku 1897 místostarostou, aby se v roce 1897 stal starostou Vídně.\n\nLueger byl již v době svých vysokoškolských studií zastáncem všeobecného volebního práva. Zpočátku se profiloval jako člen liberální strany (Německá pokroková strana). V roce 1893 se ale podílel na vzniku Křesťansko-sociální strany, která se inspirovala myšlenkami Karla von Vogelsanga. Strana se profilovala jako oponent liberalismu. Obhajovala středostavovské a živnostenské vrstvy, které se cítily ohroženy liberálními tržními silami, velkokapitálem. Byl vynikajícím řečníkem a jeho křesťansko-sociální hnutí bylo prvním masovým politickým hnutím v Rakousku-Uhersku. Ve své agitaci používal antisemitismus. Negativním způsobem se vyjadřoval o Židech (zavedl slovo Judapest), ale snažil se vycházet s vídeňskými Čechy. Svými oponenty býval označován za populistu, ale i oni mnohdy oceňovali jeho moderní způsob řízení města. Jeho antisemitskými názory byl silně ovlivněn Adolf Hitler, který pobýval ve Vídni v době Luegerova starostování.Kvůli kontroverzním politickým názorům a radikální agitaci nebyl opakovaně císařem Františkem Josefem I. potvrzen ve funkci vídeňského starosty, ačkoliv poprvé byl na tento post zvolen již roku 1894. Křesťanští sociálové v roce 1895 získali 93 ze 137 křesel na vídeňské radnici. Kvůli vetování jeho osoby byly celkem třikrát nařízeny opakované volby, ale Lueger při nich vždy u voličů opět uspěl. Do starostenské funkce byl nakonec instalován až 16. dubna 1897, když císař ustoupil a post v čele městské samosprávy pak opakovaně obhájil a zastával jej až do své smrti. V době jeho nástupu do vedení radnice vrcholilo v monarchii národnostní a politické napětí související s pokusem vlády Kazimíra Badeniho o naplnění českých jazykových a autonomistických požadavků (takzvaná Badeniho jazyková nařízení). Rakouskoněmečtí liberálové a nacionalisté ale tento plán odmítali a kromě parlamentních obstrukcí se na podzim 1897 situace vyostřila do podoby masových demonstrací ve Vídni. Lueger 28. listopadu 1897 oznámil vládě i panovníkovi, že nemůže dále ručit za udržení veřejného pořádku. Historik Otto Urban toto sdělení uvádí jako jeden z posledních argumentů, které rozhodly pro demisi Badeniho vlády.\n\nCoby starosta se Lueger nicméně začal místo antisemitismu soustřeďovat spíše na agitaci proti sociálním demokratům. Nadále podporoval všeobecné volební právo. Ve funkci starosty řešil složité úkoly budování čerstvě ustavené Velké Vídně coby metropole monarchie. Podařilo se mu provést rozsáhlé infrastrukturní projekty v zásobování vodou, plynem i elektrifikaci. Podporoval sociální péči. Vídeň za jeho působení prošla masivní industrializací, došlo ale též k zřízení četných městských parků a rekreačních míst. Udržel si vysokou popularitu, která přesahovala rámec jeho strany.\n\nKromě působení v čele vídeňské radnice byl i zemským a celostátním politikem. V roce 1890 zasedl do Dolnorakouského zemského sněmu. Již ve volbách do Říšské rady roku 1885 získal i mandát v Říšské radě (celostátní zákonodárný sbor), kde reprezentoval městskou kurii, obvod Vídeň, V. okres. Mandát obhájil za stejný obvod ve volbách do Říšské rady roku 1891. Ve volbách do Říšské rady roku 1897 byl zvolen za všeobecnou kurii, 3. volební obvod: Margarethen, Mariahilf, Meidling, Hitzing / okresy V, VI. Ve volbách do Říšské rady roku 1901 mandát obhájil (opět všeobecná kurie, obvod Vídeň, V., VI., XII. a XIII. okres) a poslancem byl zvolen i ve volbách do Říšské rady roku 1907 (obvod Dolní Rakousy 23). Ve vídeňském parlamentu setrval do své smrti roku 1910.\n\nV roce 1890 se uvádí jako poslanec bez klubové příslušnosti, ovšem s poznámkou, že náleží do skupiny antisemitů.\n\nDnes je po tomto někdejším starostovi města pojmenováno několik míst ve Vídni, například část reprezentativního bulváru, zvaného Ringstraße, který vymezuje staré vídeňské město Dr. K. Lueger Ring nebo náměstí Dr. Lueger Platz, přiléhající k tomuto bulváru v jiné části.\n\n"}
{"id": "136265", "url": "https://cs.wikipedia.org/wiki?curid=136265", "title": "Překlep", "text": "Překlep\n\nPřeklep většinou označuje pravopisnou chybu, která vznikla při psaní textu na psacím stroji nebo na počítači. Není způsobena neznalostí příslušného jazykového pravidla, ale vzniká z nepozornosti při rychlém psaní textu. Při ručním psaní se stejná chyba nazývá přepis, autor \"se přepsal\".\n\nNejčastějším překlepem bývá chybějící nebo přebytečné písmeno, nebo nesprávné pořadí písmen ve slově. Často bývá omylem použito písmeno, které na klávesnici leží v sousedství správného písmena, nebo chyba vzniká nesprávným použitím přeřaďovače (klávesy SHIFT).\nTypický příklad překlepu může být \"přílkad\". Naproti tomu \"skouška\" není překlep, ale pravopisná chyba.\n\nVýznam překlepu se liší podle psacího prostředku – ruční (tužkou nebo perem, propisovačkou), psacím strojem, počítačem.\n\nPři ručním psaní dochází ke stejným chybám, ale pak se jim říká přepisy. Oprava závisí na typu použité psací pomůcky. U tužky se gumuje, pero zmizíkuje, ale pak zpravidla nelze na ošetřené místo psát perem a je třeba použít jiný psací prostředek. Tuš na výkrese se vyškrabává. Propisovací pero, propisovačka se odstraňuje obtížněji.\n\nPři použití psacích strojů bez mazací pásky představovaly překlepy značný problém. Pokud udělali sekretářky a sekretáři překlep, u důležitých dokumentů kvůli tomu museli přepsat celou stránku znovu. Většinou však použili speciální gumu, znak vygumovali a poté napsali správný. Později se začaly používat korekturní papírky a tekuté korekturní prostředky. Chybné písmeno se buď zakrylo barvou, shodnou s barvou papíru, nebo bylo napsáno ještě jednou přes bílou barvicí fólii. Později se začaly používat psací stroje vybavené zvláštní mazací páskou (byla to bílá barvicí páska).\n\nSe zavedením počítačů se problém s překlepy výrazně zjednodušil. Text se upravuje v elektronické podobě se zobrazením na displeji (obrazovce) monitoru a teprve po opravách se tiskne. Překlep v počítačovém textu lze pohodlně opravit ještě před tím, než se dokument na tiskárně vytiskne. Dnešní moderní textové editory mají zabudovanou automatickou kontrolu pravopisu a většinu překlepů umí automaticky opravit nebo na překlep upozornit v okamžiku psaní textu a při \"kontrole pravopisu\". Tato vlastnost může být někdy i na překážku, pokouší-li se program ve speciálním textu sám překlepy vyhledávat a text automaticky opravovat. Proto bývá vhodnější, aby na nesrovnalosti upozorňoval a pro opravu jen nabízel varianty změn.\n\nExistují provozovatelé různých internetových stránek, kteří s výskytem překlepů přímo počítají a na existenci překlepů mají založený svůj vlastní podnikatelský záměr. Například při překlepu v URL nějaké známé internetové domény často nedostanete zprávu, že stránka se zadaným URL neexistuje, ale skončíte na nějaké jiné internetové stránce, která nabízí své služby (např. „wikepedia.org“ namísto wikipedia.org).\n\nNěkdy i malý překlep může mít fatální důsledky. 8. prosince 2005 obchodník s cennými papíry na tokijské burze zadal příkaz, ve kterém na místo prodeje jedné akcie firmy J-Com za cenu 610 000 jenů prodal 610 000 akcií za cenu jediného jenu. Svému zaměstnavateli tak způsobil okamžitě škodu za cca 300 miliónů eur. Byl to pravděpodobně nejdražší překlep v historii.\n\n"}
{"id": "136267", "url": "https://cs.wikipedia.org/wiki?curid=136267", "title": "Motohodina", "text": "Motohodina\n\nMotohodina je veličina měřená u strojů a motorů, u kterých nelze měřit jinak množství odvedené práce nebo příkon. Typicky u stavebních strojů, traktorů. Je vztažena ke jmenovitým otáčkám motoru a je definována takto:\n\nJedna hodina práce motoru při jmenovitých otáčkách = jedna motohodina.\n\nUdává tedy přibližně zatížení motoru. Orientačně lze podle ní zjistit např. spotřebu paliva, určuje servisní intervaly apod. Pro přesnější popis zatížení a opotřebení motoru, a tedy i odvedené práci a jeho skutečného stavu, by bylo třeba uvádět ještě dobu trvání práce v občanském čase a celkovou spotřebu paliva.\n"}
{"id": "136272", "url": "https://cs.wikipedia.org/wiki?curid=136272", "title": "Šíje", "text": "Šíje\n\nŠíje má více významů:\n\n"}
{"id": "136273", "url": "https://cs.wikipedia.org/wiki?curid=136273", "title": "Horní Sokolovec", "text": "Horní Sokolovec\n\nHistorie vsi je stejná jako obce Dolní Sokolovec. O obou Sokolovcích – svrchním a dolejším se píše v roce 1456. Domy byly snad vystaveny z torza zaniklého hradu.\n\nDo roku 1800 nejsou dějiny úplně jasné. V tuto dobu patřili obě obce panství v Libici nad Doubravou. V třetí třetině 20. století se nedaleko u řeky Doubravy těžila uranová ruda.\n\nV nedalekém \"Horním mlýně\", který patří k Chotěboři, se narodil Ignát Herrmann.\n"}
{"id": "136279", "url": "https://cs.wikipedia.org/wiki?curid=136279", "title": "Charles F. Hockett", "text": "Charles F. Hockett\n\nCharles Francis Hockett (17. ledna 1916 Columbus, Ohio - 3. listopadu 2000) byl americký jazykovědec, který formuloval řadu zásadních myšlenek amerického strukturalismu.\n\nHockett studoval na Ohio State University a doktorát získal na Yale University. Byl studentem Leonarda Bloomfielda.\n\nHockett se věnoval teoriím původu jazyka. Mimo jiné se pokoušel sestavit výčet charakteristických rysů řeči, a tím definovat jazyk, odlišit jej od ostatních způsobů komunikace. Je sporné, zda taková definice vystihuje podstatu jazyka a kolik položek by měla mít. Hockettův názor na věc se v průběhu let měnil. Nejdelší seznam základních atributů jazyka, který publikoval, měl šestnáct položek. Jednou ze základních vlastností výstavby jazyka je podle něj „schopnost vzájemné výměny“ (interchangeability). Dospělí příslušníci všech jazykových skupin se mohou libovolně měnit z podavatele řečového signálu na příjemce a vice versa. Pojem „úplná zpětná vazba“ znamená, že podavatel jazykového signálu je zároveň příjemcem svého sdělení. (Hockett 1963)\n"}
{"id": "136283", "url": "https://cs.wikipedia.org/wiki?curid=136283", "title": "Ugličská přehradní nádrž", "text": "Ugličská přehradní nádrž\n\nUgličská přehradní nádrž ( ) je přehradní nádrž na území Jaroslavské oblasti a Tverské oblasti v Rusku. Má rozlohu 249 km². Je 143 km dlouhá a maximálně 5 km široká. Průměrná hloubka je 5 m a maximální 23 m. Má objem 1,2 km³.\n\nNádrž na řece Volze za přehradní hrází Ugličské vodní elektrárny byla naplněna v roce 1940. Úroveň hladiny kolísá v rozsahu 5,5 m. Reguluje sezónní kolísání průtoku. Využívá se pro energetiku, vodní dopravu a zásobování. Je zde rozvinuté rybářství. Na břehu leží města Uglič, Kaljazin, Kimry.\n"}
{"id": "136289", "url": "https://cs.wikipedia.org/wiki?curid=136289", "title": "Entomologie", "text": "Entomologie\n\nEntomologie (z řeckého εντομος „vyřezaný do sekcí“; \"entomon\" hmyz, \"logos\" věda) je věda zabývající se studiem hmyzu. Patří mezi biologické, resp. zoologické vědy. Odborník v entomologii se nazývá entomolog, entomoložka.\n\nEntomologii lze dělit na základní entomologii a aplikovanou entomologii (lékařská, veterinární, lesnická, zemědělská).\n\n\nPrvním člověkem v historii lidské společnosti, který se zabýval entomologií, byl ve 4. století př. n. l. Aristotelés. Tento starověký řecký vědec a filozof dal základ vzniku zoologie. I název vědy „entomologie“ pochází od Aristotela.\n\n\nČeská společnost entomologická byla založena v roce 1904 v Praze. Členové společnosti se věnují studiu hmyzu v oborech systematika, faunistika, bionomie (způsob života), ekologie a obecná a aplikovaná entomologie na území České republiky i v zahraničí.\n\n"}
{"id": "136291", "url": "https://cs.wikipedia.org/wiki?curid=136291", "title": "Paul Kiparsky", "text": "Paul Kiparsky\n\nPaul Kiparsky (* 28. ledna 1941 Helsinki) je finsko-americký jazykovědec, profesor lingvistiky na Stanfordově univerzitě.\n\nKiparsky se zabývá mj. původem jazyka a historickou lingvistikou.\n\n"}
{"id": "136296", "url": "https://cs.wikipedia.org/wiki?curid=136296", "title": "Émile Benveniste", "text": "Émile Benveniste\n\nÉmile Benveniste (27. května 1902 Aleppo, Sýrie, Osmanská říše – 3. října 1976 Versailles) byl francouzský strukturalistický jazykovědec a indoevropeista.\n\nNarodil se v židovské rodině v Sýrii, studoval lingvistiku v Paříži na École pratique des hautes études (EPHE) u Antoine Meilleta, jednoho z nejvýznačnějších žáků Ferdinanda de Saussure. Roku 1924 získal francouzské občanství a od roku 1927 začal na EPHE přednášet. Zde také začala jeho dlouholetá spolupráce s polským lingvistou Jerzym Kurylowiczem. Zpočátku se Benveniste zabýval hlavně íránskými jazyky, postupně se však obrátil ke srovnávací jazykovědě indoevropských jazyků, která ho proslavila, a od roku 1937 přednášel na Collège de France. \n\nRoku 1940 byl jako důstojník zajat, podařilo se mu ale uprchnout a do roku 1945 žil ve Švýcarsku. Od roku 1945 byl tajemníkem Pařížské lingvistické společnosti, roku 1960 byl zvolen členem Académie des inscriptions et belles-lettres a roku 1965 členem italské Accademia dei Lincei. V posledním období se stále víc zabýval vztahy mezi jazykem a organizací společností a těsně spolupracoval s kulturními antropology. Jeho poslední dílo, \"Slovník indoevropských institucí\", se snaží nacházet ve starých jazycích stopy společenské organizace. Koncem roku 1969 byl postižen mrtvicí a do smrti trpěl afázií.\n\nBenveniste ukázal, jak aristotelské kategorie závisejí na gramatických strukturách řečtiny. Obrátil pozornost jazykovědců od textů k mluvené řeči a k rozhovoru jako vlastnímu živlu jazyka a zdůraznil tak situačnost jazykových projevů. Nově vyložil zvláštní povahu zájmen (zejména osobních) nebo slovesa „být“, které je v indoevropských jazycích zároveň sponou. Ze srovnávacího studia starých indoevropských jazyků se pokusil odvodit, jak vypadaly jejich společenské instituce, jak se organizovala obživa, společenské vrstvy a funkce.\n\nBenveniste ovlivnil řadu jazykovědců, literárních vědců, antropologů i filosofů. Výslovně na něho navazovali například Claude Lévi-Strauss, Roland Barthes, Pierre Bourdieu, Jacques Derrida, Julia Kristeva nebo Tzvetan Todorov.\n\n\n\n"}
{"id": "136297", "url": "https://cs.wikipedia.org/wiki?curid=136297", "title": "Železniční přejezd", "text": "Železniční přejezd\n\nŽelezniční přejezd je podle definice v českém zákonu o silničním provozu místo, kde se úrovňově kříží pozemní komunikace se železnicí, popřípadě s jinou dráhou ležící na samostatném tělese, a označené příslušnou dopravní značkou. Prostor přejezdu z legislativního hlediska (v České republice podle zákona o drahách a zákona o pozemních komunikacích) je součástí dráhy a není součástí pozemní komunikace.\n\nJako železniční přejezd se tedy v českých pravidlech silničního provozu označuje i přejezd přes jiný druh dráhy než železniční (například přes samostatnou tramvajovou dráhu nebo přes průmyslovou dráhu). Termínem železniční přejezd se označují i pěší přechody přes dráhu, pokud jsou jako železniční přejezd označeny. Železničním přejezdem však není místo, které takto označeno není, například místa v železniční stanici upravená pro přejíždění nebo přecházení kolejí, křížení tramvajové dráhy s pozemní komunikací označené jako křižovatka nebo řízené světelným signalizačním zařízením nebo neoznačené.\n\nNa železničním přejezdu jsou obvykle hlavové kolejnice doplněny přídržnicí, která vytváří ve vozovce žlábek. V šířce přejezdu je trať zakrytována do úrovně hlav kolejnic, a to buď běžným krytem (zpravidla živice), nebo speciální úpravou odolnou proti zvýšenému namáhání a snižující hluk (na bázi gumy). Podle § 3 stavebního a technického řádu drah, 177/1995 Sb., musí být konstrukce vozovky na přejezdu rozebíratelná. Ze strany dráhy mají být umístěny ochranné klíny, které chrání zvýšený kryt přejezdu před případnými vadnými částmi vozů přesahujícími pod úroveň hlav kolejnic.\nPozemní komunikace a trať se nejčastěji kříží kolmo nebo téměř kolmo, ale vzácné nejsou ani křížení pod ostrým úhlem. Na bechyňském mostě je dokonce jako železniční přejezd označen a zabezpečen několikasetmetrový úsek, kde je silniční provoz v jednom směru (do Bechyně) veden podélně po železniční trati při pravé straně mostu.\n\nV minulosti vždy závory přehrazovaly silnici v celé šířce, byly tvořeny masivními kládami a vybaveny řetězovým závěsem znemožňujícím podlézání. Protože však takové závory zamezovaly jejich nadzvednutí a opuštění přejezdu vozidlem, dnešní závory jsou z lehkých a snadno zlomitelných prken, které navíc nejsou ve sklopené poloze blokovány a lze je pro vyjetí uvázlého automobilu lehce zvednout. Dnešní závory jsou často projektovány jako poloviční, kdy závory přehrazují vždy jen jízdní pruhy směrem do přejezdu. Podle § 4 odst. 6 stavebního a technického řádu drah, 177/1995 Sb., musí provedení závorových břeven odpovídat podmínkám pro bezpečný pohyb osob s omezenou schopností pohybu a orientace.\n\nZa nebezpečné se považuje, pokud bezprostředně za přejezdem je křižovatka, obzvlášť jde-li o křižovatku s hlavní silnicí nebo řízeným provozem, kde hrozí, že delší vozidlo nebo jízdní souprava musí zastavit se zadní částí na přejezdu. Ohrožující může být také nevhodný podélný profil komunikace na přejezdu a v okolí, pokud zvyšuje riziko, že silniční vozidlo zůstane stát na přejezdu nebo ho nebude možné v případě selhání motoru odtlačit.\n\nNa přejezdech bez dynamického zabezpečení je bezpečnost provozu závislá na rozhledových podmínkách pro uživatele pozemní komunikace. Na dráze má být stanovena rychlost odpovídající místním poměrům na přejezdu.\n\nKomunikace na přejezdu nemá být užší než v navazujících úsecích, u silnic a místních komunikací užších než 5 m musí být na přejezdu zachována volná šířka alespoň 5 m (§ 37 odst. 3 zák. 13/1997 Sb., o pozemních komunikacích).\n\nPodmínky stavby přejezd stanoví též § 17 stavebního a technického řádu drah, 177/1995 Sb., který stanoví i závaznost příslušné technické normy.\n\nPřed zavedením automatických zabezpečovacích zařízení se rozlišovaly a dosud se dopravním značením rozlišují dva základní typy přejezdů: chráněný (se závorami) a nechráněný (bez závor). Termín „nechráněný“ byl obsažen v názvu výstražné dopravní značky dle československého vládního nařízení č. 100/1938 Sb. n. a z. i protektorátního vládního nařízení č. 242/1939 Sb., ve vyhlášce 141/1960 Sb. se již používá termín „železniční přejezd bez závor“.\n\nPodle způsobu a míry zabezpečení se přejezdy rozlišují na\n\nVýstražný kříž stojí několik tisíc Kč, přejezdové zabezpečovací zařízení 5 až 7 milionů Kč, někdy i více. SŽDC by uvítala další možnosti v cenových relacích mezi těmito částkami.\n\nZpůsob zabezpečení přejezdu stanoví § 4 stavebního a technického řádu drah (177/1995 Sb.). Bez dynamického zabezpečení mohou být v České republice železniční přejezdy pouze na tratích s traťovou rychlostí do 60 km.h-1 (pěší přechody až do 100 km.h-1), a to jen v případech, ve kterých jsou zajištěny dostatečné rozhledové poměry z pozemní komunikace na železniční trať a dopravní moment přejezdu není vyšší než 10 000. Na takovýchto přejezdech je uživatel pozemní komunikace upozorněn na blížící se vlak slyšitelnou návěstí \"Pozor\". Strojvedoucí blížícího se vlaku dává tuto návěst v místech, kde mu to nařizuje návěst \"Pískejte\" – tzv. „pískáček“, „pískací kolík“, umístěný vedle trati. Na ostatních přejezdech musí být světelné zabezpečovací zařízení, u stávajících přejezdů je přípustné mechanické. Sezonní přejezdy mohou být zabezpečeny uzamykatelnou závorou a užívané podle smlouvy mezi provozovatelem dráhy a vlastníkem pozemní komunikace.\n\nAčkoliv první výstražné dopravní značky byly zavedeny v Československu až v roce 1935, povinné označení nechráněných přejezdů tabulkou „Pozor na vlak“ existovalo již nejméně od roku 1890. Bílá tabulka s červeně orámovaným červeným textem POZOR VLAK se na některých přejezdech vyskytuje i dnes.\n\nVýstražný kříž ve vládních nařízeních z let 1935, 1938 a 1939 nebyl mezi vyobrazeními dopravních značek uveden. Zařazen byl ve dvou variantách (pro jednokolejnou a pro vícekolejnou trať) počínaje vyhláškou 141/1960 Sb. a byl určen pouze pro přejezdy bez závor. Vyhláška č. 99/1989 Sb. změnila podobu výstražného kříže pro vícekolejnou trať (místo prolínajících se kříží jen přídavný půlkříž pod jednoduchým křížem) a změnila význam výstražných křížů, zavedla je i pro přejezdy se závorami. Výstražný kříž starého provedení platil podle přechodných ustanovení až do konce roku 1994. Na Slovensku vyhláška č. 90/1997 Z. z. nahradila tvarované výstražné kříže obdélníkovými značkami s vyobrazením kříže nebo křížů.\n\nV současné době mají být v České republice ze strany pozemní komunikace přejezdy vždy označeny dopravní značkou „Výstražný kříž“ (v České republice A 32a nebo A 32b podle vyhlášky 30/2001 Sb.). Kromě prováděcí vyhlášky k zákonu o silničním provozu to pro přejezdy celostátní dráhy a regionálních drah a vleček stanoví i § 3 odst. 1 stavebního a technického řádu drah (177/1995 Sb.).\n\nPřed účinností vyhlášky 99/1989 Sb. se vlečkový přejezd označoval odlišně, a to značkou Vlečkový přejezd (značka č. 7 dle vyhlášky 141/1960 Sb., značka č. 31 dle vyhlášky 80/1966 Sb., A 27 dle vyhlášky 100/1975 Sb.), která byla tvořena výstražnou dopravní značkou \"Jiné nebezpečí\" doplněnou dodatkovou tabulkou s vyobrazením parní lokomotivy.\n\nNěkteré přejezdy jsou kromě výstražného kříže vybaveny technickými zařízeními, které varují uživatele pozemní komunikace před přijíždějícím vlakem nebo posunujícím dílem. Obvykle se zřizují závislosti přejezdových zabezpečovacích zařízení na návěstidlech. Tato návěstidla pak nelze postavit na návěst povolující jízdu, pokud není přejezd uzavřen, a naopak.\n\nMechanické přejezdové zabezpečovací zařízení je základní mechanická výstraha je dávána polohou závor (závorových břeven). Obsluha mechanických závor je ruční pomocí drátovodů. Obsluhující zaměstnanec (závorář) závory uzavírá včas před jízdou vlaku pomocí ručního pohonu. V některých případech se vyskytují vedle ručních závorových pohonů i pohony elektrické. Dříve to byl jediný způsob zabezpečení přejezdů. Kde nestačilo ovládání staniční obsluhou, byla zřizována závorářská stanoviště na širé trati. Jeden zaměstnanec mohl obsluhovat i několik přejezdů. Mechanické závory ovládané na dálku byly opatřeny předzváněčem, který při zahájení obsluhy dával zvukovou výstrahu odbitím stanoveného počtu úderů zvonce ještě před vlastním sklápěním závor.\n\nNa silnicích a místních komunikacích jsou obvykle závory v základní poloze otevřené a zavírají se pouze na dobu nutnou k průjezdu vlaku. Na některých účelových komunikacích nebo výjezdech z pozemků se používají i závory, které jsou v základní poloze uzavřené a uzamčené a je stanoven postup, za jakých podmínek a jakým způsobem se otevírají pro průjezd silničního vozidla.\n\nVe Spojeném království i některých dalších zemích se místo sklopných závor používají závory otočné, které v otevřené poloze zahrazují trať.\n\nSvětelné přejezdové zabezpečovací zařízení dává uživatelům pozemní komunikace výstrahu dvěma střídavě přerušovanými červenými světly, doplněnými zvukovou výstrahou. V místech náročnějších na zabezpečení bývá tato signalizace doplněna i automaticky ovládanými závorami. Zařízení jsou ovládána buď ručně, nebo samočinně detekcí jízdy kolejových vozidel. Má-li zabezpečovací zařízení poruchu, signalizuje ji strojvedoucímu přijíždějícího vlaku, a to buď prostřednictvím proměnného traťového návěstidla, nebo (na moderněji vybavených tratích) prostřednictvím signalizace na stanovišti strojvedoucího. Tento signál přikazuje strojvedoucímu jet k přejezdu sníženou rychlostí a dávat opakovaně slyšitelnou návěst \"Pozor\". Podle § 35 odst. 3 Dopravního řádu drah (173/1995 Sb.) je na takovém přejezdu a 60 m před ním omezena rychlost drážního vozidla do 10 km/h a musí opakovaně dávat akustickou výstrahu.\n\nNejstarší typ PZZ (Přejezdového zabezpečovacího zařízení) je (byla) Frýba, který už dnes se nikde nenachází.\n\nPoté nastoupilo PZZ SSSR, které bylo dováženo ze Sovětského Svazu (SSSR), a mohlo být vybaveno i závorami.\n\nPZS (Přejezdovou zabezpečovací signalizaci) SSSR v České republice najdeme, jako poslední typ v Sušici. Se bzučákem v Otradovicích byl zrušen 14.12.2018.\n\nČeši (konkrétně Výzkumný ústav dopravní) vyvinul v roce 1959 zařízení typu 62, známé jako VÚD 62 pro lokální a neelektrifikované tratě. Na této mapě můžete vidět, kde byly nebo jsou PZS VÚD.\n\nV roce 1968 přišlo AŽD Praha s novým typem PZZ, konkrétně AŽD 71, které mohlo být pro všechny tratě, a bylo kompatibilní se závorami. V obci Zadní Třebaň bylo v roce 2006 nainstalováno PZS AŽD 71, které má bzučák. Takovéto přejezdy byly i ve Velkých Hydčicích, Hrochově Týnci, Chrudimi nebo Voděradech na Mladoboleslavsku.\n\nPřibližně od roku 1993 se vyrábí nové výstražníky AŽD 97, které nahrazují starší PZS AŽD 71, SSSR a VÚD. Často se stavějí se závorami. Avšak např. na železniční trati Brno - Česká Třebová mají tyto výstražníky mechanický zvonek a oddělené závory. Od roku 2013 se dělají i s LED světly (např. v Stratově).\n\nNěkterá zařízení jsou schopna blikajícím bílým světlem informovat uživatele pozemní komunikace o tom, že zařízení je v činnosti bez poruch a v ovládacím obvodu přejezdu není žádné kolejové vozidlo, které by mohlo bezpečnost provozu na přejezdu ohrozit.\n\nSignály jsou v české vyhlášce 30/2001 Sb. uvedeny pod označeními S 14a (přerušovaná červená světla) a S 14b (přerušované bílé světlo). V předchozích, československých vyhláškách a nařízeních v obrazové příloze uvedeny nebyly. Blikající bílé světlo bylo zavedeno novelizační vyhláškou 42/1971 Sb., účinnou od 1. července 1971.\n\nSvětelně zabezpečené přejezdy pro pěší se vybavují dálkově ovladatelnou akustickou signalizací pro nevidomé (§ 4 odst. 6 stavebního a technického řádu drah, 177/1995 Sb.).\n\nNa pozemní komunikaci se před přejezdem zpravidla umisťuje z obou stran výstražná dopravní značka – A 29 pro železniční přejezd se závorami (vyobrazení plaňkového plotu, inspirované někdejší podobou závor, které nebyly tvořeny jen břevnem) a A 30 pro železniční přejezd bez závor (vyobrazení parní lokomotivy). Tyto značky (byť jejich podoba se od té doby mírně změnila) patřily už mezi prvních šest druhů dopravních značek zavedených v Československu roku 1935 (značky č. 4 a 5 dle vládního nařízení č. 203/1935 Sb. n. a z., ve vládním nařízení č. 100/1938 Sb. n. a z. uvedeny pod stejnými čísly, v protektorátním vládním nařízení č. 242/1939 Sb. pod čísly 5 a 6, ve vyhlášce 141/1960 Sb. pod čísly 4 a 5, ve vyhlášce 80/1966 Sb. pod čísly 16 a 17, ve vyhlášce 100/1975 Sb. i ve vyhlášce 90/1989 Sb. s čísly A 23 a A 24). Před zavedením protektorátních značek byly výstražné značky tvořeny bílými symboly na modrém podkladu bez lemu, protektorátní vláda zavedla červenobílé provedení obdobné dnešnímu.\nDále se před přejezdem umisťují návěstní desky (A 32) ve vzdálenosti 240 metrů (se třemi červenými pruhy, v kombinaci s výstražnou dopravní značkou), 160 metrů (se dvěma pruhy) a 80 metrů (s jedním pruhem). Návěstní desky (tehdy nazývané „značky před přejezdem dráhy“) byly zavedené vládním nařízením č. 100/1938 Sb. n. a z. od května 1938 a měly být umístěny na všech státních silnicích a na nestátních silnicích se silnou automobilovou dopravou. Protektorátní vládní nařízení č. 242/1939 Sb. obsahovalo ve vyobrazení odlišné varianty pro levou a pravou stranu silnice (se sklonem pruhů dolů směrem ke středu silnice a shodným zkosením horní hrany značky). Stranové varianty desek i zkosení horní hrany se objevily i ve vyhlášce 141/1960 Sb., ale vyhláška 80/1966 Sb. se vrátila k obdélníkovému tvaru desek a levostrannou variantu vypustila. Na Slovensku znovuzavedla levostranné varianty návěstních desek vyhláška 9/2009 Z. z.\n\nNa železniční trati se železniční přejezdy bez zabezpečovacího zařízení označují tzv. houkacími kolíky (návěst „Pískejte“ podle bodu 7.1 části I přílohy č. 1 k Dopravnímu řádu drah, vyhl. 173/1995 Sb.), který je buď červenobíle reflexně pruhovaný, nebo s bílými odrazkami v červených pruzích. Pro tramvajové dráhy existují dva různé způsoby označení železničního přejezdu stanovené dopravním řádem drah: buď obdobným sloupkem, nebo obdélníkovou značkou se zeleným vnitřkem a bílým okrajem. Osoba řídící drážní vozidlo musí dávat za jízdy od návěstidla až k přejezdu opakovaně návěst „Pozor“; návěst nemusí být opakována, jestliže osoba řídící drážní vozidlo má bezpečně zjištěno, že se k přejezdu neblíží uživatel pozemní komunikace.\n\nNávěst „Přejezdník“, případně „Opakovací přejezdník“ podle bodu 10 části I přílohy č. 1 k Dopravnímu řádu drah, vyhl. 173/1995 Sb. je návěstidlo, označené černými a bílými pruhy, které signalizuje osobě řídící drážní vozidlo stav přejezdového zabezpečovacího zařízení. Přejezdník se umisťuje nejméně na zábrzdnou vzdálenost před přejezdem, opakovací přejezdník těsně před přejezdem. Návěst „Otevřený přejezd“ dávají dvě dolní žlutá světla, která mohou být nahrazena odrazkami, při návěsti „Uzavřený přejezd“ svítí navíc dolní bílé světlo. Nesvítí-li žádné světlo, znamená to totéž jako návěst „Otevřený přejezd“.\n\nPodle § 2 odst. 6 prováděcí vyhlášky 104/1997 Sb. k zákonu o pozemních komunikacích se mostní a další objekty (podjezdy, železniční přejezdy, tunely) na komunikacích označují pořadovými čísly počínaje číslem 1 od začátku staničení komunikace. U dálnic a silnic se číslo objektu skládá z čísla dotčené komunikace a pomlčkou odděleného pořadového čísla objektu doplněného případně třemi indexy. Číslo objektu na místní komunikaci se skládá z označení místní komunikace (číslo a třída), pomlčkou odděleného znaku objektu (např. M = most) a jeho pořadového čísla. Podrobnosti číslování mostů na komunikacích obsahuje závazná ČSN 73 6220. Tímto číslem přejezdu jsou však, navzdory vyhlášce, označeny pouze některé přejezdy.\n\nPo mimořádné události dne 19. března 2007 u Vraňan, ke které došlo kvůli nedorozumění mezi policejním operátorem a železničním výpravčím, Drážní inspekce v závěrečné zprávě z 11. července 2007 mezi jinými opatřeními navrhla, aby přejezdy všech provozovatelů dostaly unikátní čísla, která by na nich byla fyzicky vyznačena, a poskytnout jejich databázi integrovanému záchrannému systému. O rok a půl později, počátkem roku 2009, s tímtéž nápadem přišla SŽDC, poté jej zkušebně zavedla v Libereckém kraji a od 1. srpna 2009 pro celou Českou republiku systém v rámci státu unikátního (tj. každý přejezd má jiné číslo) číslování železničních přejezdů na celostátní dráze, státních i nestátních regionálních drahách a na železničních vlečkách v úsecích mimo uzavřené areály. Pro dráhy vlastněné státem je vyhrazena číselná řada P1 až P9000, pro nestátní regionální dráhy P9001 až P9999, pro vlečky P10000 až P99999. Označení je uvedeno černým písmem o výšce 5 cm na bílé samolepicí reflexní fólii rozměrů 21×7 cm, která se lepí ze zadní strany do ramene každého výstražného kříže nebo na rubovou stranu světelné skříně výstražníku. SŽDC odpovídá za centrální evidenci přejezdů, vlastník dráhy za označení. Centrální databázi přejezdů, obsahující GPS souřadnice přejezdů a kontakty na příslušné výpravčí a dispečery DOZ, mají k dispozici operační a informační střediska Hasičského záchranného sboru ČR. Tramvajové dráhy nejsou do systému zahrnuty. Drážní inspekce ve zprávě z července 2007 doporučovala, aby na přejezdech byla uvedena i telefonní čísla na osoby provozovatele dráhy řídící dopravu v příslušných úsecích, tomuto doporučení však tehdejší provozovatel dráhy České dráhy ani přebírající SŽDC nevyhověly.\n\nPřejezdy jsou zpravidla číslovány na každé trati v aritmetickém sledu za sebou bez ohledu na typ a vybavení přejezdu nebo přechodu. Číslování začíná tratí 120 ve směru od Prahy, takže přejezd P1 je přes Bubenskou ulici v Praze-Holešovicích, P2 až P4 v oblasti Letné a Špejcharu P5 a P6 ve Starých Dejvicích atd.\n\nV České republice bylo v roce 2012 dle údajů SŽDC 8507 přejezdů. Z toho\n\n1. ledna 2003 převzala SŽDC při svém vzniku od Českých drah 8585 přejezdů, k 31. prosinci 2006 evidovala 8389 (vlastních) přejezdů, z toho 4734 pouze s výstražným křížem, 2080 se světelným zařízením bez závor a 988 se světelným zařízením i závorami. 145 přejezdů SŽDC za první čtyři roky své existence zrušila.\n\nK 31. 12. 2009 bylo na drahách, na kterých hospodaří SŽDC, 8274 přejezdů, z toho 4574 zabezpečených pouze výstražným křížem a 3700 přejezdovým zabezpečovacím zařízením. Rozdělení podle typu zabezpečovacího zařízení bylo následující:.\n\nV roce 2009 bylo na tratích spravovaných SŽDC 64 přejezdů zrušeno a 10 zřízeno.\n\nV Prohlášení o dráze celostátní a regionální ve znění k 12. 12. 2010 uvádí SŽDC 8296 úrovňových přejezdů.\n\nK 31. prosinci 2009 bylo rozdělení přejezdů na tratích SŽDC podle druhu pozemní komunikace následující:\n\nStatistiku přejezdů jiných provozovatelů SŽDC ve svých zprávách neuvádí, ačkoliv spravuje jejich centrální evidenci.\n\nKe konci roku 2009 byla na 923 přejezdech SŽDC trvale omezena traťová rychlost kvůli rozhledovým poměrům.\n\nJindřichohradecké místní dráhy v prohlášení o dráze ze září 2013 uvádění na svých 79 km tratí počet 134 přejezdů, z toho 6 zabezpečených přejezdovým zabezpečovacím zařízením bez závor ovládaným jízdou vlaku.\n\nV roce 2005 došlo k 249 střetnutím, z toho dle údajů Českých drah z viny Českých drah 0. Podle typu zabezpečení přejezdu byly rozděleny takto:\n\nV roce 2009 se podle Drážní inspekce stalo na železničních přejezdech celkem 227 nehod a zraněno bylo 85 lidí, 38 osob přitom zemřelo.\n\nOd 1. ledna do 25. listopadu 2010 se stalo na přejezdech 236 nehod, zraněno bylo 105 lidí a 40 osob zemřelo.\n\nPravidla pro chování na přejezdech byla stanovilo \"nařízení č. 169/1890 ř. z., jak se má chovat obecenstvo u přehrad železničních zvonítkem opatřených, pak u přechodů místních drah, opatřených výstražnou tabulkou „Pozor na vlak“\". Po vzniku pravidel silničního provozu byly tyto zásady postupně zapracovány do nich.\n\nJízdu silničních vozidel přes železniční přejezd upravuje v České republice § 28 a 29 Zákona o silničním provozu. Tento zákon a jeho prováděcí vyhláška č. 30/2001 Sb. také stanoví způsob označení přejezdu na pozemní komunikaci. Na železničním přejezdu a 50 m před ním je maximální povolená rychlost 30 km/h (bliká-li bílé světlo přejezdové signalizace, pak je maximální povolená rychlost 50 km/h).\n\nŘidič nesmí vjíždět vozidlem na přejezd při výstraze dávané světelnou nebo zvukovou signalizací nebo při sklopených, sklápějících se nebo zvedajících se závorách nebo nedovoluje-li situace za přejezdem pokračovat v jízdě. Pokud nebliká bílé světlo signalizace, nesmí vjíždět řidič na přejezd ani tehdy, je-li již vidět nebo slyšet přijíždějící vlak nebo jiné drážní vozidlo nebo je-li slyšet jeho houkání nebo pískání. Při přejíždění si řidič musí počínat zvlášť opatrně.\n\nPověřený zaměstnanec provozovatele dráhy je oprávněn ústním souhlasem povolit řidiči vjezd na přejezd i tehdy, pokud signalizace nebo závory vjezd zakazují. Kroužením červeným nebo žlutým praporkem nebo červeným světlem může zaměstnanec dráhy dát pokyn k zastavení silničních vozidel.\n\nVjíždění na železniční přejezd v případech, kdy je to zakázáno, je přestupek se sazbou 6 bodů podle přílohy k zákonu 361/2000 Sb.\n\nZákonem č. 56/1950 Sb. byla rychlost na železničním přejezdu omezena do 15 km/h, pro řidiče autobusů a vozidel s nebezpečným nákladem platila povinnost před přejezdem zastavit. Vyhláška 80/1966 Sb. s účinností od 1. ledna 1967 stanovila ve vzdálenosti 30 m před přejezdem a při jeho přejíždění rychlost do 30 km/h, pro autobusy a nákladní automobily nebo traktory přepravující osoby platila obecně povinnost před přejezdem zastavit. Vyhlášky č. 100/1975 Sb. zavedla blikající bílé světlo, které znamenalo, že v úseku 50 metrů před přejezdem byla rychlost omezena do 50 km/h a neplatil třicetikilometrový limit; současně byla vypuštěna povinnost některých typů vozidel zastavovat před přejezdem. Povinnost zastavit vozidlo platí pouze tam, kde je označení přejezdu doplněno dopravní značkou Stůj, dej přednost v jízdě.\n\nNa přejezdu je podle § 17 odst. 5 zákona 361/2000 Sb., o silničním provozu, zakázáno předjíždění, podle § 24 odst. 4 couvání, podle § 27 odst. 1 zastavení a stání. Podle § 28 se vozidla před přejezdem řadí v pořadí, v jakém přijela (§ 57 odst. 4 umožňuje cyklistům objíždět čekající vozidla zprava).\n\nPodle dřívějšího drážního zákona měl drážní provoz na přejezdu vždy přednost před provozem na pozemní komunikaci, drážní zákon 266/1994 Sb. toto ustanovení (§ 6 odst. 3) omezil na přejezdy železničních drah, čímž se přejezdy tramvajových a průmyslových drah atd. ocitly v právním vakuu (takové přejezdy nespadají ani do definice křižovatky, takže označování přednosti v jízdě nebo použití světelné signalizace je právně problematické).\n\nVstup na dráhu mimo k tomu určená místa zakazuje v § 4a Zákon o dráhách (266/1994 Sb. ve znění pozdějších změn). Z tohoto zákazu jsou vyjmuta místa křížení dráhy s pozemní komunikací a dráha v úseku, kde je vedena po pozemní komunikaci.\n\nPřecházení chodců přes železniční přejezd upravuje § 55 Zákona o silničním provozu. Chodci nesmějí vstupovat na přejezd v případech obdobným těm, kdy řidič podle § 29 ZSP na přejezd nesmí vjíždět.\nPřechod přes tramvajový pás (úsek tramvajové dráhy vedený po pozemní komunikaci) nebo přechod samostatné tramvajové dráhy bývá někdy označen jako přechod pro chodce podle pravidel silničního provozu a vybaven signály pro chodce a signály pro tramvaje. Z právního hlediska je takové označování sporné.\n\nPodle § 37 zákona č. 13/1997 Sb., o pozemních komunikacích, se křížení silnice nebo místní komunikace s dráhou má zřizovat mimoúrovňově. Zřízení úrovňového křížení (přejezdu) může příslušný silniční správní úřad se souhlasem drážního správního úřadu a příslušného orgánu Policie České republiky povolit pouze v případech malého dopravního významu stanovených prováděcím předpisem. Toto ustanovení se nevztahuje na tramvajovou a trolejbusovou dráhu a na vlečku. Na žádost vlastníka dráhy může příslušný silniční správní úřad se souhlasem drážního správního úřadu rozhodnout o zrušení existujícího přejezdu.\n\nZákon o pozemních komunikacích nezmiňuje křížení účelové komunikace s dráhou, takže není stanoven správní orgán, který by byl oprávněn rozhodnout o zrušení nebo zřízení takového přejezdu.\n\nO rozsahu a způsobu zabezpečení a o jeho změně rozhoduje podle § 6 odst. 2 zákona 266/1994 Sb., o dráhách, drážní správní úřad po předchozím vyjádření příslušného orgánu Policie České republiky.\n\nZabezpečovací zařízení umísťuje a udržuje vlastník dráhy. Ten je povinen rovněž udržovat v řádném stavu silnici nebo místní komunikaci na přejezdu bez závor do vzdálenosti 2,5 m od osy krajní koleje, na přejezdu se závorami v úseku mezi závorami, a to v celé šíři tělesa pozemní komunikace.\n\nPodle § 77 zákona č. 361/2000 Sb., o silničním provozu, stanoví užití Užití dopravních značek „Železniční přejezd se závorami“, „Železniční přejezd bez závor“, „Návěstní deska“, „Tramvaj“, „Dej přednost v jízdě tramvaji!“ nebo „Stůj, dej přednost v jízdě!“ u železničního přejezdu pro silnici I. třídy příslušný krajský úřad, pro silnici II. nebo III. třídy nebo místní komunikaci příslušný obecní úřad obce s rozšířenou působností po předchozím písemném vyjádření příslušného orgánu policie a po projednání s příslušným drážním úřadem (míněn zřejmě drážní správní úřad). Užití výstražných křížů, světelného signálu pro zabezpečení železničního přejezdu nebo signálů pro tramvaje stanoví příslušný drážní úřad po projednání s krajským úřadem, jde-li o silnici I. třídy, nebo s místně příslušným obecním úřadem obce s rozšířenou působností, jde-li o silnici II. a III. třídy nebo místní komunikaci, vždy po předchozím písemném stanovisku příslušného orgánu policie. Označením přejezdů účelové komunikace přes dráhu se zákon speciálně nezabývá, měl by tedy rozhodovat vlastník účelové komunikace se souhlasem příslušného obecního úřadu obce s rozšířenou působností a po předchozím písemném stanovisku příslušného orgánu policie, přičemž kompetenci drážního správního úřadu lze v takovém případě odvozovat jen z § 6 odst. 2 zákona 266/1994 Sb., o dráhách.\n\nSoučástí pravidelných prohlídek trati je prohlídka přejezdů a přechodů, při níž se podle projektové dokumentace kontroluje stav označení a zabezpečení přejezdu a přechodu, rozhledové poměry, odvodnění a sjízdnost přejezdové vozovky (§ 26 odst. 2 písm. n) vyhlášky 177/1995 Sb., stavební a technický řád drah). Maximální interval těchto prohlídek je pro celostátní dráhu a regionální dráh stanoven v příloze č. 1 kap. 1 bod 16 a pro vlečky v kap. 2 bod 11 jednotně na 12 měsíců.\n\n\n\n"}
{"id": "136301", "url": "https://cs.wikipedia.org/wiki?curid=136301", "title": "Bohrův magneton", "text": "Bohrův magneton\n\nBohrův magneton (symbol formula_1) je konstanta z fyziky částic. Vyjadřuje přibližně magnetický moment elektronu. Je pojmenována po dánském fyzikovi Nielsu Bohrovi.\n\nBohrův magneton je definován v jednotkách SI vztahem:\nkde formula_3 označuje elementární náboj, formula_4 je redukovaná Planckova konstanta, formula_5 hmotnost elektronu.\n\nJeho obdoba (ale s jiným rozměrem!) v symetrické (Gaussově) soustavě cgs je definována vztahem:\nkde formula_3 označuje elementární náboj, formula_4 je redukovaná Planckova konstanta, formula_5 hmotnost elektronu a formula_10 je rychlost světla ve vakuu.\n\nV soustavě SI má Bohrův magneton hodnotu:\nNěkdy je výhodné vyjádřit jeho hodnotu pomocí elektronvoltů:\n\nObdoba v Gaussově soustavě cgs má hodnotu:\n"}
{"id": "136303", "url": "https://cs.wikipedia.org/wiki?curid=136303", "title": "Úzká relace", "text": "Úzká relace\n\nÚzká relace je matematický pojem z oblasti teorie množin.\n\nNechť \"R\" je binární třídová (tj. \"R\" je libovolná, i vlastní, třída) relace. Označíme-li formula_1, můžeme definovat, že relace \"R\" je úzká právě tehdy, když formula_2 je množina pro každé y.\n\n\nMostowského věta o kolapsu říká, že \"úzkost\" je jednou ze (tří) základních vlastností relace formula_5, které tuto relaci do jisté míry jednoznačně charakterizují. Zní takto:\n\n\"Nechť R je relace úzká, extenzionální a fundovaná na třídě A. Pak existuje právě jedna tranzitivní třída T taková, že struktury formula_7 a formula_8 jsou izomorfní (tj. existuje formula_9 bijekce, že formula_10).\"\n\n"}
{"id": "136305", "url": "https://cs.wikipedia.org/wiki?curid=136305", "title": "Mechanické návěstidlo", "text": "Mechanické návěstidlo\n\nMechanické návěstidlo je návěstidlo, které má jednu nebo více pohyblivých částí. Změnou polohy této části se mění návěst, kterou návěstidlo dává. Ovládání návěstidla se děje obvykle pomocí drátovodů a ručně ovládaných stavěcích pák, ale například v Německu je rozšířené i poloautomatické ovládání – po průjezdu vlaku se návěstidlo samočinně elektricky přestaví do polohy zakazující jízdu.\n\nMechanická návěstidla v drážní a silniční dopravě byla inspirována dorozumívacími systémy v námořní dopravě pomocí vlajek a paží. Jednoduché ramenové návěstidlo se na železnici používalo už od poloviny 19. století. Modernější mechanická návěstidla vznikla v 80. letech 19. století. Od počátku byla ovládána drátovody, pro noční provoz byla také vybavována osvětlením. Původní návěstidla měla lampy na řepkový olej, později nastoupil petrolej, svítiplyn a dnes se užívá téměř výhradně elektřina, ačkoli ještě v prvním desetiletí 21. století byla mechanická návěstidla v několika železničních stanicích v České republice osvětlována petrolejovými lampami. Olejové a petrolejové lampy se vytahovaly k ramenům na pomocném lanku přes kladku. Před lampou jsou umístěny skleněné barevné clonky, pohybující se společně s pohyblivou částí návěstidla (ramenem či terčem), čímž je zajištěno svícení noční návěsti příslušné barvy. Některá mechanická návěstidla byla později vybavena reflexním materiálem a osvětlovat je není třeba.\nVětšina mechanických návěstidel na železničních tratích byla nahrazena světelnými návěstidly. \n\nZ roku 1868 je doloženo použití primitivního mechanického semaforu v silniční dopravě na londýnských křižovatkách - semafor měl tvar kříže napodobujícího lidskou postavu s rozpaženýma rukama („stůj“) s možností svěsit obě paže („volno“). V silniční dopravě byly mechanické semafory rovněž nahrazeny světelnými signalizačními zařízeními. \n\nV mechanické podobě se v současné době vyskytují v Česku čtyři druhy návěstidel:\n\n\nMechanickými návěstidly jsou opatřeny jen některé železniční stanice či dopravny se starými typy zabezpečovacího zařízení, zejména s návěstidly nezávislými na poloze výměn nebo mechanickým či elektromechanickým zabezpečovacím zařízením. Již od 50. let 20. století jsou mechanická návěstidla nahrazována světelnými návěstidly, v současnosti se v Česku nacházejí již jen na menším počtu míst železniční sítě a jejich počet v souvislosti s drobnějšími či rozsáhlejšími opravami a rekonstrukcemi stále klesá, mechanická návěstidla se nově nezřizují.\n\nJednoramenná hlavní návěstidla se vyskytují především jako návěstidla odjezdová, oddílová hradel a hlásek, krycí a vjezdová (ve stanicích bez závislosti návěstidle na poloze výměn). Jednoramenná návěstidla dávají návěsti:\n\nDvouramenná hlavní návěstidla jsou zpravidla návěstidla vjezdová stanic či odboček. Jsou závislá na poloze výměn (výhybek) v železniční stanici. Dávají návěsti:\nJednoramenná i dvouramenná návěstidla mohou být doplněna o pevné žluté vodorovné rameno, které je při návěsti stůj zakryto za horním červenobílým ramenem. Takováto návěstidla se vyskytují jako vjezdová v koncových či odbočných stanicích, ve kterých musí všechny vlaky zastavit. Dávají návěsti: \n\nMechanické předvěsti jsou zpravidla umístěny na zábrzdnou vzdálenost před mechanickými hlavními vjezdovými, oddílovými či krycími návěstidly a upozorňují na návěst tohoto návěstidla. Dávají návěsti:\nMechanická seřaďovací návěstidla se mohou vyskytovat na vlečkách či železničních stanicích a platí jen pro posun. Jejich návěsti jsou:\n\nHlavní návěstidla mohou být navíc opatřena elektrickou svítilnou pro návěštění přivolávací návěsti, tvořenou jedním bílým kmitavým světlem nebo třemi bílými světly uspořádanými do trojúhelníka.\n\n"}
{"id": "136314", "url": "https://cs.wikipedia.org/wiki?curid=136314", "title": "Löwenheimova–Skolemova věta", "text": "Löwenheimova–Skolemova věta\n\nLöwenheimova-Skolemova věta je matematické tvrzení z oblasti teorie modelů.\n\nNázev nese podle německého logika a matematika Leopolda Löwenheima a norského matematika Thoralfa Skolema.\n\nKardinalitou jazyka \"L\" se ve znění Löwenheimovy-Skolemovy věty myslí vždy kardinální číslo formula_1 (viz funkce alef). Díky této definici lze Löwenheimovu-Skolemovu větu vyslovit jako dvě samostatná tvrzení nazývané Löwenheimova-Skolemova věta nahoru resp. dolů takto:\n\nNechť \"A\" je model (nějaké teorie) v jazyce \"L\":\n\nSkolemův paradox je tvrzení, které je přímým důsledkem Löwenheimovy-Skolemovy věty dolů. Spočívá v následující úvaze. \n\nJazyk teorie množin je pouze jednoprvkový, tedy (viz definice před zněním Löwenheimovy-Skolemovy věty) má spočetnou kardinalitu. Je-li teorie množin (například v Zermelově-Fraenkelově axiomatizaci) bezesporná, má nějaký model, a tedy dle Löwenheimovy-Skolemovy věty dolů má i spočetný model \"S\". Protože však v teorii množin je dokazatelná existence nespočetné množiny, musí být nějaká nespočetná množina, a tedy i všechny její prvky, v modelu \"S\". Tedy model \"S\" obsahuje nespočetně mnoho prvků, což je (zdánlivě) spor.\n\nŘešení Skolemova paradoxu je velmi jednoduché, neboť spočívá pouze v ukázání chybnosti úvahy vedoucí zdánlivě ke sporu. Chybnost této úvahy spočívá v tom, že množina, která je „ve smyslu modelu \"S\"“ nespočetná (tj. v \"S\" o ní platí, že je nespočetná), nemusí (a Skolemův paradox říká, že ani nemůže) být nespočetná „absolutně“. Nespočetnost takové množiny „ve smyslu \"S\"“ znamená pouze to, že v \"S\" neexistuje bijekce mezi touto množinou a množinou přirozených čísel v \"S\" (ta jsou stejná jako „absolutní přirozená čísla“). Taková bijekce však může existovat (a Skolemův paradox říká, že existuje) mimo \"S\", tedy „absolutně“ může (musí) být tato množina spočetná. Tedy i množina, která je „ve smyslu \"S\"“ nespočetná, může být podmnožinou („absolutně“) spočetné množiny \"S\".\n\n"}
{"id": "136318", "url": "https://cs.wikipedia.org/wiki?curid=136318", "title": "Xaverov (Praha)", "text": "Xaverov (Praha)\n\nXaverov () je součást katastrálního území Horní Počernice a městské části Praha 20 v městském obvodě Praha 9. Je osadou (dvorem) poprvé písemně zmíněnou k roku 1779, ve 20. století byl známý velkou drůbežárnou a chovem koní. Xaverovem prochází ulice Ve žlíbku (komunikace silničního typu spojující Běchovice a Horní Počernice), z níž v Xaverově odbočuje ulice Božanovská směrem na Svépravice a Chvaly. Tyto dvě hlavní ulice propojuje ještě místní ulička Václava Špačka.\n\nXaverov je vymezitelný jako základní sídelní jednotka Xaverov, areál drůbežárny tvoří ZSJ Xaverov-východ, východním směrem navazují neosídlené ZSJ Nad křížky a Nad křížky-jih (hornopočernická část Klánovického lesa). Xaverovský háj jihozápadně od Xaverova nepatří k Horním Počernicím, ale tvoří výběžek Dolních Počernic.\n\nNejstarší dochovaný záznam v roce 1651 zmiňuje dvůr pod názvem Dubice jako dar jezuitské koleji v Březnici. V roce 1713 byl již pod názvem Xaverov (po jezuitském světci Xaveriovi) uveden v majetku konviktu sv. Bartoloměje v Praze. Po zrušení jezuitského řádu byl předán do majetku Studijního fondu. Dvůr tvořil osadu o dvou popisných číslech, ta byla roku 1854 přičleněna k obci Svépravice. V roce 1900 byl Xaverov vískou náležející do okresu karlínského, s farou a školou v Dolních Počernicích a se 6 domy a se 70 obyvateli českými a 7 německými. V roce 1927 byly zrušeny osady a Xaverov se stal přímo součástí Svépravic.\n\nV roce 1943 došlo ke sloučení obcí Chvaly, Svépravice, Čertousy, Xaverov a Horní Počernice v jedinou obec Horní Počernice.\n\nPři povýšení Horních Počernic na město v roce 1969 se do jejich městského znaku dostal motiv koně jako připomínka xaverovského chovu. Znak zůstal i pozdější městské části Praha-Horní Počernice, přejmenované k 1. lednu 2002 na Prahu 20.\n\nXaverovský dvůr byl Studijním fondem pronajímán a později prodán rodině Špačků. Ta měla dědičné privilegium pro Pražský poštovní úřad pojezdný, jehož činnost spočívala v dopravě balíkových zásilek adresátům po celé Praze pro pražskou poštu. Za letitou službu byl rod povýšen do šlechtického stavu s dědičným titulem baron Špaček ze Starburgu. Pro zabezpečení poštovní služby byl ve dvoře založen chov koní – anglických polokrevníků. V roce 1903 karlínský stavitel Werthmüller postavil pro Špačkovy v parku u dvora zámeček s vlastní elektrárnou. Po první světové válce s rozvojem automobilové dopravy využití koní v poštovní přepravě klesalo, chov se přeorientoval na dostihové koně plemene anglický plnokrevník – ve 30. letech byla na Xaverově dostihová stáj s 10 koni závodícími na mezinárodních závodech. V roce 1949 byl dvůr s hřebčínem zabrán a začleněn do státního statku. Chov koní byl specializován též pro potřeby armády až do roku 1962, kdy byly armádní jezdecké pluky zrušeny. Pokračoval i chov závodních koní a pro jejich trénink bylo zřízeno přírodní závodiště. V roce 1957 se kůň Letec z xaverovské stáje stal vítězem hlavního závodu Velké Pardubické. Na začátku 60. let přešel statek s hřebčínem do VHJ Drůbežnictví. V roce 1990 byl zabraný majetek v rámci restitucí vrácen dědicům majitele.\n\nPod drůbežárny Xaverov (rozsáhlý areál na východní straně ulice Ve Žlíbku má adresu Ve Žlíbku 1800/77) organizačně spadaly i další drůbežárny. Rozsáhlý areál končil drůbežárský provoz v roce 2007, kdy technologii koupila a odvezla firma Agropol, která o objekt zájem neměla. Od té doby jsou jednotlivé části pronajímány a využívány k různým účelům, převážně jako sklady.\n\nŠestice menších budov (rodinných domů nebo menších firemních budov) se nachází v jižní části Xaverova po západní straně ulice Ve Žlíbku. Budovy v areálu Špačkova statku a v nejbližším okolí mají dohromady 6 čísel popisných. Severně od rybníku Obora, u zastávky Xaverovský háj, na adrese Božanovská 1616/122, se nachází bývalý areál podniku Velaz, zabývající se chovem laboratorních zvířat a obchodováním se souvisejícím materiálem. U dálnice na adrese Božanovská 1615/115 se nacházejí zbytky hospodářských budov a novostavba autoservisu BMW.\n\nNa území Xaverova se nachází rybník Obora, do nějž ústí výtok z čističky odpadních vod pod Špačkovým statkem. U ulice Ke Xaverovu se na Svépravickém potoce nacházel rybník Paleček, vzhledem k netěsnosti jej však není možné napustit a proto je nejméně od 80. let prázdný, zarostlý vegetací a prakticky zaniklý, voda se zde zdržuje jen při povodních.\n\nJižně od Xaverova prochází pás přírodního parku Klánovice-Čihadla. V blízkosti Xaverova se v něm nachází přírodní památka Xaverovský háj na katastrálních územích Běchovice a Dolní Počernice a přírodní rezervace Klánovický les.\n"}
{"id": "136319", "url": "https://cs.wikipedia.org/wiki?curid=136319", "title": "Lawrence Alma-Tadema", "text": "Lawrence Alma-Tadema\n\nLawrence Alma-Tadema (či Sir Lawrence Alma-Tadema) (8. ledna 1836 – 25. června 1912 Wiesbaden, Německo) byl nizozemský malíř neoklasicismu. \n\nNarodil se v Nizozemsku, v malé vesničce Dronrijp. Studoval na Královské akademii v Antverpách v letech 1852–1855.\n\nV roce 1870 se po neúspěšné kariéře v Nizozemsku přestěhoval do Velké Británie. Díky svému citu pro detail a komplikované perspektivě se zde dočkal velkého uznání, a roku 1899 byl povýšen do šlechtického stavu. V roce 1879 se stal členem Královské akademie. Byl znalcem archeologie a historie, o čemž svědčí jeho obrazy s výjevy z Egypta, Řecka a Říma. Na konci jeho života jeho díla vyšla z módy a oceněna byla teprve v 70. letech 20. století.\n\nCelkem namaloval 465 obrazů.\n\n"}
{"id": "136320", "url": "https://cs.wikipedia.org/wiki?curid=136320", "title": "Netscape Public License", "text": "Netscape Public License\n\nNetscape Public License je licence pro svobodný software, pod kterou Netscape Communications Corporation původně vydala Mozillu. Důležitou vlastností této licence bylo, že dávala vývojářům Mozilly možnost kombinovat kód s nesvobodným software, který nemusel být šířen pod NPL. To bylo i zdrojem sporů s některými zastánci svobodného software, kteří tvrdili, že licence odporuje filozofii svobodného software.\n\nTato licence byla později v projektu nahrazena licencí Mozilla Public License (zkráceně MPL). Ta je v současné době jednou ze tří licencí, pod kterou jsou šířeny zdrojové kódy Firefoxu či Thunderbirdu. Ty jsou šířeny pod tzv. trojlicencí MPL/GPL/LGPL.\n\n\n"}
{"id": "136322", "url": "https://cs.wikipedia.org/wiki?curid=136322", "title": "Pivní puč", "text": "Pivní puč\n\nPivní či pivnicový puč byl neúspěšný pokus o nacistický státní převrat v Německu, který se odehrál v bavorském Mnichově od večera 8. listopadu do brzkých ranních hodin 9. listopadu 1923.\n\n8. listopadu 1923 nechal Adolf Hitler obklíčit měšťanský pivovar Bürgerbräukeller v Mnichově, kde se konala schůze představitelů bavorských elit (mj. Gustav von Kahr, Otto von Lossow, Hans von Seisser). Hitler se po boku generála Ericha Ludendorffa zúčastnil schůze. Když s projevem začal Kahr, vrhl se Hitler k pódiu s vytaženým revolverem a do pivovaru vtrhla i jeho jednotka SA, která jen čekala na povel. Během chvilky si Hitler získal podporu u davu, ale nepovedlo se mu naklonit si ani pomocí slibů, lichotek a poté i hrozeb na svou stranu hlavní vůdce, aby se přidali k „pochodu na Berlín“ a pomohli mu svrhnout tehdejší německou vládu. Se zfanatizovaným davem poté vyrazil do ulic v centru Mnichova, kde se mu ale postavila policie. Hitler vyhrožoval zastřelením rukojmí, a tak velitel policistů ustoupil. Pochod pokračoval, ale ještě se mu postavil Michael von Godin, který vedl „zelené policisty“ a ani nevyjednával, rovnou vydal rozkaz k palbě. Několik účastníků bylo zastřeleno.\n\nV důsledku krachu celé akce byla NSDAP rozpuštěna. Hitler sám byl zatčen dva dny po střelbě a postaven před soud. Místo pěti let, ke kterým byl odsouzen, si ale nakonec odseděl necelých devět měsíců ve věznici v Landsbergu. Za asistence Rudolfa Hesse tam sepsal své dílo \"Mein Kampf\". Jeho první svazek věnoval památce padlých pučistů, kteří byli v dobách Třetí říše uctíváni jako mučedníci.\n\nČeskoslovenský tisk reagoval na puč na prvních stranách.\n\n"}
{"id": "136327", "url": "https://cs.wikipedia.org/wiki?curid=136327", "title": "Elementární vnoření", "text": "Elementární vnoření\n\nElementární vnoření je matematický pojem z oblasti teorie modelů.\n\nNechť \"A, B\" jsou dvě struktury téhož jazyka. Prosté zobrazení formula_1 se nazývá elementární vnoření (struktury \"A\" do struktury \"B\"), je-li pro každou formuli formula_2, kde formula_3 jsou všechny volné proměnné vyskytující se ve formula_4, formula_5.\n\nNechť formula_6 jsou dvě struktury téhož jazyka, resp. dva modely téže teorie. Pak řekneme, že \"A\" je elementární podstrukturou, resp. elementárním podmodelem, \"B\" právě tehdy, když identita na \"A\" je elementární vnoření. V obou případech značíme formula_7.\n\nNechť formula_6 jsou dvě struktury téhož jazyka, resp. dva modely téže teorie. Pak řekneme, že \"B\" je elementární rozšíření \"A\", je-li \"A\" elementární podstrukturou, resp. elementárním podmodelem, \"B\".\n\n"}
{"id": "136335", "url": "https://cs.wikipedia.org/wiki?curid=136335", "title": "XUL", "text": "XUL\n\nXUL (vyslovováno jako \"zůl\") je zkratka slov \"XML User Interface Language\". Jedná se o formát pro tvorbu multiplatformního grafického rozhraní, který je používán v produktech Mozilla jako například Firefox či Thunderbird. Jeho jedinou kompletní implementací je renderovací jádro Gecko. XUL staví na existujících webových standardech a technologiích jako CSS, JavaScript a DOM, což činí naučení XULu relativně snadné pro lidi znající tyto technologie.\n\nXUL byl používán kromě uživatelského rozhraní Firefoxu a produktů Mozilly také pro tvorbu jejich doplňků (a pro některé aplikace stále je). Podpora XULu pro tvorbu doplňků byla ve Firefoxu 57 nahrazena rozhraním WebExtensions API, které má určitá omezení ve smyslu, co mohou doplňky ve Firefoxu měnit, ale také umožňuje jejich větší samostatnost, kompatibilitu s ostatními prohlížeči nebo oddělení běhu do vlastního procesu. Společně s XBL je XUL nadále používán ve Firefoxu samotném, ale i tam se pracuje na jeho odstranění. Z původních tří set XBL bindingů zbývalo v září 2019 odstranit z Firefoxu sedm XBL a několik .xul souborů, které ale už byly zpracovávány jako obyčejné XHTML soubory.<ref name=\"root.cz/zpravicky/stav-odstraneni-xul-a-xbl-z-firefoxu\"></ref>\n\nXUL v určité míře používají také prohlížeče z Firefoxu vycházející.\n\n\n"}
{"id": "136336", "url": "https://cs.wikipedia.org/wiki?curid=136336", "title": "Cimljanská přehradní nádrž", "text": "Cimljanská přehradní nádrž\n\nCimljanská přehradní nádrž ( ) je přehradní nádrž na území Rostovské oblasti a Volgogradské oblasti v Rusku. Má rozlohu 2700 km². Je 260 km dlouhá a maximálně 38 km široká. Průměrná hloubka je 8,8 m. Má objem 23,9 km³. V místech dolních toků hlavních přítoků \"Donu\" (Cimla, Čir, aj.) se vytvořily zálivy široké až 5 km a dlouhé 15 až 30 km.\n\nNádrž na řece Donu za přehradní hrází Cimljanské vodní elektrárny byla naplněna v letech 1952-55. Byla postavena jako součást Volžsko-donské vodní cesty a reguluje dlouhodobé kolísání průtoku.\n\nVyužívá se pro zavlažování (6 000 km²) a zavodňování (20 000 km²). Přehrada zvedla hladinu řeky na 26 metrů a zlepšila tak podmínky pro vodní dopravu na dolním Donu. Je zde rozvinuté rybářství (cejni velcí i siní, štiky). Na břehu leží města Kalač na Donu, Cimljansk, Volgodonsk. K využití vodní energie slouží Cimljanská vodní elektrárna s výkonem 212 MW.\n"}
{"id": "136337", "url": "https://cs.wikipedia.org/wiki?curid=136337", "title": "Pianosa", "text": "Pianosa\n\nPianosa (italsky: \"Isola di Pianosa\") je ostrov ve Středozemním moři mezi Apeninským poloostrovem a Korsikou. Je součástí Toskánských ostrovů.\n\nAmerický spisovatel Joseph Heller, autor románu \"Hlava XXII\", zasadil na \"Pianosu\" základnu bombardovací perutě armádního letectva Spojených států a zároveň i děj své knihy.\n\n"}
{"id": "136340", "url": "https://cs.wikipedia.org/wiki?curid=136340", "title": "Casting", "text": "Casting\n\nCasting (čti „kástink“), také \"kástink\", česky nábor nebo výběr herců a jiných účinkujících podle různých kritérií, zpravidla alespoň částečně \"konkurzem\".\n\nKriterii bývají pohlaví, věk, etnický vzhled, barva a typ vlasů, barva očí, barva hlasu, výška, váha, míry, předchozí zkušenosti s filmováním, fotografováním nebo divadlem a další obecné či speciální požadované znalosti, schopnosti, nebo dovednosti, např. zpěv, tanec, zájmy, zkušenosti se zvířaty, jazykové znalosti. Jsou organizovány filmovou produkcí a režisérem pro výběr herců a aktérů např. pro natáčení reklam, filmů, videoklipů, seriálů nebo i fotografování.\n\nCallback je druhé kolo castingu. Jsou zde požadována tězší kritéria pro výběr herců. Vybírá se zde už mezi pouhými několika lidmi. Z callback vás posílají na film či do seriálu nebo kam se hodíte.\n"}
{"id": "136343", "url": "https://cs.wikipedia.org/wiki?curid=136343", "title": "Jan z Předboře (syn Alše)", "text": "Jan z Předboře (syn Alše)\n\nJan z Předboře byl český šlechtic, vladyka z Předboře u Chotěboře.\n\nOd roku 1536 vlastnil Studenec, který dostal od otce. V roce 1537 přikoupil Zubří s vesnicemi a v roce 1556 ještě 17 dalších vesnic. Roku 1564 předal majetek synovi Janovi.\n"}
{"id": "136344", "url": "https://cs.wikipedia.org/wiki?curid=136344", "title": "Čeboksarská přehradní nádrž", "text": "Čeboksarská přehradní nádrž\n\nČeboksarská přehradní nádrž ( ) je přehradní nádrž na řece Volze na území Nižněnovgorodské oblasti, Marijské republiky a Čuvašské republiky v Rusku. Má rozlohu 2190 km². Je 341 km dlouhá a maximálně 16 km široká. Maximální hloubka je 35 m.\n\nV místech dolních toků hlavních přítoků Volhy (Kerženěc, Vetluga, Sura, aj.) se vytvořily rozsáhlé zálivy.\n\nNádrž na řece Volze za přehradní hrází Čeboksarské vodní elektrárny byla naplněna v letech 1980–82. Přes nádrž procházejí turistické trasy motorových lodí Moskva – Astrachaň, \"Moskva\" – Rostov na Donu, \"Moskva\" – Perm aj. Na břehu leží města Nižnij Novgorod, Kozmodemjansk, Čeboksary. \n"}
{"id": "136346", "url": "https://cs.wikipedia.org/wiki?curid=136346", "title": "Musikladen", "text": "Musikladen\n\nMusikladen byl německý hudební televizní program, který byl vysílán v době od 13. prosince 1972 do 29. listopadu 1984. Celkem bylo odvysíláno asi 90 dílů, většina mezi lety 1974 a 1979. Tento hudební pořad původně nahradil hudební pořad \"Beat-Club\" a sám byl později nahrazen pořadem s názvem \"Extratour\".\nVšechny pořady vytvořila stanice Radio Bremen a režíroval je Michael Leckebusch. Pořad se zájmem sledovali také Českoslovenští diváci v západním pohraničí.\n\nObvykle každé vydání pořadu \"Musikladen\" obsahovalo několik živých vystoupení hostujících kapel nebo muzikantů. Pořad trval asi 45 minut. Některé díly byly delší a několik z nich i kratší. V 80. letech byly vedle živých vystoupení zařazovány i první videoklipy.\n\nZáběry z tohoto programu lze dnes vidět na satelitním programu VH1 Classic. Vyšlo i několik DVD se záznamy vystoupení.\n"}
{"id": "136347", "url": "https://cs.wikipedia.org/wiki?curid=136347", "title": "Tramvajová doprava v Charkově", "text": "Tramvajová doprava v Charkově\n\nDruhé největší město Ukrajiny, Charkov, disponuje tramvajovou sítí. Ta má zhruba stejné postavení, jako např. pražská – počet linek se zde pohybuje kolem třiceti a tramvajová doprava doplňuje tři linky metra. Systém je širokorozchodný; rozchod kolejí činí 1524 mm.\n\nPočátkem tramvajové dopravy na Ukrajině se stalo otevření koňky 24. září 1892. Provozovatelem byla belgická společnost . Tento provoz sloužil až do roku 1918 a spojoval místní nádraží s centrem města. \n\nV na začátku druhé poloviny života této koňské tramvaje, roku 1906, se objevila i tramvaj elektrická. Postavena byla jako úzkorozchodná, s tehdy obvyklým metrovým rozchodem. Její linka vedla paralelně s koňkou.\n\nKrátce po Říjnové revoluci se rozhodlo koňku zrušit a přebudovat na modernější elektrickou trakci. Pak již nestálo rychlému rozvoji téměř nic v cestě. Ve 20. letech délka všech tramvajových tratí dosáhla 65 km. Stále však existovaly dva rozchody (a tedy i dvě sítě). To bylo změněno mezi lety 1927 až 1930, kdy ten úzkorozchodný nakonec zanikl definitivně. \n\nJak postupně město po druhé světové válce rostlo, na okrajových sídlištích kromě již nově vybudovaného metra se začaly objevovat i další tratě tramvajové. V 80. letech 20. století dosáhla délka sítě svého maxima – 230 km s 31 linkami, na něž bylo vypravováno kolem 600 tramvajových vozidel. \n\nDalší rozvoj zastavil ale rok 1991 a rozpad SSSR. Díky znehodnocení měny se prakticky rychle ztratila většina příjmů z jízdného. Došlo k zastavení dodávek nových vozů a výstavby nových tratí. Systém je sice velmi dobře využívaný, vzhledem k mnoha sociálním úlevám na jízdném pro různé skupiny obyvatelstva však také velmi ztrátový a to činí jeho budoucnost nejasnou. V dnešní době platí jízdné pouze asi 30 % z celkového počtu asi milionu cestujících denně.\n\nVe druhé polovině roku 2011 zakoupil charkovský dopravní podnik celkem 10 vyřazených pražských tramvají. Jednalo se o šest vozů Tatra T3M (vůbec první rozšíření tohoto typu s tyristorovou elektrickou výzbrojí TV1 mimo Československo), jeden vůz T3SU a tři vozy T3SUCS. Další odkup starších tramvají z Prahy je plánován.\n\n"}
{"id": "136348", "url": "https://cs.wikipedia.org/wiki?curid=136348", "title": "Jan z Předboře (syn Jana)", "text": "Jan z Předboře (syn Jana)\n\nJan z Předboře († 1581) byl vladyka z Předboře u Chotěboře.\n\nVlastnil po otci Studenec, Zubří s vesnicemi a 17 dalších vesnic. \n\nRoku 1581 zemřel, jeho majetek získala manželka Anna Haugvicová z Biskupic.\n"}
{"id": "136349", "url": "https://cs.wikipedia.org/wiki?curid=136349", "title": "Raid (odpuzovač hmyzu)", "text": "Raid (odpuzovač hmyzu)\n\nRaid je mezinárodní značka výrobků pro odpuzování nebo likvidaci hmyzu. Prodávají se ve formě elektrických odpařovačů nebo sprejů vyráběných americkou společností SC Johnson od roku 1956.\n\n"}
{"id": "136361", "url": "https://cs.wikipedia.org/wiki?curid=136361", "title": "Porciunkule (pouť)", "text": "Porciunkule (pouť)\n\nPorciunkule (také porcinkule) je tradiční pouť konaná první srpnový víkend v některých českých a moravských městech, jejichž historie je spjatá s františkánským řádem. V náboženském významu je porcinkule výroční církevní slavnost konaná 2. srpna ve františkánských (a kapucínských) kostelech, spojená s udílením tzv. plnomocných odpustků a doprovázená lidovou poutí. Slovo porcinkule je také zlidovělým názvem pro svátek Panny Marie Andělské slavený 2. srpna.\n\nNázev je zkomolením italského místního jména \"Porzioncula\", \"Porziuncola\" či latinsky \"Portiuncula\" (údělíček, podílek, malý pozemek). Jde o kapličku v Assisi, která se dnes nachází uvnitř baziliky Panny Marie Andělské (\"Santa Maria degli Angeli\"). Je považována za kolébku františkánského řádu. Jeho zakladatel, sv. František z Assisi, kostelík získal pro svou řeholi, založil zde společně se svatou Klárou řád klarisek a zde také v roce 1226 zemřel. Podle legendy obdržel svatý František od papeže Honoria III. pro tento kostelík privilegium plnomocných odpustků. Papež Sixtus IV. je rozšířil na všechny kostely prvního a druhého řádu sv. Františka, zatím jen pro františkány. V roce 1622 bylo privilegium rozšířeno Řehořem XV. pro všechny věřící, kteří po zpovědi a svatém přijímání navštěvovali tyto kostely v určené dny. Později téhož roku rozšířil Řehoř privilegium i na všechny kapucínské kostely. Pozdější papežové je rozšířili na všechny kostely s nějakým vztahem k františkánskému řádu. S poutí je spojováno tradiční pečivo – preclíky.\n\nPorcinkule se jako lidová zábavní pouť s atrakcemi slaví v Hostinném, Jindřichově Hradci, Opočně, Zásmukách a od roku 2014 ve Voticích. Charakter náboženské pouti má v Sušici, Červeném Újezdě, Jablunkově, Moravské Třebové, Slaném, Suchdole u Prostějova, Hořovicích a Uherském Hradišti.\n"}
{"id": "136364", "url": "https://cs.wikipedia.org/wiki?curid=136364", "title": "Porciunkule (kaple)", "text": "Porciunkule (kaple)\n\nPorciunkule, italsky Porziuncola (z latinského , údělíček, podílek, malý pozemek) je starobylá kaple čtyři kilometry od Assisi v Umbrii ve střední Itálii, která se od 17. století nachází uvnitř baziliky Panny Marie Andělské. Kaple je zasvěcena Panně Marii Andělské a proslavila se tím, že zde 3. října 1226 zemřel svatý František a má zde svůj původ františkánský řád.\n\nKaple je písemně doložena poprvé v roce 1045 dokumentem, který je dnes opatrován archivem katedrály San Rufino v Assisi.\nKapli asi původně založili za vlády papeže Liberia (Liberius 325–366) eremité z doliny Jóšafat a ti v ní měli uchovávat relikvie z hrobu Panny Marie.\nLegenda praví, že v roce 516 kaple přešla do držení svatého Benedikta z Nursie a že nesla jméno Panny Marie z údolí Josaphat nebo od andělů. Později měla kaple nést jméno Nanebevzetí Panny Marie.\n\nKaple časem zpustla v ruiny uprostřed dubového lesa.\nFrantišek ji a další dvě malé kaple obnovil, a to poté, co v jedné z nich (v San Damiano) slyšel k němu promlouvat Krista: „vidíš, jak se můj dům rozpadá? … Dej ho do pořádku!“.\nSv. František Porciunkuli vlastníma rukama obnovil a sám se podle Matoušova evangelia rozhodl Ježíše následovat v chudobě.\n\nV roce 1208 opat benediktinského kláštera na Monte Subasio Františkovi nabídl, že mu onen kopec nad Assisi daruje za podmínky, že z něho František učiní centrum své společnosti.\nTo František odmítl pro rozpor s principem chudoby a kapli Porciuncula se rozhodl toliko najmout za roční nájemné koše ryb. Toto sjednané nájemné hned nechal opatovi uhradit.\n\nNa Květnou neděli 18. března 1214 František v kapli přijal Kláru, sestřenici Rufina, svého dávného druha, a věnoval jí řeholní roucho a ona započala žít jako řeholnice.\nKlára později založila se svými družkami v San Damiano řád klarisek.\n\nKdyž sv. František cítil, že se blíží jeho konec, nechal se v září 1226 dopravit zpět do kaple.\nNa smrtelné posteli odporučil kapli svědomité ochraně a péči svých bratří.\nZemřel při západu slunce v sobotu 3. října 1226.\n\nV roce 1569 přikázal papež Pius V. postavit nad nový velkolepý kostel. Stavba této baziliky skončila až v roce 1679.\n\nKapli zdobili umělci všech následujících století.\n\nZnámá je zevní pestrobarevná nazarénská freska, vytvořená v roce 1829 Johannem Friedrichem Overbeckem a představující svatého Františka, jak od Krista a Panny Marie přijímá odpustky. Mimo ni zdobí kapli fresly neznámého umbrijského umělce. Po straně jsou náhrobní desky od Pietra Cattaniho z roku 1221. Nad vchodem uvnitř lze spatřit fresku od Piettra Vannucciho nazývaného Perugino – obraz Ukřižování Krista pocházející z roku 1485; během výstavby katedrály byl silně poškozen. Dveře z 15. století zdobí květinový motiv. Nahoře na střeše je gotická zvonička.\n\nUvnitř je kaple strohá a jednoduše zařízená. Některé kameny pocházející z Monte Subasio byly zasazeny na své místo samým svatým Františkem, když kapli obnovoval. Kapli zdobí jednoduché gotické fresky 14. a 15. století, avšak mistrovským kouskem je šestidílná freska v apsidě kaple pocházející z rukou kněze Ilario da Viterbo (1393):\n\n\n\n"}
{"id": "136369", "url": "https://cs.wikipedia.org/wiki?curid=136369", "title": "Port Grimaud", "text": "Port Grimaud\n\nPort Grimaud je přístav a turistické letovisko u města Grimaud ve francouzském departementu Var v regionu Provence-Alpes-Côte d'Azur, ležící v zálivu Saint-Tropez asi čtyři kilometry západně od města Saint-Tropez. Městečko na vodě ve stylu italských Benátek postavil v 60. letech 20. století architekt François Spoerry. Proto je také někdy nazýváno „Francouzské Benátky“. Stavby jsou umístěny na poloostrovech a ostrůvcích.\n\n"}
{"id": "136370", "url": "https://cs.wikipedia.org/wiki?curid=136370", "title": "Outlook Express", "text": "Outlook Express\n\nMicrosoft Windows Mail, dříve Outlook Express je bezplatný e-mailový klient společnosti Microsoft, který je součástí operačního systému Windows od verze 95 OSR-2. Jedná se o nástupce aplikace Microsoft Internet Mail a je k dispozici ke stažení i pro starší verze Macintosh (v novějších verzích byl nahrazen aplikací Microsoft Entourage, která je placenou součástí Microsoft Office pro Macintosh). V listopadu 2005 Microsoft oznámil, že další verze Outlook Express, která bude vydána jako součást Windows Vista, ponese jméno Windows Mail.\n\nOutlook Express je odlišný program od Microsoft Outlook, který je součástí kancelářského balíku Microsoft Office. Oba programy nesdílí stejný kód, ale mají podobnou architekturu. Outlook Express je tak mnohdy špatně chápán jako odlehčená verze Outlooku. Klient je též dost často kritizován pro svou slabší úroveň zabezpečení, která se v minulosti stala častým zdrojem šíření počítačových virů.\n\nPoznámka: Verze 7 bude vydána pod názvem Windows Mail.\n\n\n"}
{"id": "136373", "url": "https://cs.wikipedia.org/wiki?curid=136373", "title": "Windows Mail", "text": "Windows Mail\n\nWindows Mail je e-mailový klient pro správu elektronické pošty a diskusních skupin (v originále newsgroups), který je vyvíjený společností Microsoft jako náhrada klientu Outlook Express. Je součástí operačního systému Windows Vista, ale nebude se jednat o součást prohlížeče Internet Explorer. Stejný tým vývojářů pracuje i na Windows Live Mail Desktop, který bude náhradou Outlook Express pro Windows XP a aktualizovanou verzí Windows Mail.\n\nVe Windows 7 již není Windows Mail obsažen a plně ho nahrazuje modernější Windows Live Mail, který si ovšem musí uživatelé stáhnout a doinstalovat z internetu.\n\n"}
{"id": "136374", "url": "https://cs.wikipedia.org/wiki?curid=136374", "title": "Kateřina z Borovnice", "text": "Kateřina z Borovnice\n\nKateřina z Borovnice byla manželka vladyky Jana Předbořského z Předboře u Chotěboře. Po smrti manžela zdědila Předboř s okolím. Po její smrti v roce 1603 dědí její majetek dcera Marjana z Předboře.\n"}
{"id": "136378", "url": "https://cs.wikipedia.org/wiki?curid=136378", "title": "Microsoft Outlook", "text": "Microsoft Outlook\n\nMicrosoft Outlook (též Outlook či Microsoft Office Outlook) je e-mailový a groupwarový klient od společnosti Microsoft, který je standardně součástí Microsoft Office. Obsahuje klienta elektronické pošty, vedení kontaktů, organizaci času, úkolů, poznámek a deník. Produkt je k dispozici i jako samostatná aplikace a často je nasazován ve spolupráci s Microsoft Exchange Server pro firmy vyžadující sdílení pošty a organizaci schůzek.\n\nAplikace Microsoft Outlook je software pro správu firemních i soukromých e-mailů, kontaktů a úkolů. Vznikl roku 2013 jako náhrada za předchozí službu hotmail.com a měl tehdy asi 400 milionů uživatelů.\n\nNejnovější verze MS Outlook 2018 již jako menu obsahuje pás karet, podobně jako ostatní produkty ze systému MS Office.\n\nMicrosoft Outlook využívá soubory s příponou .PST. Tento druh souborů je vygenerován programem pro ukládání emailů, kontaktů, schůzek... uživatele na pevném disku počítače. V případě použití Microsoft Exchange Serveru se pro práci v režimu offline vytváří soubor .OST. Bohužel jednoduchý přístup do .OST souborů pouhým přejmenováním koncovky není možné.\n\nMS Outlook od verze 97 až do verze 2002 používal jeden formát. Jednou z nevýhod byla maximální kapacita 2 GB. Pokud se tato kapacita přesáhla, PST soubor se poškodil. Obvykle pak způsoboval zamrznutí Outlooku při používání nebo při startu. Stačí zredukovat velikost emailové schránky (promazání emailů) nebo manuální smazání PST souboru s veškerou poštou (ten se vytvoří automaticky při příštím startu programu), což je opravdu jednoduché a poněkud drastické řešení situace.\n\nMS Office 2003 uvedl nový formát pro tento soubor s podporou velikosti až 20 GB. Další výhodou nového formátu je podpora vícejazyčných dat v kódování Unicode. MS Office 2007 tento formát zachoval.\n\n\n"}
{"id": "136380", "url": "https://cs.wikipedia.org/wiki?curid=136380", "title": "Marjana z Předboře", "text": "Marjana z Předboře\n\nMarjana z Předboře byla dcera vladyky Jana Předbořského z Předboře u Chotěboře. Po smrti otce a poté i matky zdědila v roce 1603 Předboř s okolím. Zemřela v roce 1621; majetek odkázala dílem poslednímu manželovi Jiřímu Adamovi z Roupova a dílem jej získali bratřenci, bratři Vilém a Jan Burian Amchové z Borovnice. K panství patří také panství Studenec. První manžel byl urozený a statečný rytíř a pán Purkart st. řečený Šraněk Bohdanecký z Hodkova a na Popovicích nad Zlatým polem etc., syn rytíře a českého pána Heřmana Petra Bohdaneckého z Hodkova a na Landšperku etc., Mariána I. OO 1552, ovdověla 1583, potomek Petr a Purkart mladší Bohdanečtí z Hodkova.\n"}
{"id": "136382", "url": "https://cs.wikipedia.org/wiki?curid=136382", "title": "Čísla v severské mytologii", "text": "Čísla v severské mytologii\n\nČísla jsou v severské mytologii důležitá, přesto nemají až takový význam, jako např. v židovské kabale.\n\nSamostatné runy se v dochovaných zdrojích používaly zejména pro amulety a talismany. Byly-li uvedeny v kompletním aettu nebo futharku, měly stejnou hodnotu a moc.\n\nDvojka symbolizuje služebné či podřízené postavení.\n\nTrojka je prakticky nejdůležitější číslo runové numerologie.\n\nČtyřka znamená neštěstí, smůlu, nepohodu nebo neklid.\n\nPětka vyjadřuje obecné uspokojení a úspěch.\n\nŠestka symbolizuje nevítané, někdy i nepřátelské věci.\n\nSedmička může symbolizovat sexuální aktivity.\n\nOsmička je číslo úplnosti a dokonalosti. Spolu s trojkou patří mezi nejdůležitější čísla.\n\nDevítka spolu s osmičkou je číslem moudrosti a dokonalosti. Nebyla tak používána jako osmička, protože pro runové mistry byla již osmička sama velmi mocným číslem.\n\n"}
{"id": "136385", "url": "https://cs.wikipedia.org/wiki?curid=136385", "title": "Castrismus", "text": "Castrismus\n\nCastrismus nebo také fidelismus je výraz užívaný pro politický systém a ideologii na Kubě , řídící se podle doktrín a projevů Fidela Castra. Podle některých ochránců práv se jedná o totalitní způsob řízení, příznivci naopak kontrují argumentem, že podstatně vylepšil situaci chudých lidí na Kubě (např. vymýtil analfabetismus).\n\nNejdůležitějším rysem v castrismu je nacionalismus: na domácí půdě kubánský (propagovaný hrdina José Martí), na světové jihoamerický (snaha o založení protiamerického bloku z zemí Třetího světa). Dále se vyznačuje častými setkáními s lidem, ať už prostřednictvím konfrontace nebo také častými projevy. Právě to posiluje charisma vůdce nekončící revoluce, kritici to označují za obyčejný populismus. Třetím bodem je komunismus, který ale není castrismu přímo vlastní. Během partyzánských bojů dokonce Castro kubánské komunisty kritizoval, podle některých světových novin dokonce vystupoval antikomunisticky. Podle některých historiků šlo při zavádění specifického komunismu na Kubě spíše o pragmatičnost (spolupráce se SSSR). Komunistická fáze revoluce (agrární reforma,bytová reforma, podpora krajní levice ve Třetím světě) je podle nich spíše vůlí druhého muže revoluce Ernesta Che Guevary než samotného Fidela. \n\nI když se zdá, že castrismus je čistě kubánská ideologie (jako například Gaullismus ve Francii), některé současné režimy ho uznávají jako inspiraci a tvrdí, že je možno jej aplikovat všude na světě. Mezi takové patří například Hugo Chávez, přicházející s vlastní teorií Socialismu pro 21. století, jnež je v podstatě upraveným castrismem (co se ideologie týče).\n\n"}
{"id": "136387", "url": "https://cs.wikipedia.org/wiki?curid=136387", "title": "PKP Polskie Linie Kolejowe", "text": "PKP Polskie Linie Kolejowe\n\nPKP Polskie Linie Kolejowe S.A. (PLK) je polská společnost vzniklá transformací státních drah Polskie Koleje Państwowe a je největším polským manažerem infrastruktury.\n\nSpolečnost byla založena 1. října 2001 a dosud (2006) je součástí Grupy PKP. Polská vláda však uvažuje o jejím vyčlenění ze struktury Grupy PKP.\n\nPLK je odpovědná za investice a údržbu železničních tratí. Na tratích ve své správě také vykonává funkci provozovatele dráhy. Ve správě PLK je celkem 23 tisíc km železničních tratí, z toho pouze na 19,1 tis. km je v současnosti (2006) provozována železniční doprava. Předpokládá se, že v příštích letech by se měla délka sítě PLK snížit až na 16,5 tis. km. V březnu 2009 však pohrozila uzavřením až 7 tisíc km tratí z důvodu jejich špatného stavu a nedostatku peněz na investice.\n\n"}
{"id": "136389", "url": "https://cs.wikipedia.org/wiki?curid=136389", "title": "Nagykörút", "text": "Nagykörút\n\nNagykörút, což je doslova v překladu do češtiny Velký bulvár, je významná třída v Budapešti.\n\nNagykörút obchází historické centrum pešťské strany města, a to po půlkruhu. Je dlouhý 4,5 km, průměrná šířka ulice činí 35 až 40 m. Vznikl v roce 1896 na počest oslav tisíciletí od příchodu Maďarů do Uherské nížiny; v souvislosti s jeho budováním padlo mnoho domů. S Budínem je spojen na severu Markétiným mostem \"(Margit híd)\" a na jihu Petőfiho mostem \"(Petőfi híd)\". Obvykle je považován za hranici centra města.\n\nJednotlivé části se nazývají: Szent István körút (od Margit híd po Nyugati tér), Teréz körút (od Nyugati tér po Király utca), Erzsébet körút (od Király utca po Blaha Lujza tér), Jozsef körút (od Blaha Lujza tér po Ülloi utca), Ferenc körút (od Ülloi utca po Petöfi híd).\n\nNa Nagykörútu se nachází velká část budapešťských významných objektů; (například nádraží Nyugati pályaudvar či divadlo Vígszínház).\nPod ulicí procházejí všechny čtyři linky metra. Na Nagykörút leží stanice metra (od severu k jihu) Nyugati pu., Oktogon, Rákoczi tér a Corvin-negyed. Jeho středem vede tramvajová trať s linkami číslo 4 a 6.\n"}
{"id": "136395", "url": "https://cs.wikipedia.org/wiki?curid=136395", "title": "Polskie Koleje Państwowe", "text": "Polskie Koleje Państwowe\n\nPolskie Koleje Państwowe S.A. (česky \"Polské státní dráhy, a. s.\", nebo \"Polské státní železnice, a. s.\") je název železnic ve vlastnictví polského státu. Podnik s tímto názvem byl zřízen dekretem prezidenta Polské republiky Moścického ze dne 27. září 1926. V rámci transformace tohoto podniku došlo v roce 2001 ke vzniku skupiny PKP (Grupa PKP) s holdingovou strukturou, v jejímž čele stojí mateřská akciová společnost Polskie Koleje Państwowe Spółka Akcyjna (PKP S.A.) (VKM: PKP). Všechny firmy skupiny zaměstnávají asi 145 tisíc lidí. Jejich jediným akcionářem je Státní poklad, který je zastoupený Ministerstvem infrastruktury. Společnost ovládá Skupinu PKP (polsky Grupa PKP). Mezi její základní úkoly patří:\nrealizace procesů restrukturizace,\nhospodaření s přebytečným majetkem,\nspráva finančních toků společností Skupiny PKP,\nkoordinace podnikání spojeného s rozvojem společností Skupiny PKP,\npříprava privatizačních projektů pro společností Skupiny.\nPKP S.A. je členem Svazu železničních zaměstnavatelů (Związek Pracodawców Kolejowych).\n\n"}
{"id": "136399", "url": "https://cs.wikipedia.org/wiki?curid=136399", "title": "Čtyři z tanku a pes (seriál)", "text": "Čtyři z tanku a pes (seriál)\n\nČtyři z tanku a pes (v polském originále Czterej pancerni i pies) je válečný televizní seriál natočený Polskou televizí v letech 1966–1970. Předlohou seriálu byl stejnojmenný román polského spisovatele a novináře Janusze Przymanowského, vydaný v roce 1964. Seriál natáčený ve třech řadách má celkem 21 dílů. Autor knižní předlohy Janusz Przymanowski napsal společně se svou manželkou Marií scénář k naprosté většině dílů.\n\nHlavními hrdiny jsou vojáci Polských ozbrojených sil v SSSR – posádka polského tanku „Rudý“ (v knižní předloze „Zrzek“, polsky „Rudy“) a pes Šarik. Jde o tank č. 102, v rádiovém spojení označovaný kódem „Habr“. Děj se odehrává na východní frontě 2. světové války od srpna 1944 do května 1945.\n\n\n\n\n\n\n\nPo rozpadu východního bloku mnozí kritici tohoto seriálu zastávají názor, že seriál je přesycen propagandou. Přestože seriál byl poznamenán ideologií mnohem více než kniha (kde, je například, vyjádřen konflikt mezi „starými“ polskými důstojníky a „lidovými“ důstojníky pod sovětským velením, aniž by však byli „staří“ důstojníci vylíčeni jednoznačně negativně), vzhledem k době svého vzniku a svému zaměření je komunistickou propagandou oproti jiným dílům zasažen relativně málo (v Česku bývá srovnáván s Majorem Zemanem). Jsou v něm však idealizovány vztahy Poláků s Rusy, zkreslována některá fakta a podobně.\n\nJeho úspěch v mnoha sovětských satelitech ovšem ukazuje, že seriál byl napsán dobře, a hlavně to byl jeden z mála „akčních“ seriálů vysílaných ve východním bloku. Byl oblíben také díky tomu, že jednou z hlavních „postav“, která se starala o řadu komických zápletek, byl alsaský ovčák Šarik. S trochou nadsázky může být označen jako „polský Komisař Rex“.\n\nHudbu k seriálu složil Wojciech Kilar a texty písní napsali Agnieszka Osiecka a Wiktor Woroszylski. Úvodní píseň nazpíval v originále Adam Walaciński. V českém překladu seriálu z roku 2005 zněla takto:\nBouře jde do dálky, \nv sadech kvítka rve, \nmy jsme vyšli do války, \nv bouři nyní jsme.\n\nVšak jednou to skončí kdes, \nmy čtyři a náš pes, \nvrátíme se zpět, \nzatím však je to sen, \nmy čtyři s naším psem, \njedem stále vpřed.\n\nOblaka jdou nebem, \nvšude voní bez. \nVstříc své zemi jedem, \nmy, tank a náš pes.\n\nDojedem zajisté, \nmy čtyři tankisté, \nnaš tank a náš pes. \nMy čtyři tankisté, \ndojedem zjisté, \nnež odkvete bez.\n\nSeriál Československá televize vysílala na počátku sedmdesátých let a ještě v roce 1980. Na konci roku 2006 se k jeho vysílání odhodlala televize Prima.\n\nPůvodní televizní dabing v letech 1968–1971 pořídilo pro Československou televizi Praha Filmové studio Barrandov dabing. V českém znění účinkovali Jiří Bednář, Jan Schánilec, Ladislav Krečmer, Jiří Krampol a další. Překlad pořídil Jiří Hlaváč a dialogy Jaroslav Piskáček. Režii měli na starost Čeněk Duba, K. M. Walló, Věra Barešová, Irena Skružná a Ladislav Helge.\n\nNový dabing pořídila společnost Digimédia v roce 2005 v režii Václava Merhauta, který napsal i dialogy. V Česku byla tato verze vydána na DVD společností Řitka Video a poté znovu jako příloha časopisu Filmag.\n\nDále v dabingu 2005 účinkovali Roman Hájek, Ivo Novák, Jan Pohan a Josef Nedorost (titulky).\n\n"}
{"id": "136412", "url": "https://cs.wikipedia.org/wiki?curid=136412", "title": "Jan Předbořský z Předboře", "text": "Jan Předbořský z Předboře\n\nJan Předbořský z Předboře byl Vladyka z Předboře u Chotěboře.\n\nOd svého otce dostal dostal Bezděkov.\n\nV roce 1623 odsouzen za odboj a vystěhoval se. Propadla mu obec Kroměšín a ostatní majetek dostává jeho strýc Albrecht Hyldebrant Lukavský z Lukavice.\n"}
{"id": "136413", "url": "https://cs.wikipedia.org/wiki?curid=136413", "title": "The Bat!", "text": "The Bat!\n\nThe Bat! je e-mailový klient pro operační systém Windows, který je vyvíjen společností RITLABS S.R.L. z Moldávie.\n\nZásadní funkcionalitou je systém šablon zpráv využívající interních maker pro maximální možnosti formátování prostého nebo HTML textu. Šablony jsou používané v celém programu, ale hlavní funkcí je možnost formátování nových zpráv, odpovědí a předávaných zpráv. Nachásejí se ale také u ukládání zpráv, tisku, automaticky generovaných zpráv pomocí filtrů atd.\n\nProgram nabízí uživateli 3 typy editorů zpráv, hlavní editor pro editaci textových zpráv MicroEd podporuje Unicode a má mnoho možností přizpůsobení. Druhým editorem je editor využívající komponentu společnou např. s Wordpadem a třetí je HTML editor umožňující formátování textu, vkládání obrázků, tabulek atd.\n\nProgram podporuje více systémů pro kontrolu pravopisu a navíc je umožňuje používat všechny naráz a zároveň s více aktivními jazyky. Pro české uživatele jsou dostupné slovníky s diakritikou (864 tis. slov) i bez diakritiky (816 tis. slov).\n\nJako jeden z alternativních e-mailových klientů interně podporuje dekódování příloh v proprietárním kódování MS-TNEF používaném aplikacemi Microsoft Outlook a Microsoft Exchange. Navíc podporuje protokol MAPI pro přijímání zpráv ze serveru Microsoft Exchange v nativním protokolu.\n\nProgram obsahuje interní a externí podporu pro digitální podpisy S/MIME, externí využívá CryptoAPI v systému Windows. Zároveň podporuje interní a externí podporu PGP a zároveň GnuPG, má integrované API rozhraní pro rozšiřující pluginy pro antispamové a antivirové programy a dále pro pluginy přidávající makra, aktuálně se jedná o více než 300 dalších maker z nejrůznějších oblastí zahrnující možnosti používání programovacích jazyků, např. PHP nebo VBScript. Dále nabízí i možnost použití regulárních výrazů u šablon, filtrování a vyhledávání.\n\nPrvní generace programu vyšla ve stabilní verzi 1.00 Build 1310 v březnu 1998, ale na veřejnost se dostala již betaverze programu The Bat! 1.0 Beta o rok dříve v březnu 1997. Již v těchto verzích program podporoval vytváření složek, měl implementovaný filtrovací systém, HTML prohlížeč nezávislý na Internet Exploreru a podporoval mnoho znakových sad. Již v této verzi byl dostupný speciální proužek Mail Ticker(tm). Ve verzi 1.32 byl představen vlastní HTML prohlížeč nazvaný \"Robin\", ve verzi 1.60 pak přibyla podpora Microsoft CryptoAPI, přidána podpora TLS, integrováno API rozhraní pro antiviry a možnost vytvářet společné složky. \n\nDruhá generace programu verze The Bat! 2.0 byla vydána v září 2003 a mezi novinkami je podpora protokolu IMAP4, základní HTML editor, API rozhraní pro antispamové a antivirové rozšiřující pluginy, plánovač a možnost importovat zprávy z klientů Microsoft Outlook a Outlook Express. S verzí 2.11 získal program The Bat! virtuální složky a zdokonalený HTML editor. \n\nTřetí generace programu The Bat! verze 3.0 vydaná v září 2004 přinesla mnoho možností konfigurace vzhledu, zcela nový filtrovací systém, biometrické ověřování, podporu MAPI protokolu pro připojování k Microsoft Exchange. Ve verzi 3.50 byl přidán komplexní konfigurátor vzhledu, témata vzhledu a šifrování dat na disku. V prosinci 2006 byla vydána verze 3.95 s podporou IPv6 a Windows Vista. \n\nČtvrtá generace programu The Bat! verze 4.0 vyšla v únoru 2008 a obsahuje nový textový editor Microed podporující Unicode, podporuje znakovou sadu UTF8 pro kontrolu pravopisu což umožňuje používání českých slovníků, obsahuje funkci Historie adres, integruje nový prohlížeč zpráv podporující Profily písem, obsahuje Manažer stahování stahující obrázky do HTML zpráv, interně podporuje dekódování příloh v proprietárním kódování MS-TNEF, má vylepšený interní prohlížeč obrázků. \n\nV prosinci 2008 byla vydána verze 4.1 s mnoha zásadními změnami, mezi které patří HTML šablony, podpora připojování přes Proxy s podporou protokolů SOCKS4 a SOCKS5, nový formát indexových souborů odstraňující omezení 2 GB pro data jednotlivé složky zpráv na disku, vylepšený dialog Vkládacích šablon, vylepšena podpora S/MIME a TLS, nová makra a další. \n\nV červnu 2009 byla vydána verze 4.2 s funkcí zpožděného odesílání, program nabízí předdefinované termíny, ale umožňuje také vytvářet vlastní a ty poté používat v editoru zpráv. V listopadu 2009 byla vydána verze 4.2.12 s novým režimem Jednoduché prostředí ve vyhledávači zpráv, který se inspiruje vyhledáváním ve webových vyhledávačích. Nově je vlastní spustitelný exe soubor distribuován v nekomprimované podobě, používaná komprimace způsobovala u některých antivirových programů občasný falešný poplach. Program získal potvrzení kompatibility Compatible with Windows 7. V lednu 2010 byla vydána Vánoční Edice 4.2.18, tato verze vylepšuje konfiguraci filtrů, zlepšuje podporu HTML enginu u specifických typů zpráv a vylepšuje editaci HTML zpráv. Dále opravuje ukládání vkládacích šablon s obrázky a jejich vkládání do HTML zpráv, nová verze obsahuje mnoho menších vylepšení a oprav. V dubnu 2010 byla vydána verze 4.2.33, která přináší několik vylepšení a oprav. Zrychleno bylo přijímání zpráv z POP3 serveru, vyřešily se problémy s dialogem při načítání rozšiřujícího pluginu, s aktualizací hesla pokud server ukončil spojení, se spouštěním externích programů z plánovače atd. \n\nMezi dlouholeté konkurenty mezi e-mailovými klienty patří Eudora (vývoj zastaven a přesunut do projektu Penelope), Pegasus Mail, Mozilla Thunderbird, Becky!, Pocomail a e-mailové aplikace integrované ve webových prohlížečích.\n\nHlavní edice programu jsou Professional, Home a Voyager. Edice Professional má maximum funkcí a je určena soukromým osobám, firmám a neziskovým organizacím, je na ni poskytována multilicence. Edice Home je určena soukromým osobám a nepodporuje online šifrování dat na disku, biometrické ověřování a hardwarové ověřování pomocí USB tokenů. Edice Voyager vychází z edice Professional a je určena na USB Flash disky, protože neukládá nastavení do registrů. Edice Voyager je poskytována zdarma k licenci Professional.\n\n\n"}
{"id": "136414", "url": "https://cs.wikipedia.org/wiki?curid=136414", "title": "Pohybová rovnice", "text": "Pohybová rovnice\n\nPohybová rovnice je matematicky zapsaný fyzikální vztah, který popisuje možné pohyby tělesa v daném prostředí. Tělesem se rozumí například klasické tuhé těleso nebo testovací částice, případně i soustava těles respektive částic. Prostředím se míní zejména síly a silová pole působící na těleso a mechanické vazby, které jeho pohyb omezují.\n\nŘešením pohybové rovnice je poloha tělesa v libovolném okamžiku. V klasické mechanice tedy řešení popisuje trajektorii tělesa. V kvantové mechanice, která je pravděpodobnostní teorií, jde o poněkud obecnější problém, výsledkem je časově proměnná vlnová funkce.\n\nŘešení obvykle není jednoznačné, protože v daném prostředí se lze pohybovat více způsoby. Pohyb je určen jednoznačně teprve po stanovení tzv. počátečních podmínek, například počáteční polohy a rychlosti tělesa.\n\nPohybová rovnice v nejobecnějším tvaru je obvykle diferenciální rovnice druhého řádu, kde se derivuje podle času. V konkrétních případech se ale může výrazně zjednodušit. Jejím řešením je funkce popisující polohu v závislosti na čase formula_1, což je vlastně parametrické vyjádření trajektorie.\n\nŘád diferenciální rovnice určuje, jaké počáteční podmínky je třeba zadat, aby řešení bylo jednoznačné. Pro rovnici druhého řádu, je třeba zadat počáteční polohu a rychlost tělesa.\n\nVychází se z Newtonových pohybových zákonů. Zákon setrvačnosti definuje inerciální soustavu za účelem eliminace vnějších vlivů. Zákon síly pak dává přímo pohybovou rovnici ve tvaru:\nkde \"m\" je hmotnost tělesa násobená druhou časovou derivací vektoru polohy formula_1, na levé straně je vektor působící síly. Za sílu se přitom dosadí funkce času, polohy nebo i rychlosti, podle konkrétní situace, tzn. formula_4. (Například v gravitačním poli síla závisí na vzdálenosti od centrálního tělesa. Odporová síla vzduchu závisí na rychlosti pohybu.) Přitom víme, že rychlost je také časová derivace polohy formula_5.\n\nPohybové rovnice můžeme v případě, že na těleso nepůsobí síla, tzn. formula_6, vyjádřit pomocí prvního pohybového zákona.\n\nPro formula_6 dostaneme pro zrychlení formula_8, neboť těleso zůstává v klidu nebo rovnoměrném přímočarém pohybu jen tehdy, pokud se nemění jeho vektor rychlosti. Pohybová rovnice má tedy tvar\nKe stejné rovnici se dostaneme také v případě, že vyjdeme z pohybové rovnice a předpokládáme působení nulové síly, tzn. formula_6.\n\nPoněvadž je zrychlení nulové, musí být rychlost konstantní, tedy formula_11, což vyhovuje prvnímu pohybovému zákonu. \n\nRychlost formula_12 označuje konstantní vektor rychlosti, tzv. počáteční rychlost. Tato rychlost se bez působení síly v průběhu pohybu nemění.\n\nJde o pohyb v konstantním silovém poli, neboli všude a v každém okamžiku na těleso působí síla stejné velikosti, tedy formula_13, a má směr souhlasný se směrem pohybu, tzn. formula_14. Vzhledem k tomu, že síla působí ve směru pohybu, má také zrychlení stejný směr jako rychlost, tzn. formula_15. Například na automobil působí tahová síla motoru. Jsou-li tedy všechny uvažované vektory rovnoběžné, nemusíme uvažovat vektorový charakter veličin. Rovnice se zjednoduší na tvar\nkde formula_17 je dráha v okamžiku \"t\". Síla \"F\" na levé straně v tomto případě na ničem nezávisí, je konstantní. Z matematiky diferenciálních rovnic vyplývá, že všechna řešení této rovnice mají tvar\nkde \"F/m\" má význam zrychlení. Vidíme, že zrychlení nezávisí na čase, těleso při tomto silovém působení musí neustále rovnoměrně zrychlovat. Hodnoty formula_19 a formula_20 z rovnice nevyplývají, jde o počáteční podmínky: formula_19 má význam počáteční polohy a formula_20 je počáteční rychlost. Podmínky musí být dvě, jde o přímý důsledek faktu, že pohybová rovnice obsahuje druhou derivaci. V tomto případě má počáteční rychlost stejný směr jako působící síla.\n\nPříkladem takového pohybu je volný pád.\nPokud je působící síla konstantní, tzn. formula_13, ale nepůsobí ve směru pohybu, tzn. formula_24, pak lze pohybovou rovnici vyjádřit ve tvaru\nkde na pravé straně rovnice se nachází konstantní vektor a na levé straně zrychlení. Toto zrychlení je tedy také konstantní a má stejný směr jako působící síla, avšak na rozdíl od případu působení konstantní síly ve směru pohybu neleží toto zrychlení ve směru dráhy. Vektor zrychlení formula_26 má tedy v tomto případě jiný směr než vektor rychlosti formula_27, tzn. formula_28.\n\nTěleso v tomto případě vykonává obecný křivočarý pohyb. Při řešení se postupuje podobně jako v případě hledání sil při obecném křivočarém pohybu.\n\nPříkladem takového pohybu je šikmý vrh.\n\nMějme takové prostředí, že síla působící na těleso je přímo úměrná vzdálenosti (výchylce) od rovnovážné polohy a má směr k této poloze. Takový systém se označuje jako harmonický oscilátor. Příkladem je závaží zavěšené na pružině (viz Hookův zákon) anebo válcová zkumavka se zatíženým dnem, která se pohupuje na hladině vody (viz Archimédův zákon). Pohybová rovnice pro tento případ má tvar\nkde formula_30 je výchylka z rovnovážné polohy, \"m\" je hmotnost tělesa. V případě pružiny má konstanta \"k\" význam tuhosti. Řešením rovnice jsou všechny funkce ve tvaru\nkde formula_32 má význam úhlové rychlosti. Těleso tedy zákonitě musí vykonávat harmonický (sinusový) pohyb. Parametry formula_33 a formula_34 jsou (opět dvě) konstanty, které jsou určeny z počátečních podmínek ( tj. jsou určeny z polohy a rychlosti v počátečním čase), jejichž fyzikální význam je maximální výchylka a počáteční fáze pohybu. Pro formula_35 dostáváme formula_36, což znamená žádný pohyb. I to je možné řešení pohybové rovnice.\n\nPři obecném křivočarém pohybu po zakřivené dráze nemá obecně zrychlení formula_26 směr tečny ke křivce dráhy (trajektorii).\n\nRozložíme-li působící sílu formula_38 na tečnou složku formula_39 a normálovou složku formula_40 k trajektorii pohybu, získáme vztahy\nkde formula_43 je okamžitá rychlost a formula_44 je poloměr křivosti dráhy.\n\nTečná složka formula_39 mění velikost rychlosti tělesa, normálová složka formula_40 mění směr rychlosti. Normálová složky směřuje do středu křivosti dráhy, proto se nazývá silou dostředivou (centripetální).\nPři rovnoměrném pohybu tělesa po zakřivené dráze (např. po kružnici), tedy při pohybu, při němž má rychlost konstantní velikost, platí pro tečnou sílu formula_47. Na hmotný bod tak působí pouze dostředivá síla, která jej nutí pohybovat se po zakřivené dráze. Tato síla je obvykle zajištěna nějakým upevněním, které se nazývá vazba. Pokud by dostředivá síla přestala na těleso působit, nenutilo by jej již nic ke křivočarému pohybu, a proto by se podle prvního Newtonova zákona dále pohyboval přímočaře ve směru rychlosti, kterou měl v okamžiku, kdy dostředivá síla vymizela.\n\nDostředivá síla je tedy síla, kterou na pohybující se těleso působí vazba, čímž jej nutí ke křivočarému pohybu. Podle třetího Newtonova zákona však působí těleso na vazbu stejně velkou silou opačného směru. Tato síla se nazývá silou odstředivou (centrifugální). Tato síla míří od středu křivosti.\n\nOtáčí-li se např. kámen upevněný na provázku, působí provázek na kámen silou dostředivou a nutí jej ke křivočarému pohybu, kámen naproti tomu působí na provázek silou odstředivou a napíná jej.\n\nV mechanice kontinua lze pohybovou rovnici vyjádřit soustavou parciálních diferenciálních rovnic ve tvaru\nkde bylo použito Einsteinovo sumační pravidlo a formula_49 je tenzor napětí, formula_50 jsou složky objemové síly, formula_44 je hustota a formula_52 jsou složky vektoru posunutí.\n\nVhodnou úpravou lze získat rovnice použitelné pro určitou látku. Např. pro pohyb viskózní tekutiny jsou pohybovými rovnicemi Navierovy-Stokesovy rovnice.\n\nV relativistické fyzice má pohybová rovnice tvar\ntzn. síla formula_38 je rovna časové změně hybnosti formula_55.\n\nV relativistické fyzice je však třeba brát v úvahu také závislost hmotnosti na rychlosti. Proto nelze v obecném relativistickém případě použít stejný výraz jako v klasické mechanice. Vyjádření pohybové rovnice ve stejném tvaru jako v klasické mechanice lze použít pouze v klidové soustavě daného tělesa. V klidové soustavě tedy platí zákony klasické mechaniky.\n\nPokud předpokládáme, že na pohybující se těleso působí síla, která má stejný směr jako pohybující se těleso, přičemž v okamžitě klidovém systému tělesa zůstává velikost této síly stejná, tzn. nemění se v čase. Pak (v této klidové soustavě) bude konstantní také zrychlení vzhledem k okamžitě klidové soustavě, které je pro pozorovatele spojeného s tělesem mírou neinerciálnosti jeho pohybu. Pohyb lze tedy ve speciální teorii relativity považovat za rovnoměrně zrychlený, ačkoliv zrychlení vzhledem k pevně danému inerciálnímu systému v něm konstantní není.\n\nNechť síla působí ve směru osy \"x\" na těleso, které se v čase formula_56 nachází v bodě formula_57 a má nulovou rychlost, tzn. formula_58. Z relativistické pohybové rovnice bude platit\nkde formula_60 označuje klidové zrychlení.\n\nIntegrací tohoto vztahu získáme pro rychlost výraz\na další integrací lze určit polohu jako\n\nJe-li formula_63, lze výraz pro rychlost aproximovat klasickým vztahem\nPodobně lze polohu aproximovat klasickým vztahem\n\nAvšak pro formula_66 vyplývá z vyjádření rychlosti, že formula_67. V teorii relativity se tedy rychlost tělesa bude blížit rychlosti světla, avšak nikdy ji nepřekoná. V tomto bodě se závěry teorie relativity odlišují od klasické mechaniky.\n\nPokud výraz pro polohu přepíšeme do tvaru\nTato rovnice představuje rovnici hyperboly. Grafem studovaného pohybu v rovině \"xt\" je tedy hyperbola (na rozdíl od klasického případu, kdy se jedná o parabolu). V této souvislosti se také hovoří o hyperbolickém pohybu.\n\nNa těleso s elektrickým nábojem formula_69, které se pohybuje v magnetickém poli o indukci formula_70 rychlostí formula_27 působí síla\nTento vztah platí i v teorii relativity.\n\nPředpokládejme, že magnetické pole je homogenní, časově neproměnné, a vektor formula_70 má směr osy \"z\".\n\nOmezíme-li se na popis pohybu v rovině \"xy\", dostaneme pohybové rovnice\nV nerelativistické fyzice bychom do těchto rovnic dosadili formula_76 a řešením by byl pohyb po kružnici s úhlovou rychlostí formula_77. V teorii relativity je však hmotnost závislá na rychlosti.\n\nVynásobíme první z rovnic formula_78 a druhou z rovnic formula_79 a sečteme, dostaneme\nIntegrací dostaneme zákon zachování energie\nOdsud plyne, že je možné považovat hmotnost formula_82 za konstantu a dostaneme obdobné řešení jako v nerelativistickém případě, tzn. pohyb probíhá po kružnici s úhlovou rychlostí\nZ tohoto výrazu plyne, že při relativistickém pohybu se úhlová rychlost zmenšuje s rostoucí rychlostí částice. \n\nJe-li formula_84 poloměr kružnice, po které se těleso pohybuje, je rychlost pohybu po obvodu určena jako formula_85, odkud s pomocí předchozích vztahů dostáváme\nPro formula_87 pak platí formula_67, tzn. rychlost pohybu tělesa se blíží rychlosti světla, ale nedosáhne jí.\n\nV teorii relativity lze pohybové rovnice formulovat také pomocí čtyřvektorů.\n\nPokud předpokládáme, že klidová hmotnost formula_89 částice je konstantní, lze derivovat její čtyřhybnost formula_90 podle intervalu světočáry formula_91, tzn.\npro formula_93, kde formula_94 je čtyřrychlost a formula_95 je vektor čtyřzrychlení.\n\nJe-li obyčejné zrychlení určeno vztahem formula_96, pak platí\nkde formula_98 je Lorentzův faktor.\n\nVolbou vztažného systému lze dosáhnout toho, aby časová složky čtyřzrychlení byla nulová, z čehož plyne, že čtyřzrychlení je prostorupodobný vektor.\n\nPohybové rovnice lze vyjádřit jako\nkde formula_100 je vlastní čas a formula_101 je jsou složky čtyřvektoru Minkowskiho síly. Minkowskiho čtyřsíla je s třírozměrnou silou formula_102 spojena vztahem\nTato rovnice v sobě zahrnuje nejen relativistické pohybové rovnice, ale také vztah pro časovou změnu energie, tzn.\n\nUvedené rovnice platí pouze za předpokladu konstantnosti klidové hmotnosti, tzn. formula_105. Tyto procesy jsou označovány jako \"mechanické\". Dochází-li ke změně klidové energie (a tedy i změně klidové hmotnosti), jedná se o procesy nemechanické. Příkladem nemechanického procesu je např. ohřívání tělesa, tedy zvyšování jeho klidové energie.\n\nU mechanických procesů platí\nPodle tohoto vztahu je tedy za uvedených podmínek čtyřsíla kolmá na čtyřrychlost.\n\nPohyb v částicové kvantové mechanice je popsán časovým vývojem komplexní vlnové funkce. Přesná poloha částice není určena, lze určit pouze pravděpodobnost výskytu v dané oblasti prostoru. Základní pohybovou rovnicí je Schrödingerova rovnice:\nkde formula_108 je imaginární jednotka, formula_109 je Planckova konstanta, formula_110 je vlnová funkce, formula_82 je hmotnost částice, formula_112 je Laplaceův operátor. Silové pole je popsáno nikoliv pomocí intenzity pole ale potenciální energie, která závisí na poloze v prostoru a obecně i na čase: formula_113. Závorka na pravé straně rovnice je Hamiltonův operátor. Ten vyjadřuje celkovou energii částice jako součet kinetické a potenciální energie. Výraz na levé straně odpovídá působení operátoru energie na vlnovou funkci. Jde o parciální diferenciální rovnici nad komplexními čísly, protože vlnová funkce se tu derivuje jak podle času tak i prostorových souřadnic.\n\nNa levé straně rovnice vystupuje \"první\" parciální derivace vlnové funkce podle času, na pravé straně se derivuje \"dvakrát\" podle prostorových souřadnic (Laplaceův operátor). To naznačuje, že Schrödingerova rovnice není v souladu se speciální teorií relativity, protože není invariantní vůči Lorentzově transformaci. Musela by zacházet s prostorovými i časovými souřadnicemi stejně. Pro relativistické případy je tedy třeba použít jiné rovnice.\n\n\n"}
{"id": "136416", "url": "https://cs.wikipedia.org/wiki?curid=136416", "title": "Petr Předbořský z Předboře", "text": "Petr Předbořský z Předboře\n\nPetr Předbořský z Předboře byl Vladyka z Předboře u Chotěboře.\n\nOd svého otce dostal Březovice, které vlastnil určitě ještě v roce 1630. Jeho bratři odcházejí do ciziny, protože se nechtějí vzdát své víry a jsou odsouzeni za stavovské povstání. Majetek bratrů přejímá strýc Albrecht Hyldebrant Lukavský z Lukavice.\n"}
{"id": "136417", "url": "https://cs.wikipedia.org/wiki?curid=136417", "title": "Microsoft Access", "text": "Microsoft Access\n\nMicrosoft Access (plným jménem Microsoft Office Access) je nástroj na správu relačních databází od společnosti Microsoft, který je typicky součástí Microsoft Office a kombinuje relační Microsoft Jet Database Engine s grafickým uživatelským rozhraním. Umí přistupovat k datům z Access/Jet, Microsoft SQL Server, Oracle či ke kterékoliv další databázi přes rozhraní ODBC.\n\n\n"}
{"id": "136418", "url": "https://cs.wikipedia.org/wiki?curid=136418", "title": "Amenemhet II.", "text": "Amenemhet II.\n\nAmenemhet II. (\"řecky:\" Ammenemés) byl egyptským faraonem 12. dynastie. Vládl přibližně v letech 1878–1843 př. Kr. Na trůnu vystřídal svého otce Senusreta I.\n\nO vládě Amenemheta II. toho nevíme příliš mnoho. S největší pravděpodobností, stejně jako všichni ostatní králové 12. dynastie, sídlil v Ictaueji, dle Manehta zemřel stejně jako jeho děd, Amenemhet I. Měli jej dle návodu jedné z manželek zavraždili eunuchové z jeho harému. Jisté je jen to, že podnikl několik vojenských výprav, které směřovaly především do dnešní Sýrie a Palestiny.\nPyramida Amenemheta II. se nachází u Dahšúru, kde se v té době již nacházely dvě pyramidy krále Snofrua ze 4. dynastie. Je postavena z malých kamenných kvádrů, čímž se odlišil od ostatních vládců 12. dynastie, kteří si je nechali vybudovat z cihel. Základna Amenemhetovy pyramidy měla čtvercový půdorys o straně délky 105 metrů, dosahovala výšky přibližně 65 metrů. Za pyramidou, na západně straně, která je dnes celkem dobře zachovalá, se nachází také trosky zádušního chrámu, ohradní zdi a mimo jiné několika hrobek, které patřily královým manželkám a dcerám Ita, Khnemet, Itituret, Sithathormeret a synovi Amenemhetankh. V komorách hrobek princezen Ity a Chnumity našel francouzský archeolog Jacques de Morgan (výzkumy v letech 1894–1895) bohatou pohřební výbavu. Hrobka samotného krále byla i přes velmi složitý chodbový labyrint, a tudíž relativně dobré zabezpečení, vykradena již ve starověku.\n"}
{"id": "136422", "url": "https://cs.wikipedia.org/wiki?curid=136422", "title": "Abchazové", "text": "Abchazové\n\nAbchazové jsou kavkazská etnická skupina hovořící abchazštinou. Přes 120 000 Abchazů (2011) žije v separatistické Abcházii a minimálně 39 tisíc v Turecku. Turečtí Abchazové mluví už většinou turecky.\n\nPředkové Abchazů (Abazgové, Apsilové) zakládali rané státy už od 1. stol. Ve 4.–6. stol. mezi ně proniklo z Byzance křesťanství. V 8. stol. vzniklo Abchazské království, které se v 10. stol. stalo součástí sjednocené Gruzie. Po jejím rozpadu vzniklo samostatné Abchazské knížectví, které se v 16. stol. dostalo pod osmanskou nadvládu a začal do něj pronikat sunnitský islám.\n\nV letech 1810–1917 byla Abcházie spolu s Gruzií (Tifliskou gubernií) součástí Ruska. Po bolševické revoluci se Abcházie stala jako Svazová republika součástí Sovětského svazu. Ve 30. letech Stalin odebral Abchazské SSR status svazové republiky a připojil ji jako Abchazskou ASSR ke Gruzii. Vlivem přistěhovalectví Gruzínů a Rusů a tvrdé politiky gruzinizace (zejména za Stalinovy vlády, ale i později) se pod sovětskou nadvládou stali Abchazové ve své zemi méně než 18procentní menšinou.\n\nPo rozpadu SSSR propukl separatistický konflikt (1992–1993), který vedl k masakrům na civilním obyvatelstvu na obou stranách, nicméně díky podpoře Ruska a pomoci příslušníků ostatních národů žijících v Abcházii a díky pomoci od Čečenců se Abchazům povedlo se od Gruzie odtrhnout. V roce 2008 byl stát Abcházie uznán Ruskem, Venezuelou, Nikaraguou a dvěma ostrovními tichomořskými státy Tuvalu a Nauru. Zbytek světového společenství, včetně EU, samostatnost Abcházie neuznalo. Abchazové tvoří podle sčítání lidu z roku 2011 těsnou nadpoloviční většinu obyvatel Abcházie - 50,7%.\n\nAbcházština patří do severokavkazské jazykové rodiny a zapisuje se upravenou cyrilicí. Do r. 1926 se abchazština nezapisovala vůbec, později se používala upravená latinka, od r. 1938 do 1954 byli Abchazové nuceni psát gruzínskou abecedou, která je pro severokavkazské jazyky nevhodná. Teprve poté byla vytvořena – se zpožděním cca 16 let oproti ostatním „mladopismennym“ jazykům SSSR – moderní abchazská abeceda, kterou používají Abchazové dosud.\n\n"}
{"id": "136424", "url": "https://cs.wikipedia.org/wiki?curid=136424", "title": "Právní předpisy ve včelařství", "text": "Právní předpisy ve včelařství\n\nPrávní předpisy ve včelařství jsou takové závazné právní normy, které upravují chov včel na území České republiky. V současnosti (2006) neexistuje žádný zákon, který by sjednocoval všechny požadavky, které musí být při chovu včel, výrobě medu nebo ochraně včel splněny a včelařství je tedy upravováno několika zákony a vyhláškami.\n\nVčely a včelařská práva a povinnosti obhospodářovávatelů včel byly dominantní do doby, kdy přírodní med byl postupně nahrazován medem umělým a sladidly bez původu od včel. To proto, protože využití produktů od včel podléhalo velké poptávce a přirozeně i ochrany z titulu mocenských zástupců a majitelů území. Církevní hodnostáři, vladaři a majitelé určitých lokalit si uvědomovali hodnotu včelařských produktů, tč. nejvíce vosk jako surovinu ke zhotovování svítidel ve svíčkařství a med jako málo dostupné sladilo a pochutina. Při použití medu a vosku jako platidla nebo jako směnného zboží lze předpokládat, že s dlouhou trvanlivostí takových produktů a odolností a snadnou manipulací při přepravě, měly přednostní výhody a jisté ceny při minimálních znalostech, při zjišťování pravosti vosků a medů.To ovšem do chvíle, kdy člověk dokázal „napodobit“ takové zboží jiným, podobným a smícháváním nebo úplným nahrazováním je padělal. Tudíž je nutné si historicky uvědomit, že jako platidlo nebo jako movitý majetek je nutné brát na takové komodity přinejmenším zřetel jako hodnotnou věc ovšem do doby, kdy se dala hodnota zkazit. \n\nČistá sacharóza - rafinovaný cukr, je finální produkt při zpracování třtinového a později řepného cukru. Přesto, že není přípustná jakákoli příměs takového produktu v přírodním medu, aplikuje se při dodávání zásob včelstvu. A to jako náhrada za odebraný přírodní med. Jde o praxi poměrně nedávno zavedenou a krmení včelstev při přípravách na zimování se stalo proti veškeré logice čistoty přírodního medu novodobým a hlavním pravidlem.\n\nTo, co již dnes je takřka zapomenuto, jsou označení řemesel spojených s produkty a zpracováním včelařských surovin.\n\nVčela medonosná je považována za hospodářské zvíře, produktem není hlavně med, ale přínos včel pro člověka je hlavně v opylovací činnosti. Med je jen vedlejším produktem včelí činnosti. Dále ze včelích produktů zužitkováváme také pyl, včelí vosk, propolis, mateří kašičku a v lékařství i včelí jed. \n\n"}
{"id": "136447", "url": "https://cs.wikipedia.org/wiki?curid=136447", "title": "Châtelet", "text": "Châtelet\n\nChâtelet (valonsky \"\") je frankofonní město v Belgii. Nachází se ve valonské provincii Henegavsko a v arrondissementu Charleroi. Z hlediska počtu obyvatel, který činí 35 752 (údaj z 1. července 2006), je Châtelet 10. největší město ve Valonsku.\n\nObec Châtelet má rozlohu 27,03 km² a leží na 50°24’ s. š. a 4°31’ j. d. na řece Sambre.\nJe součástí aglomerace města Charleroi, které leží západně od Châteletu, rovněž na řece Sambre.\nOd roku 1977 obec Châtelet zahrnuje kromě vlastního Châteletu ještě bývalé obce Bouffioulx a Châtelineau.\n\nPůdní podloží v obci je vápenité a terén je místy skalnatý.\nV obecním lese o výměře 200 ha se nachází krasová jeskyně \"Agouloir\", ve které přezimují letouni, a další jeskyní v obci je \"Montrou\".\nV Bouffioulxu se nachází přírodní rezervace \"Sébastopol\", ve které žije mimo jiné 245 druhů kvetoucích rostlin (z toho 12 druhů orchidejí), 19 druhů savců a 53 druhů ptáků, kteří zde hnízdí.\n\nPrvní písemná zmínka o Châteletu pochází z 12. století, kdy se také stal součástí biskupství Lutych.\nRoku 1220 získal Châtelet městskou listinu a roku 1655 se stal jedním z 23 nejvýznamnějších měst biskupství Lutych, kterým byl udělen titul „\"Bonne Ville\"“.\nDo 18. století Châtelet plnil funkci regionálního centra, nicméně během nadvlády rakouských Habsburků o ni přišel ve prospěch Charleroi.\nMěsto zaznamenalo výrazné změny během průmyslové revoluce, která se v této oblasti začala projevovat již na konci 18. století.\nPůvodně venkovské oblasti v údolí řeky Sambre byly industrializovány a došlo ke značnému nárůstu počtu obyvatel.\n\n\n\n\n"}
{"id": "136450", "url": "https://cs.wikipedia.org/wiki?curid=136450", "title": "PKP Cargo", "text": "PKP Cargo\n\nFirma PKP CARGO S.A. (VKM: PKPC) je největší železniční nákladní dopravce v Polsku. Firma bývá uváděna jakou součást Grupy PKP, i když společnost Polskie Koleje Państwowe S.A. drží v PKP Cargo pouze 33% podíl.\n\nFirma vznikla v roce 2001 v rámci transformace státních drah Polskie Koleje Państwowe (PKP). Převzala tak veškeré aktivity PKP v nákladní dopravě, vyjma provozu na širokorozchodné trati LHS, který zajišťuje sesterská společnost PKP Linia Hutnicza Szerokotorowa.\n\nV říjnu 2013 byly akcie společnosti nabídnuty na Varšavské burze, další část akcií byla PKP uvolněna k obchodování v červnu 2014. 13. srpna 2014 tak byl nejvštším akcionářem PKP (33,01 %), následován polským penzijním fondem ING (10,58 %), americkou investiční bankou Morgan Stanley (5,31 %), polským penzijním fondem Aviva a Evropskou bankou pro obnovu a rozvoj (5,10 %).\n\nV době svého vzniku neměla tato firma žádnou konkurenci v železniční dopravě věcí a měla tedy 100% podíl na trhu (není započten provoz na LHS). Od roku 2003 je umožněn volný přístup ostatních dopravců na železniční sít PLK a podíl PKP Cargo na trhu od té doby poměrně rychle klesá.\n\nV prvním pololetí roku 2006 mělo PKP Cargo podíl na trhu 79 % při přepravním výkonu 19 649 mil. hrtkm, přičemž v prvním pololetí roku 2005 to bylo ještě 85,5 % při přepravním výkonu 19 915 mil. hrtkm (do 100 % trhu je zvlášť započítán i přepravní výkon sesterské firmy PKP LHS). I v následujícím období podíl na trhu postupně klesal, takže podle výsledků za 3. čtvrtletí 2007 mělo PKP Cargo podíl na trhu (podle čtkm) ve výši 75,7 %. I v dalších letech muselo PKP Cargo čelit rostoucí konkurenci, což vedlo k poklesu podílu na trhu na 55,66 % (za rok 2015 dle čtkm).\n\nV roce 2007 byly lokomotivy řady ET22 PKP Cargo schváleny českým Drážním úřadem pro provoz v České republice a od konce května 2007 jsou tyto lokomotivy nasazovány ve službách českého dopravce OKD, Doprava na tratích uvnitř Česka (do té doby mohly být používány pouze k dopravě vlaků do první stanice v ČR).\n\n20. ledna 2010 získalo PKP Cargo osvědčení dopravce od českého Drážního úřadu. Již před tímto datem společnost prováděla přípravy pro samostatnou dopravu vlaků na českém území, což spočívalo ve schválení provozu polských lokomotiv řad ET22, ET41 a EU07 v Česku a v získání českého průkazu způsobilosti k řízení drážního vozidla pro strojvedoucí PKP Cargo. První samostatné přeprava se uskutečnila 2. dubna 2010, kdy byl ucelený vlak koksu v relaci Zdzieszowice - Galaţi veden samostatně stroji a personálem PKP Cargo na českém území po trase Zebrzydowice / Petrovice u Karviné - Český Těšín - Mosty u Jablunkova / Čadca.\n\nOd září 2014 PKP Cargo jednalo o odkoupení AWT B.V. (jehož součástí je i druhý největší český železniční nákladní dopravce Advanced World Transport a.s.), jednání byla završena v prosinci 2014, podle dohody za 80% podíl v AWT PKP Cargo zaplatí 103,2 milionu eur (v přepočtu asi 2,9 miliardy korun). 3. října 2019 byla společnost AWT integrovaná do strukur PKP Cargo a dále vystupuje pod značkou PKP Cargo International. Společnost také jedná o koupi třetího největšího českého železničního nákladního dopravce Unipetrol Doprava.\n\nPři vzniku byly do PKP Cargo začleněny všechny elektrické a dieselové lokomotivy PKP (vyjma lokomotiv provozovaných na LHS), takže sesterské společnosti PKP Przewozy Regionalne (regionální přeprava) a PKP Intercity si od té doby musí všechny lokomotivy půjčovat. Stejné je to v případě strojvedoucích, které si navíc PKP Przewozy Regionalne půjčují i pro obsluhu vlastních elektrických jednotek.\n\nOd prosince 2007 provozuje PKP Cargo také šest nových elektrických lokomotiv typu TRAXX F140 MS (výrobce Bombardier Transportation), které má na období tří let pronajaté od leasingové společnosti Angel Trains.\n\n"}
{"id": "136455", "url": "https://cs.wikipedia.org/wiki?curid=136455", "title": "Městská autobusová doprava v Ostravě", "text": "Městská autobusová doprava v Ostravě\n\nV krajském městě Ostravě začal provoz první linky městské autobusové dopravy v roce 1930. Současným provozovatelem je Dopravní podnik Ostrava, a. s., doprava je začleněna do Ostravského dopravního integrovaného systému. V současné době je součástí městské sítě kolem 60 autobusových linek, které jsou číslovány 20 až 98 a které jsou vypravovány ze dvou garáží – Poruba (společný areál s tramvajovou vozovnou) a Hranečník.\n\nPotřeba provozu autobusů se odvíjela od výstavby městské tramvajové sítě, která od začátku (rok 1894) byla parní, později byla elektrifikována. První trať propojila nádraží Severní dráhy císaře Ferdinanda v Přívoze s Vítkovicemi. Stále ale zůstal úsek, kde tramvajová dráha značně chyběla a to hlavně ve spojení přívozského nádraží s centrálním náměstím (\"náměstí Františka Josefa\", dnes \"Masarykovo náměstí\"). Tramvaje sice tohoto cíle dosáhly o dva roku později, ale pouze nevýznamnou odbočkou z místního nádraží, přibližně v místě dnešního hotelu \"Palace\"). Přímé spojení náměstí s nádražím v té době neexistovalo.\n\nNa konci 19. století byla \"Nádražní třída\" hlavní osou Moravské Ostravy, navíc v roce 1928 byla trať k nádraží v Přívoze zdvojkolejněna. Centrální náměstí v těch letech bylo podstatně pozadu a zůstávalo prakticky bez dopravního ruchu. V první třetině 20. století se začala \"Nádražní třída\" přeplňovat a lidé hledali další místo pro své stavby. V roce 1929 muselo stavebnímu rozmachu ustoupit místní nádraží ze starou vozovnou tramvají. Lidé nakonec našli solidní třídu pro svá sídla. Tou se stala rodící se \"Sokolská třída\", která propojila centrum (most Miloše Sýkory) s Přívozem. Významná třída s právě dokončovanou Novou radnici chtěla získat dobré napojení na tramvajovou síť. Návrhy na zřízení tramvajové trati neuspěly, takže se začalo přemýšlet o méně kapacitním dopravním prostředku – autobusu.\n\nPrvní autobusovou linku v Ostravě začala provozovat \"Společnost moravských místních drah\" (SMMD), která už měla zkušenosti s tramvajovou dopravou. První autobusová linka byla trasována z \"Masarykova náměstí\" přes Přívoz k chemické továrně. Zkušební provoz bez cestujících začal 14. dubna 1930, veřejná doprava byla zahájena o 12 dnů později. Prvními vozidly se staly dvě Tatry 23/4 a jedna Praga ND. Ta byla po roce pro vysokou spotřebu prodána a nahrazena dvěma autobusy Tatra 27.\n\nLinka byla posléze prodloužena na \"Smetanovo náměstí\", kde vznikl přestupní uzel na úzkorozchodnou tramvaj do Karviné. Dlouhá léta bylo \"Smetanovo náměstí\" výchozí bod pro všechny autobusové linky. Od téhož data začaly autobusy místo chemické továrny obsluhovat Petřkovický most a přilehlé Petřkovice. Po krátké období autobusy zajížděly dokonce k petřkovické četnici, kde byl výhodný přestup na vlak do Opavy. Po zásahu ministerstva pošt byl úsek od mostu k četnici zrušen. Autobusy k mostu se staly po 20 let nejvytíženější tratí a po 20 letech byl úsek \"Kino Svoboda\" (dnešní \"Muglinovská\") – \"Petřkovice nádraží\" nahrazen tramvají (ta byla později prodloužena až do Hlučína). Až v roce 1933 byla zavedena linka \"Masarykovo náměstí\" – \"Nádraží Přívoz\", která sloužila jako posila tramvajím a navazovala jen na nějaké rychlíky, linka vypadala spíš jako omnibus než jako autobusová linka. \n\nV průběhu první republiky se SMMD snažily zavést autobusy i do vzdálenějších obcí. Plán byl sice zmařen, ale přesto vznikly dvě nové tratě, konkrétně linka spojující centrum s nádražím Ostrava střed a druhá z \"Denisova náměstí\" do mariánskohorských dusíkáren. V roce 1937 přibyla také linka od Nové radnice přes centrum na nádraží Ostrava střed. \n\nVozový park byl posílen o další Tatru 27 v roce 1935. O dva roky později SMMD pořídila ojetý vůz Škoda 151. V roce 1938 a 1939 byly pořízeny čtyři vozy Tatra určené pro zájezdovou dopravu. Ostravské autobusy byly po léta malý autobusovým provozem, neboť měly jen šest vozů pro městskou a dva pro zájezdovou dopravu.\n\nKoncem 60. let se autobusy začaly výrazně podílet na veřejné dopravě. Vozily lidi denně do hutních závodů a dolů, které tomuto regionu dodávaly obživu. Po dlouhá léta do Československa dodávala autobusy dominantní firma Karosa. V 70. letech začala také dodávat své kloubové autobusy maďarská firma Ikarus. U Karosy to byly značky Škoda 706 RO, později Škoda 706 RTO a Karosa ŠM 11, u Ikarusu se jednalo o typ 280.\n\nV roce 1990 se začaly autobusy „oblékat“ do městských barev (modrá, žlutá a bílá) a na počátku 21. století začala autobusy pro Ostravu dodávat také polská firma Solaris. Autobusy jsou v nyní nezbytnou součástí dopravy v Ostravě.\n\nV roce 2015 byl v Ostravě spuštěn provoz celkem 105 CNG autobusů značky Solaris - z toho 90 autobusů v délce 12 metrů a 15 kloubových autobusů v délce 18 metrů. První dodané CNG autobusy byly 6. října 2015 zařazeny do provozu a 10. října byl zahájen jejich oficiální provoz. \n\nV roce 2018 došlo ke změně nátěru vozidel MHD i služebních vozidel. Nová firemní barva je světle modrá až tyrkysová. Barvu doplňuje stříbrný proužek pod okny a černé rámy oken. Nový lak obdržely nové mini-elektrobusy a nové minibusy na CNG. \n\nOd září 2018 do května 2019 byly do Ostravy dodány nové autobusy typu Solaris Urbino 18 a Solaris Urbino 12 s karoserií IV. generace. Tyto vozy jsou vybaveny celovozovou klimatizací.\n\nDo tabulky jsou zahrnuty vozy, které byly v říjnu 2019 vedeny jako provozní.\n\n\n\n"}
{"id": "136457", "url": "https://cs.wikipedia.org/wiki?curid=136457", "title": "Mapa Zeměplochy", "text": "Mapa Zeměplochy\n\nMapa Zeměplochy (anglicky \"The Discworld Mapp\") je druhá ze série čtyř map \"Zeměplochy\". Namalována byla Stephenem Briggsem za spolupráce Terryho Pratchetta, který také napsal komentář. Do češtiny ji v roce 1995 přeložil Jan Kantůrek.\n"}
{"id": "136459", "url": "https://cs.wikipedia.org/wiki?curid=136459", "title": "Smrťova říše (mapa)", "text": "Smrťova říše (mapa)\n\nMapa Smrťovy říše je třetí ze série čtyř map \"Zeměplochy\". Namalována byla Paulem Kidbym za spolupráce Terryho Pratchetta, který také napsal komentář. Do češtiny ji v roce 2000 přeložil Jan Kantůrek.\n\n"}
{"id": "136461", "url": "https://cs.wikipedia.org/wiki?curid=136461", "title": "11 (linka)", "text": "11 (linka)\n\nLinka 11 je označení více dopravních linek:\n\n\n"}
{"id": "136466", "url": "https://cs.wikipedia.org/wiki?curid=136466", "title": "Hyjé!", "text": "Hyjé!\n\nHyjé (2004) je název čtvrtého řadového alba skupiny Traband. Tvoří ho 14 písniček, jedna bonusová instrumentálka a dvě videa na datové stopě CD: klip k písni \"Černej pasažér\" a krátké video z koncertu v pražském klubu Dobeška. CD také obsahuje báseň v morseovce básníka Tomáše Lébra (mezi písněmi \"Lovci lebek\" a \"Krasojezdkyně!\").\n\n\nPísně lze rozdělit do několika kategorií:\n\nV písni \"Vraťte mi mou hlavu\" působí jako host skupina Naholou 25:\n\nAlbum bylo nominováno na ceny Anděl ve dvou kategoriích: World Music a Folk & Country, přičemž první z nich byla proměněna. Vydání desky také odstartovalo vlnu velkého zájmu o Traband, kapela se několikrát objevila v televizi, hodně koncertovala a vydala živé CD+DVD \"10 let na cestě\".\n\nAlbum bylo nahráno, smícháno a masterováno v době mezi 7. červencem až 4. srpnem 2004 ve studiu 3bees v Praze.\nCD bylo pokřtěno 25. listopadu 2004 v Praze na Dobešce za účasti hostů bratří Formanů (Matěje a Petra), Petra Viziny, skupiny Naholou 25, Milana Páleše a Tomáše Lébra. V Brně bylo pokřtěno na Musilce 30. listopadu.\n\nNahrávky \"Ve zlatém kočáře\", \"O malém rytíři\", \"Mraky\" a \"Černej pasažér\" vyšly na DVD \"Neslýchané!\" (2011) tlumočené do znakové řeči.\n"}
{"id": "136469", "url": "https://cs.wikipedia.org/wiki?curid=136469", "title": "Výtah Santa Justa", "text": "Výtah Santa Justa\n\nVýtah Santa Justa (portugalsky ), známý také jako výtah Carmo (), je výtah v Lisabonu v ulici Santa Justa. Spojuje tuto ulici v centru města s náměstím Carmo na kopci.\n\nVýtah Santa Justa navrhl inženýr Raul Mesnier de Ponsard, který se narodil ve městě Porto francouzským rodičům. Stavba byla započata v roce 1900, dokončena byla v roce 1902. \n\nCelý výtah je zhotoven ze železa a patří k reprezentativním ukázkám tohoto druhu portugalské architektury. Výtah je v neogotickém stylu, každé patro je zdobeno jiným způsobem. Pro svůj vzhled bývá často za autora výtahu mylně považován Gustave Eiffel.\n\nVýtah je vysoký 45 metrů a je vybaven dvěma kabinami s dřevěným interiérem. Každá kabina pojme 24 pasažérů. V posledním patře, které je dostupné po spirálovém schodišti, je umístěna terasa, ze které je krásný výhled na Lisabonský hrad, náměstí Rossio a čtvrť Baixa. V současnosti je výtah využíván především jako turistická atrakce.\n\nSanta Justa je jediný městský vertikální výtah v Lisabonu. Ostatní „elevadores“, jako například \"Elevador da Glória\" či \"Elevador da Lavra\", jsou pozemní lanové dráhy. \n\n"}
{"id": "136473", "url": "https://cs.wikipedia.org/wiki?curid=136473", "title": "Bělověž", "text": "Bělověž\n\nBělověž ( [biauověža]) je polská obec v Podleském vojvodství na samé hranici s Běloruskem. Je sídlem správy polské části Bělověžského národního parku, který byl vytvořen na ochranu Bělověžského pralesa zapsaného od roku 1979 na seznam světového dědictví UNESCO. První zmínky osídlení jsou z roku 1699, kdy zde již existoval statek.\n\nV období mezi první a druhou světovou válkou v obci žilo 9500 lidí, po válce byl počet asi třetinový. Bělověž žije zejména z turistiky.\n\nV Bělověži se nacházel lovecký dvůr litevských knížat a polských králů. Z oněch dob se zachoval obelisk na hrázi a skupina dubů na zámeckém návrší. V 19. století pak zde nechal car Alexandr III. postavit zámek, který byl spálen maďarskými oddíly (podporující Němce) v roce 1944 a rozbrán v roce 1961. Nyní se na jeho místě nachází Přírodovědecké muzeum.\n\n"}
{"id": "136476", "url": "https://cs.wikipedia.org/wiki?curid=136476", "title": "DémoNahrávky", "text": "DémoNahrávky\n\nDémoNahrávky (podle první písně také zvané Orel a panna) je první demo kapely Traband. Nahráli ho ve své původní trojčlenné sestavě (Jarda Svoboda – kytara, foukací harmonika, mandolína (č. 2), zpěv; Michal Kliner – baskytara, Václav Pohl – bicí). V písni \"Orel a panna\" na banjo již hraje nový člen kapely Evžen Kredenc. V písni \"Sáro!\" (č. 8), nahrané v Plzni, hostuje na kytaru Přemysl Haas, což je po téměř deseti letech připomenuto v živé nahrávce skupiny \"10 let na cestě\", kde svůj part Přemysl Haas opět zahraje.\n\n\nPísně \"Orel a panna\", \"Nezdárný syn\" (původně z repertoáru Otcových dětí), \"Sáro!\" a \"Ranní rány\" vyšly o rok později na prvním albu Trabandu \"O čem mluví muži\". \"A loď pluje\" vyšla na \"Kolotoči\" (2000), písně \"Marie!\" a \"O malém rytíři\" vyšly až na \"Hyjé!\" (2004).\n\nNahráno a smícháno 24. října 1996 v Českém rozhlasu v Praze (č. 1 a 2), 22. října 1995 v klubu Mlejn v Praze (č. 3 – 7) a 3.–4. února 1996 ve studiu Avik v Plzni (č. 8).\n"}
{"id": "136477", "url": "https://cs.wikipedia.org/wiki?curid=136477", "title": "Nové Dillí", "text": "Nové Dillí\n\nNové Dillí (hindsky: नई दिल्ली,Naī Dillī, paňdžábsky: ਨਵੀਂ ਦਿੱਲੀ, urdsky: نئی دلی) je hlavní město Indie a sídlo indické vlády. Je součástí metropolitní oblasti Dillí a zabírá plochu 42,7 km². V roce 2006 zde žilo 381 883 obyvatel.\n\nMěsto bylo vystavěno na návrh britského architekta Edwina Lutyense, skládá se z velmi bohatých čtvrtí i chudinských slumů.\n\nV době Britské Indie bylo až do prosince 1911 hlavní indické město Kalkata. Během starověku i středověku však jako politické a finanční centrum sloužilo často Dillí, zejména pak v době mughalské éry mezi lety 1799–1849. Na počátku 20. století britští úředníci přišli s návrhem přemístit hlavní města z Kalkaty do Dillí. Kalkata se totiž nachází na východním pobřeží Indie, zatímco Dillí v severní části Indie a vláda Britské Indie se domnívala, že bude snazší Indii lépe spravovat právě z Dillí. Nedlouho na to Jiří V. prohlásil Nové Dillí za nové hlavní město Indie.\n\nOd doby, kdy se Dillí stalo novým hlavním městem, prošlo rozsáhlou přestavbou. Větší část města přitom byla postavena podle návrhu architekta Edwina Lutyense. V únoru 1931 byl slavnostně otevřen rozsáhlý komplex nově postavených vládních budov. V roce 1956 bylo Dillí prohlášeno za svazové teritorium.\n\nNové Dillí se nachází jižně od \"Starého města\", které nechal vystavět mughalský císař Šáhdžahán, a zahrnuje velkou řadu historických památek.\n"}
{"id": "136480", "url": "https://cs.wikipedia.org/wiki?curid=136480", "title": "Moskva (vrtulníkový křižník)", "text": "Moskva (vrtulníkový křižník)\n\nMoskva byl první vrtulníkový křižník Projektu 1123 známého též jako třída Moskva. V sovětské klasifikaci se jednalo o letadlový křižník. Byl to vůbec první do služby zařazený sovětský nosič letadel. Jeho sesterskou lodí byl křižník \"Leningrad\". Vrtulníkový křižník \"Moskva\" byl ze služby vyřazen na počátku 90. let a v roce 1997 byl sešrotován.\n\nProjekt stavby nosiče \"Moskva\" oficiálně schválen v roce 1958 jako \"Projekt 1123 Kondor\". Celý projekt byl kompromisem mezi potřebami admirality a možnostmi sovětského hospodářství a loděnic. Základy lodi byly položeny v loděnici Jižní Nikolajev v roce 1962. Do služby byl křižník zařazen v roce 1967.\n\nÚkolem obou křižníků Projektu 1123 mělo být hlídkování proti americkým ponorkám s balistickými střelami Polaris A-1, které měly poměrně malý dolet okolo 2 100 km. S nástupem vyspělejších balistických raket s větším doletem však podobné hlídkování ztratilo smysl, a hlavním posláním sovětských vrtulníkových křižníků se stala ochrana sovětských plavidel před americkými stíhacími ponorkami.\n\nProjekt 1123 připomínal jiné konstrukce s podobnou koncepcí - francouzský křižník \"Jeanne d'Arc\" a italské vrtulníkové křižníky tříd \"Andrea Doria\" a \"Vittorio Veneto\". Svým výtlakem je však sovětská plavidla výrazně převyšovala.\n\nLoď byla rozdělena na dvě části. V přední polovině byla nástavba, obsahující hlavňové a raketové zbraňové systémy, zatímco zadní polovinu lodi zabírala letová paluba o rozměrech 81 × 34 metrů s pěti vzletovými body pro vrtulníky. Zatímco čtyři z nich byly uspořádány po dvojicích za sebou a označeny čísly 1 až 4, uprostřed byla pátá plocha označená písmenem. Dva obdélníkové výtahy spojovaly letovou palubu s podpalubním hangárem o rozměrech 67 × 25 m. Ve spodní části rozměrného komínu byl ještě malý hangár pro dva velitelské vrtulníky. Křižník \"Moskva\" celkem nesl 14 vrtulníků Kamov Ka-25PL. Vrtulníky měly za úkol pohybovat se v malých rojích a vytvářet protiponorkovou clonu ve střední vzdálenosti.\n\nHlavňovou výzbroj \"Moskvy\" tvořily dva dvouhlavňové dvouúčelové 57mm kanóny AK-725. K ničení ponorek sloužily dva dvanáctihlavňové vrhače raketových hlubinných pum RBU-6000 Smerč-2 a jedno dvojité odpalovací zařízení systému RPK-1 Vichr (SUW-N-1) pro raketová torpéda PLO-82-P (FRAS-1) s pětikilotunovou bojovou hlavicí a doletem okolo 30 km. Na palubě se nacházelo okolo 48 kusů. Protiletadlovou výzbroj představovala dvě dvojitá odpalovací zařízení řízených střel M-11 Štorm (v kódu NATO SA-N-3 Goblet) s doletem 35 km a dostupem 25 km. Neseno bylo celkem 96 těchto střel. Loď také nesla dva pětihlavňové 533mm torpédomety. Ty ovšem byly v letech 1977–1978 odstraněny.\n\nPohonný systém tvořily dvě parní turbíny a čtyři vysokotlaké kotle. Křižník dosahoval rychlosti až 28,8 uzlu.\n\n\"Moskva\" sloužila po celou svou operační službu v Černém moři. V letech 1972–1974 byl na její palubě zkoušen prototyp kolmostartujícího stíhacího bombardéru Jakovlev Jak-38. Operačně však obě lodi nesly jen vrtulníky. Během služby prošly obě lodi řadou cvičení.\n\n\n"}
{"id": "136481", "url": "https://cs.wikipedia.org/wiki?curid=136481", "title": "Svislá ocasní plocha", "text": "Svislá ocasní plocha\n\nSvislá ocasní plocha (SOP) je část draku letadla. Skládá se z pevné nepohyblivé části – kýlovky, která bývá pevnou součástí trupu (zpravidla na jeho horní straně, ale existují i výjimky – například Hansa-Brandenburg W.29), a pohyblivé části – směrového kormidla. Některá letadla jsou opatřena více než jednou SOP – zpravidla dvěma umístěnými na horní straně trupu (u proudových dvoumotorových strojů), nebo na koncích VOP.\n\nCelková mohutnost svislé ocasní plochy má vliv na směrovou stabilitu letadla.\n\n"}
{"id": "136482", "url": "https://cs.wikipedia.org/wiki?curid=136482", "title": "SOP", "text": "SOP\n\nSOP je zkratka, která může mít v různých oblastech různé významy:\n\n\n\nVzdělání\n"}
{"id": "136484", "url": "https://cs.wikipedia.org/wiki?curid=136484", "title": "Vodorovné ocasní plochy", "text": "Vodorovné ocasní plochy\n\nVodorovné ocasní plochy (VOP) jsou část draku letadla. Skládají se z pevné nepohyblivé části - stabilizátoru a pohyblivé části - výškového kormidla. Celková mohutnost těchto ploch má vliv na podélnou stabilitu letadla. Při ustáleném letu působí ocasní plochy zpravidla negativním vztlakem (silou směrem dolů), a tak vyvažují těžší přední část letadla.\n\nLetadlo klasické konstrukce je za letu neseno aerodynamickým vztlakem, vznikajícím na křídle. Příďová část a ocas nemají obecně stejnou hmotnost a bez ocasních ploch by se letoun (stejně jako houpačka) překlápěl těžší, příďovou částí dolů . Tento klopný moment vyvažují ocasní plochy a v ustáleném letu udržují podélnou osu stroje blízko vodorovné polohy. VOP tedy vytváří záporný vztlak a tlačí ocas směrem dolů.\n\nPokud dojde působením vnějších vlivů (poryvu větru apod.) k změně podélného sklonu letounu, VOP plochy mají tendenci samočinně vrátit stroj do původní polohy. Pokud se například zvedne nos letounu nahoru (ocas se sklopí dolů), změní se úhel ofukování VOP (větší nápor na spodní plochu), což má za důsledek pozvednutí ocasu do původní polohy. Část VOP, která slouží převážně stabilizaci letounu, se nazývá horizontální stabilizátor a zpravidla tvoří výrazně větší, přední část VOP.\n\nŘízení podélného sklonu letadla je nezbytné z dvou důvodů:\nPohyblivé plošky na odtokové hraně VOP, které mění velikost (záporných) vztlakových sil, nazýváme výškovým kormidlem nebo zkráceně výškovkou. \n\nPokud z nějakého důvodu dojde k poklesu rychlosti, ocasní plochy přestanou vytvářet tak velký záporný vztlak , letoun se poněkud sklopí nosem dolů, začne klesat a rychlost se tím zvýší . Tato závislost platí i naopak.\n\nVýšková kormidla jsou pohyblivé plochy umístěné obvykle na zadní straně ocasních ploch za stabilizátorem, které slouží k podélnému (výškovému) řízení. U malých letadel bývají ovládána přímo (například lanky) od polohy řídící páky, u velkých letadel bývá pohyb obvykle hydraulicky posilován. Pro zmenšení potřebné síly může být výškovka vybavena vyvažovacími ploškami, které se ovládají od řídící páky v opačném směru a vzniklou aerodynamickou silou pak plošky hýbou vlastní výškovku. \n\nVýšková kormidla se hmotnostně vyvažují, aby nedocházelo k nežádoucímu rozkmitání ocasní části (flutter).\n\nV nezvyklých polohách se VOP mohou (zejména u ocasních ploch tvaru T) dostat do úplavu za hlavním křídlem, což následně může omezit schopnost letadla se z této nezvyklé polohy dostat.\n\nHorizontální stabilizátor, jehož hlavní úkol je zajišťovat podélnou stabilitu letounu, bývá často přestavitelný proto, aby k udržení vodorovného letu nebylo třeba vychylovat výškovku a působit silou na řídicí páku. U velkých letadel (dopravních apod.) bývá stabilizátor zpravidla přestavován motorem (elektrickým, hydraulickým), např. převodem se závitovou hřídelí s maticí. Toto přestavování (trimování) může být prováděno i automaticky, pokud je řídící páka držena delší dobu mimo neutrální polohu.\n\n"}
{"id": "136485", "url": "https://cs.wikipedia.org/wiki?curid=136485", "title": "VOP", "text": "VOP\n\nVOP nebo Vop může znamenat:\n\n"}
{"id": "136486", "url": "https://cs.wikipedia.org/wiki?curid=136486", "title": "Kim Ir-sen", "text": "Kim Ir-sen\n\nKim Ir-sen (z ruské transkripce Ким Ир Сен; Kim Il-song, původním jménem Kim Song-džu, 15. dubna 1912 – 8. července 1994), byl politickým vůdcem Severní Koreje od jejího vzniku v roce 1948 až do své smrti r. 1994. V letech 1948-1972 byl premiérem, poté až do smrti prezident. V roce 1946 založil a až do konce života byl generálním tajemníkem Korejské strany práce.\n\nV zemi vybudoval autokratickou vládu, ideologicky vycházející nejdříve z marxismu-leninismu, od poloviny šedesátých let z vlastní varianty socialismu zvané čučche. Jeho osoba se stala předmětem kultu osobnosti, který spolu s hlavními rysy státní moci vedené jeho potomky přetrval dodnes.\n\nKim Ir-senova vláda bývá ve světě označováno jako totalitní komunistický režim a bývá srovnávána s vládami Stalina a Mao Ce-tunga v sousedním SSSR a ČLR.\n\nNarodil se 15. dubna 1912 ve vesnici Mangjŏngde poblíž Pchjongjangu (od roku 1959 část pchjongjangského obvodu Mangjŏngdägujŏk). Od roku 1924 pobýval v Mandžusku, kde se poprvé seznámil s myšlenkami marxismu a komunismu. Byl členem Komunistické strany Číny a v rámci její armády podporované Kominternou se od poloviny 30. let účastnil protijaponského boje. V roce 1935 se stal politickým komisařem (politrukem) skupiny čítající 100 až 200 mužů. Ve stejném roce přijal jméno Kim Ir-sen (tj. Kim „dosáhnout slunce“). Po několika letech partyzánského života zanechal a zřejmě v roce 1940 se uchýlil do bezpečí Sovětského svazu. Jeho první žena Kim Čŏng-suk mu v Chabarovském kraji porodila nejstaršího syna Kim Čong-ila (* 16. února 1941, podle severokorejských zdrojů 16. února 1942-17. prosince 2011).\n\nKim Ir-sen stál v čele Severní Koreje od roku 1946 až do své smrti. Po vzniku Strany práce Severní Koreje (Čosŏn) v roce 1946 se stal jejím místopředsedou. V únoru 1946 byl vybrán za předsedu Prozatímního lidového výboru, fakticky fungujícího jako severokorejská vláda, a roku 1949 se stal také předsedou Korejské strany práce, která vznikla sloučením s jihokorejským protějškem.\n\nV roce 1947 Valné shromáždění OSN zřídilo Dočasnou komisi OSN pro Koreu (UNTCOK) a pověřilo ji dohledem nad průběhem svobodných, demokratických voleb. Sovětský svaz však komisi označil za ilegální a sovětská okupační správa odmítla její členy vpustit na severokorejské území. Demokratické volby pod dohledem mezinárodního společenství se tedy 10. května 1948 uskutečnily pouze na jihu poloostrova, kde žily dvě třetiny populace. Zvolení poslanci přijali ústavu Korejské republiky, zvolili prezidenta Li Syn-mana (I Sung-mana) a u příležitosti třetího výročí osvobození Koreje 15. srpna oficiálně Korejskou republiku vyhlásili. V prosinci 1948 uznalo Valné shromáždění OSN její vládu za jedinou legitimní vládu v Koreji. Mezitím sovětské a severokorejské orgány oznámily, že se v zemi 25. srpna uskutečnily volby, v nichž 99 % obyvatel hlasovalo pro jednotnou kandidátku tzv. demokratické fronty, a 9. září 1948 byla vyhlášena Korejská lidově demokratická republika v čele s Kim Ir-senem jako předsedou vlády. Hlavním cílem Severní Koreje bylo sjednocení celé Koreje pod komunistickou vládou.\n\nOkamžitě po založení státu začal Kim Ir-sen vyjednávat s hlavními komunistickými vůdci své doby, Stalinem a Mao Ce-tungem, o napadení Korejské republiky.\n\nV průběhu korejské války a v dekádě po jejím skončení Kim Ir-sen a jeho skupina zlikvidovali všechny oponenty, zakázali náboženství a kampaní \"čchŏllima\" od roku 1958 začali decimovat hodnotový systém severokorejského obyvatelstva. V období let 1945−1958 nechal zavraždit, popravit nebo uvěznit všechny významné osobnosti, včetně představitelů náboženských obcí v zemi a proti všem věřícím zavedl tvrdé represe. Došlo k nejhoršímu tažení proti křesťanům ve 20. století. Do té doby tvořili křesťané 13 % z celkového počtu obyvatel a Pchjongjang byl kdysi nazýván „Jeruzalém Východu“. V duchovním vakuu, které nastalo, zavedl monolitický myšlenkový systém Čučche.\n\nRoku 1972 byla vydána nová ústava, a Kim Ir-sen usedl do nově zřízené funkce prezidenta. Jeho mandát měl pětileté cykly − každých 5 let byl opětovně volen. Po jeho smrti mu byl přiznán titul \"věčný prezident\" a funkce \"pozemského\" prezidenta byla z ústavy vypuštěna.\n\nSvá poslední léta dožíval Kim Ir-sen v atomovém krytu , protože se v době rozpadu komunistického bloku ve střední a východní Evropě obával o svoje postavení. Dnes je jeho tělo uloženo v mauzoleu.\n\n"}
{"id": "136492", "url": "https://cs.wikipedia.org/wiki?curid=136492", "title": "Rezonanční obvod", "text": "Rezonanční obvod\n\nRezonanční obvod je komplexní jednobran. Vznikne paralelním nebo sériovým spojením kondenzátoru a cívky. Při jedné, tzv rezonanční frekvenci se v tomto obvodu vyrovnává kapacitní a induktivní reaktance a rezonanční obvod se pro tuto frekvenci chová jako činný odpor. Stav obvodu, který nastane při rezonanční frekvenci, se nazývá rezonance. Je to jev, při kterém se v obvodu RLC při určité frekvenci podstatně zvětší proud u sériového obvodu nebo se podstatně zvětší napětí u obvodu paralelního. Sériový rezonanční obvod má při rezonanční frekvenci nejmenší impedanci. Paralelní rezonanční obvod má při rezonanční frekvenci největší impedanci. Obvod má při této frekvenci pouze činný odpor.\n\nVycházíme z předpokladu, že se indukční a kapacitní reaktance při rezonanci rovnají. Platí Thomsonův vzorec (Závislost rezonanční frekvence na indukčnosti a kapacitě): \nformula_1\nformula_2\nformula_3\nformula_4\nformula_5\nformula_6\n\nSériový rezonanční obvod má při rezonanční frekvenci nejmenší impedanci a největší proud, jenž je v celém obvodu konstantní.\nformula_7\nObvod má kapacitní charakter\n\nformula_8\nobvod má odporový charakter\n\nformula_9\nobvod má indukční charakter\n\nformula_10\nformula_6\nformula_12\n\nV součástkách skutečného rezonančního obvodu vznikají při průchodu proudu ztráty. Skutečnou cívku můžeme nahradit ideální bezeztrátovou cívkou a ztrátovým odporem. Skutečný kondenzátor můžeme nahradit ideálním kondenzátorem a ztrátovým odporem – R = R + R. Činitel jakosti se značí Q.\n\nUdává kolikrát je větší napětí na cívce nebo na kondenzátoru při rezonanční frekvenci než je napětí na odporu a než je celkové napětí.\nformula_13\n\n"}
{"id": "136501", "url": "https://cs.wikipedia.org/wiki?curid=136501", "title": "Seznam jezer v Evropě", "text": "Seznam jezer v Evropě\n\nSeznam evropských jezer.\n\n\n\n\n\n\n\n\nAfrika, Antarktida, Asie, Austrálie a Oceánie, Jižní Amerika, Severní Amerika\n"}
{"id": "136511", "url": "https://cs.wikipedia.org/wiki?curid=136511", "title": "Rudolfinum", "text": "Rudolfinum\n\nRudolfinum je novorenesanční budova na náměstí Jana Palacha při pravém břehu řeky Vltavy na Starém Městě v Praze. V její Dvořákově síni se pořádají významné koncerty, např. v rámci Pražského jara. Budova Rudolfina patří České filharmonii, která zde má zároveň své hlavní sídlo.\n\nByla vystavěna v letech 1876–1881 a slavnostní otevření proběhlo 7. února 1885 jako víceúčelové kulturní zařízení s koncertní síní a výstavními sály. Rudolfinum nechala postavit u příležitosti 50. výročí svého založení Česká spořitelna, která požádala následníka rakousko-uherského trůnu arcivévodu Rudolfa, aby stavba byla pojmenována po něm. Bylo pro ni vybráno místo na východním břehu Vltavy zvané \"Rejdiště\".\n\nNa stavbu budovy byla vypsána veřejná soutěž a následně byla výstavba svěřena architektům Josefu Zítkovi a Josefu Schulzovi, kteří ji dokončili v roce 1881. Stavba dostala jméno po korunním princi Rudolfovi.\n\nRoku 1884 byla zřízena koncertní síň, dnes pojmenovaná Dvořákova síň. V zadním traktu se nachází menší koncertní sály, Sukova síň, Kubelíkova síň a respirium.\n\nPo vzniku Československa byla budova označována jako \"Dům umělců\". Budova byla několikrát upravována, v meziválečném období dokonce pro potřeby československého Národního shromáždění (autorem přestavby byl Rudolf Kříženecký). To zde zasedalo od roku 1919 do 1939. V roce 1920, 1927 a 1934 zde byl zvolen prezidentem Republiky československé Tomáš Garrigue Masaryk. V ose dnešní Dvořákovy síně stála pod varhany mramorová socha prezidenta Masaryka od Jana Štursy, která je nyní umístěna v Rothmayerově sále před vchodem do Španělského sálu na Pražském hradě.\n\nV poválečném období byla budova sídlem Hudební fakulty Akademie múzických umění a České filharmonie. Její poslední kompletní rekonstrukce proběhla v letech 1990–1992.\n\nBudova je sídlem České filharmonie a Galerie Rudolfinum.\n\n"}
{"id": "136513", "url": "https://cs.wikipedia.org/wiki?curid=136513", "title": "James Dewey Watson", "text": "James Dewey Watson\n\nJames Dewey Watson (* 6. dubna 1928 v Chicagu) je americký vědec, jeden z objevitelů struktury molekuly DNA. Watson, Francis Crick a Maurice Wilkins dostali v roce 1962 Nobelovu cenu za medicínu za objasnění molekulární struktury nukleových kyselin. Objev byl učiněn za pomoci Rosalindy Franklinové. \n\nV roce 1997 byl dále poctěn medailí Národní vyznamenání za vědu. \n\nV roce 1947 získal na Univerzity of Chicago titul B.Sc. v oboru zoologie, v roce 1950 pak titul Ph.D. v oboru zoologie na Indiana Univerzity. S Francisem Crickem spolupracoval na objevování struktury DNA od roku 1951 za pomocí rentgenové difrakce. Od roku 1956 byl členem katedry biologie na Harvardově univerzitě, kde od roku 1958 působil jako docent, od roku 1961 jako profesor. Zkoumal zde především roli RNA při syntéze proteinů. Mezi roky 1988 a 1992 se zapojil do Projektu lidského genomu (Human Genome Project).\n"}
{"id": "136514", "url": "https://cs.wikipedia.org/wiki?curid=136514", "title": "Dědina", "text": "Dědina\n\nDědina je označení pro vesnici, které je poměrně běžné zejména v moravských nářečích. Původ tohoto označení tkví v někdejším vlastnictví vesnice pánem, v jehož rodu se tato dědila z generace na generaci (\"zděděný statek\"), nebo šlo o půdu v nedílném vlastnictví rodin jednoho rodu.\n\nMimo tento hlavní význam existují ještě další odvozené významy:\n\nKonkrétní jména\n\nDědina je též české příjmení\n\n"}
{"id": "136515", "url": "https://cs.wikipedia.org/wiki?curid=136515", "title": "Zlatý potok", "text": "Zlatý potok\n\nNázev Zlatý potok má více vodních toků:\n\n\n…může být také názvem části obce:\n\n"}
{"id": "136518", "url": "https://cs.wikipedia.org/wiki?curid=136518", "title": "Spolková země", "text": "Spolková země\n\nDělení na spolkové země se používá ve více státech: \n\n"}
{"id": "136524", "url": "https://cs.wikipedia.org/wiki?curid=136524", "title": "Akt", "text": "Akt\n\nAkt (z lat. \"actus\", čin) může označovat:\n\n\nAKT může být:\n\nOd téhož latinského kořene \"agere\", činit a \"actus\", čin se odvozuje také:\n"}
{"id": "136526", "url": "https://cs.wikipedia.org/wiki?curid=136526", "title": "Baba (Praha)", "text": "Baba (Praha)\n\nBaba v Praze je \n\n"}
{"id": "136528", "url": "https://cs.wikipedia.org/wiki?curid=136528", "title": "Kafr", "text": "Kafr\n\nKafr (1,7,7-trimethylbicyklo[2.2.1]heptan-2-on) je přírodní látka získávaná původně ze dřeva stromu kafrovníku (\"Cinnamomum camphora\"). Je obsažen také v bornejském stromu Dryobalanops aromatica, v silici bazalky, rozmarýny lékařské, šalvěje lékařské, v mrkvi atd. V současnosti se vyrábí i synteticky. Z chemického hlediska jde o monoterpen.\n\nSlovo kafr pochází z francouzského slova camphre či přímo ze středověké latiny od slova camfora. Název byl nakonec odvozen ze staré malajštiny z termínu \"kapur barus\", což v doslovném překladu znamená \"křída z Barusu\". Barus byl název starověkého přístavu v blízkosti dnešního města Sibolga na západním pobřeží ostrova Sumatra (dnes jde o provincii Severní Sumatra v Indonésii), kde probíhal především čilý obchod s kořením a právě kafrem. Termín kapur barus znamenalo tehdy pro obchodníky koupit tuhou silici stromu kafrovníku, kterou dodávali místní domorodci. I dnes mají místní kmeny pro mízu z kafrovníku široké využití od deodorantu, po použití při tradičních rituálech.\n\nKafr se dá vyrobit z alfa-pinenu, který je ve velkém množství obsažen v jehličnatých stromech. Dá se vydestilovat i z terpentýnu. Spolu s kyselinou octovou jako rozpouštědlem za katalýzy jiné silné kyseliny se alfa-pinen snadno přeskupí na kamfen, pomocí hydrolýzy je převeden na isoborneol a jeho oxidací vzniká kafr. V přírodě se pak vyskytuje především jako D-enantiomer.\n\nV současnosti se používá jako repelent proti hmyzu , v pyrotechnice, aromaterapii, ale především v lékařství, kde je přidáván do mastí, jako součást zábalů, neboť má obdobné účinky jako menthol.\n\nKafr má dráždivé účinky na kůži a sliznicích, čímž způsobuje jejich překrvení. Rychle vstřebává do kůže a urychluje průběh zánětlivého procesu tím, že zrychluje absorpci zánětu. Kromě toho v místě aplikace vyvolává hřejivý pocit a působí jako mírné lokální antiseptikum a anestetikum. Kromě zánětů působí pozitivně na unavené svaly, pomáhá při revmatických potížích a své místo má také v inhalátorech. Zvláště v zemích jako Čína je to tradiční součást lidové medicíny. Je také prevencí proti rzi a umisťuje se do truhel s kovovými nástroji.\n\nVe starověké a středověké Evropě byl kafr používán i jako přísada do bonbónů. V současnosti je kafr používán jako ochucovadlo sladkostí v Asii. Při přípravě dezertů je zase kafr často používán v Indii, kde je známý pod názvem \"kachha karpooram\" nebo \"pachha karpoora\" (\"surový kafr\"), dá se koupit i ve specializovaných obchodech s indickým zbožím jako \"jedlý kafr\". Pod názvem \"rasak karpooram\" je pak používán jako látka toxická, často jako repelent ukládaný mezi oblečení.\n\nKafr je široce využíván při hinduistických náboženských obřadech uctívajících boha Šivu (hindský bůh zkázy a znovuzrození). Hořící kafr nezanechává popel, který je v náboženství symbolem vědomí. V mnoha indických chrámech však bylo pálení kafru v hlavních svatyních omezeno, neboť hořící kafr uvolňuje silné těžké uhlíkaté zplodiny.\n\nPři požití ve větším množství je kafr jedovatý. Může způsobit křeče, zmatenost, podrážděnost a neuromuskulární hyperaktivitu. V extrémních případech může dokonce lokální aplikace kafru vést k hepatotoxicitě. Smrtelná dávka u dospělých se pohybuje mezi 50 - 500 mg/kg (podáno perorálně). Obecně ale platí, že dva gramy mohou způsobit závažnou otravu a čtyři gramy jsou potenciálně smrtelné.\n\n"}
{"id": "136530", "url": "https://cs.wikipedia.org/wiki?curid=136530", "title": "Rybinská přehradní nádrž", "text": "Rybinská přehradní nádrž\n\nRybinská přehradní nádrž ( ) je přehradní nádrž na území Jaroslavské oblasti, Vologdské oblasti a Tverské oblasti v Rusku. Přehradní jezero má rozlohu 4580 km². Je 110 km dlouhé korytem Volhy, 226 km dlouhé korytem Mology a 328 km dlouhé korytem Šeksny a maximálně 60 km široké. Průměrná hloubka je 5,6 m. Má objem 25,4 km³. Skládá se ze široké centrální části a zálivů, které se zužují vzhůru korytem tří hlavních řek a jsou podle nich pojmenované (\"Volžský\", \"Moložský\" a \"Šeksninský\").\n\nPřehradní jezero na řekách Volze a Šeksně za hrázemi Rybinské vodní elektrárny bylo naplněno v letech 1941–47. Úroveň hladiny kolísá v rozsahu 4 až 5 m. Reguluje sezónní kolísání průtoku. Využívá se pro energetiku, vodní dopravu. Je součástí Volžsko-baltské vodní cesty. Je zde rozvinuté rybářství. Na břehu leží města Čerepovec, Vesjegonsk, Uglič, Pošechoňje-Volodarsk, Rybinsk. Část vodní plochy je součástí Darvinské rezervace.\n\n"}
{"id": "136533", "url": "https://cs.wikipedia.org/wiki?curid=136533", "title": "Rousínov (rozcestník)", "text": "Rousínov (rozcestník)\n\nNázev Rousínov má více sídel:\n\n"}
{"id": "136534", "url": "https://cs.wikipedia.org/wiki?curid=136534", "title": "Model polarizovaného kontinua", "text": "Model polarizovaného kontinua\n\nModel polarizovaného kontinua (anglicky \"Polarizable continuum model\" (PCM)) je model polarizovaného kontinua, používaný při kvantově chemických výpočtech (například pomocí programu Gaussian). Model zastupuje rozpouštědlo, v němž je molekula uložená. Kavita (prostor) rozpouštědla je tvořen několika překrývajícími se sférami, jejichž středy jsou těžké atomy. Poloměr sfér je většinou volen tak, aby atomy vodíku byly uvnitř sféry atomu, k němuž jsou vázány.\n"}
{"id": "136542", "url": "https://cs.wikipedia.org/wiki?curid=136542", "title": "Akt (divadelní hra)", "text": "Akt (divadelní hra)\n\nAkt je nejstarší z her v repertoáru Divadla Járy Cimrmana. Autorem je Zdeněk Svěrák a spoluautorem přednášky je Ladislav Smoljak, jako spoluautor je uváděn rovněž velký český vynálezce, filosof a dramatik Jára Cimrman. Hra měla předpremiéru, která nebyla zpřístupněna veřejnosti 19. června 1967. Veřejnou premiéru měla 4. října 1967 v Malostranské besedě v Praze, později obnovenou premiéru 14. listopadu 1973 v pražském divadle Reduta.\nDo roku 1986 se uskutečnilo celkem 425 repríz.\n\nStejně jako většina ostatních představení Divadla Járy Cimrmana, sestává Akt ze dvou částí – série odborných referátů, týkajících se života a díla Járy Cimrmana a v druhé části pak ucelenějšího zpracování některého jeho díla – v tomto případě hry se zpěvy a tanci Akt.\n\nTato hra je uvozena následujícími referáty:\n\nVlastní divadelní hra (převedená restaurátory do současnosti) pojednává o opětovném setkání malíře Žíly a jeho manželky se syny, kterých se v jejich dětském věku zbavili, aby měl Žíla klid na uměleckou práci. Děti byly rozeslány různými typy dopravy každé do jiného města a přijaty v náhradních rodinách – Ladislav Pýcha se stal učitelem, Bedřich Síra podvodným obchodníkem, Josef Turnovský sexuologem (v původní verzi hry však byl příslušníkem Veřejné bezpečnosti). Nejmladší dvojčata se stala artisty a ve hře přímo nevystupují.\n\n\n\n"}
{"id": "136546", "url": "https://cs.wikipedia.org/wiki?curid=136546", "title": "Vyšetřování ztráty třídní knihy", "text": "Vyšetřování ztráty třídní knihy\n\nVyšetřování ztráty třídní knihy je druhá z nejstarších her v repertoáru Divadla Járy Cimrmana. Autorem hry je Ladislav Smoljak, jako spoluautor je uváděn rovněž fiktivní velký český vynálezce, filosof a dramatik Jára Cimrman. Hra měla premiéru 8. listopadu 1967 v Malostranské besedě v Praze. Do roku 1986 se uskutečnilo celkem 498 repríz.\n\nStejně jako většina ostatních představení Divadla Járy Cimrmana, sestává \"Vyšetřování ztráty třídní knihy\" ze dvou částí – série odborných referátů, týkajících se života a díla Járy Cimrmana (tentokrát Jára Cimrman jako pedagog), a v druhé části pak ucelenějšího zpracování některého jeho díla – v tomto případě činohry \"Vyšetřování ztráty třídní knihy\".\n\nTato hra je uvozena následujícími referáty:\n\nVlastní divadelní hra pojednává o snaze donutit žáky oktávy gymnázia (publikum) k navrácení třídní knihy, k jejímuž pravděpodobnému odcizení došlo před sedmi lety. V této snaze se během hry postupně vystřídají všechny čtyři účinkující postavy: Učitel, Ředitel školy, Inspektor a Zemský školní rada.\n\n"}
{"id": "136550", "url": "https://cs.wikipedia.org/wiki?curid=136550", "title": "Hospoda Na mýtince", "text": "Hospoda Na mýtince\n\nHospoda Na mýtince je divadelní hra z repertoáru Divadla Járy Cimrmana. Autory jsou Zdeněk Svěrák a Ladislav Smoljak, jako spoluautor je uváděn rovněž velký český vynálezce, filosof a dramatik Jára Cimrman. Hra měla premiéru 17. dubna 1969 v Malostranské besedě v Praze.\n\nDne 4. 11. 2004 se uskutečnila repríza s pořadovým číslem 1000, čímž se řadí mezi nejúspěšnější hry tohoto divadla.\n\nStejně jako většina ostatních představení Divadla Járy Cimrmana, sestává Hospoda Na mýtince ze dvou částí – série odborných referátů, týkajících se života a díla Járy Cimrmana a v druhé části pak ucelenějšího zpracování některého jeho díla – v tomto případě úryvku z Cimrmanovy operety Proso.\n\nÚryvek z operety je uvozen následujícími referáty (v závorce název postavy, kterou příslušný přednášející ztvární po přestávce):\n\nPro děj je u tohoto představení klíčový jeden z referátů – Umělecká loupež. Jeho obsahem je fakt, že původně sedmihodinová opereta \"Proso\" jako celek byla rozkradena uměleckou komisí složenou z předních operetních tvůrců – mimo jiné Franze Lehára, Johanna Strausse nebo Oskara Nedbala. Cimrman totiž zaslal tuto operetu nedoporučeně do Vídně do operetní soutěže.\n\nV operetě se proto objevují motivy, které jsou známé z nejproslulejších operet, ale ve skutečnosti pocházejí z \"Prosa\".\n\nVlastní děj operety se odehrává v hospodě Na mýtince, která je umístěna na odlehlém místě v lesích (původní majitel si nepřál, aby mu tam chodili lidi). Do hospody postupně dorazí Hrabě Ferdinand von Zeppelin, jemuž náhodný výstřel zničí vzducholoď, a uprchlý vězeň Kulhánek. Oba se zamilují do (fiktivní) vnučky hostinského Růženky (ta v operetě nevystupuje a vlastně ani neexistuje), Kulhánek proto vyzve hraběte na souboj. Hrabě chce před soubojem zaplatit hostinskému pytlem cyklistických zvonků, čímž se prozradí, že je ve skutečnosti pašerák Miklos Göcs, kvůli kterému strávil Kulhánek nespravedlivě 20 let ve vězení. Děj vrcholí ve chvíli, kdy se z figuríny nehnutě sedící u jednoho ze stolů již 20 let, vyklube policejní inspektor Trachta, který Miklose Göcse zatýká (to byl ostatně důvod, proč na tomto opuštěném místě tak dlouho seděl). Pan Kulhánek se stává v hospodě Na mýtince stálým hostem.\n\n\n"}
{"id": "136553", "url": "https://cs.wikipedia.org/wiki?curid=136553", "title": "Ransko", "text": "Ransko\n\nRansko je národní přírodní rezervace, která se nachází jižně od vesnic Nové a Staré Ransko, v katastrálních územích Havlíčkova Borová a Staré Ransko (obec Krucemburk). Rezervace byla vyhlášena roku 1997 a rozkládá se na ploše 695,4 hektarů v nadmořské výšce 540–673 metrů. Ransko se nachází v sousedství přírodní rezervace Ranská jezírka a v chráněné krajinné oblasti Žďárské vrchy.\n\nRansko se nachází na hranici okrsku Henzlička, sníženiny Dářské brázdy a Přibyslavské pahorkatiny. Území tvoří ultrabazické vyvřeliny, nad nimiž se nacházejí eluviální jílovitohlinité až jílovité zvětraliny. Ranský Babylon, nejvyšší bod ležící 673 m n. m., tvoří mrazové sruby, které přechází v táhlé svahy. Ty spadají do údolí řeky Doubravy.\n\nV roce 2014 bylo na území národní přírodní rezervace objeven vzácný druh kuřátek \"Ramaria testaceoflava,\" na území Česka popsán poprvé.\n\nNa lokalitě byly popsány následují druhy: barvínek menší \"(Vinca minor)\", bledule jarní (Leucojum vernum), borovice lesní \"(Pinus sylvestris)\", buk lesní \"(Fagus sylvatica)\", čarovník alpský \"(Circaea alpina)\", čarovník prostředí \"(Circaea x intermedia)\", česnek medvědí \"(Allium ursinum)\", chrastavec rolní hadcový \"(Knautia arvensis subsp. serpentinicola)\", jasan ztepilý \"(Fraxinus excelsior)\", jedle bělokorá \"(Abies alba)\", korálice trojklaná \"(Corallotrhiza trifida\", spatřena 1990), kyčelnice devítilistá \"(Dentaria enneaphyllos)\", lilie zlatohlávek \"(Lilium martagon)\", lýkovec jedovatý \"(Daphne mezereum)\", olše lepkavá \"(Alnus glutinosa)\", oměj pestrý \"(Aconitum variegatum)\", ostřice převislá \"(Carex pendula)\", prvosenka vyšší \"(Primula elatior)\", prstnatec listenatý \"(Dactylorhiza longebracteata)\", ptačinec dlouholistý \"(Stellaria longifolia)\", růže převislá \"(Rosa pendulina)\", řeřišinice trojlistá \"(Cardaminetrifolia)\", sleziník hadcový \"(Asplenium cuneifolium)\", smrk ztepilý \"(Picea abies)\", svízel okrouhlolistý \"(Galium rotundifolium)\", třezalka položená \"(Hypericum humifusum)\", vemeník zelenokvětý \"(Platanthera chlorantha)\", zeměžluč okolíkatá \"(Centaurium erythraea)\".\n\nPopulace jasanu ztepilého je na lokalitě napadena houbovitým onemocněním \"Chalara fraxinea\", které postihuje jasany všech věkových kategorií. Hynutí jasanů bylo zaznamenáno v roce 2013 i v roce 2014. Předpokládá se, že v následujících letech dojde k odumření většiny jasanovitých porostů na lokalitě.\n\n\nNa lokalitě byli pozorování následující zástupci hmyzu: z pavouků\"Gonatium corallipes\", \"Notioscopus sarcinatus\" a \"Walckenaeria kochi\", plachetnatka drobná \"(Maro minutus)\", plachetnatka makadlová \"(Agyneta cauta)\", několik zástupců střevlíků jako \"Abax carinatus\", střevlík kožitý \"(Carabus coriaceus)\", střevlík Linnéův \"(Carabus linnei)\", střevlík měděný \"(Carabus cancellatus)\", střevlík vypouklý \"(Carabus convexus)\" a střevlík zlatolesklý \"(Carabus auronitens)\". Z obojživelníků se zde vyskytují: čolek horský \"(Triturus alpestris)\", ropucha obecná \"(Bufo bufo)\", rosnička zelená \"(Hyla arborea)\", skokan hnědý \"(Rana temporaria)\"; z plazů: zmije obecná \"(Vipera berus)\", slepýš křehký \"(Anguis fragilis)\", ještěrka živorodá \"(Zootoca vivpara)\".\n\nPtáci jsou zastoupeni druhy jako je čáp černý \"(Ciconia nigra)\", datel černý \"(Dryocopus martius)\", holub doupňák \"(Columba oenas)\", kulíšek nejmenší \"(Glaucidium passerinum)\", krkavec velký \"(Corvus corax)\", ořešník kropenatý \"(Nucifraga caryocatactes)\", pěvuška modrá \"(Runella modularis)\", jestřáb lesní \"(Accipiter gentilis)\", sluka lesní \"(Scolopax rusticola)\", sýc rousný \"(Aegolius funereus)\"\n\nSavce reprezentují zástupci těchto druhů: hraboš mokřadní \"(Microtus agrestis)\", jezevec lesní \"(Meles meles)\", kuna lesní \"(Martes martes)\", lasice hranostaj \"(Mustela erminea)\", lejsek malý \"(Ficedula parva)\", rejsec černý \"(Neomys anomalus)\", rejsek malý \"(Sorax minutus)\", rejsek obecný \"(Sorax araneus)\", jelen lesní \"(Cervus elaphus)\" a ojediněle i rys ostrovid \"(Lynx lynx)\".\n"}
{"id": "136557", "url": "https://cs.wikipedia.org/wiki?curid=136557", "title": "Vražda v salonním coupé", "text": "Vražda v salonním coupé\n\nVražda v salonním coupé je divadelní hra z repertoáru Divadla Járy Cimrmana. Autory jsou Zdeněk Svěrák a Ladislav Smoljak. Jako spoluautor je uváděn fiktivní český dramatik Jára Cimrman. Hra měla premiéru 14. května 1970 v Malostranské besedě v Praze.\n\nDo roku 1986 se uskutečnilo celkem 556 repríz. Repliky ze hry byly z velké části použity ve filmu Rozpuštěný a vypuštěný. Názvem i dějem hra připomíná detektivní novelu Agathy Christie \"Vražda v Orient Expresu\" z roku 1934.\n\nStejně jako většina ostatních představení Divadla Járy Cimrmana, sestává \"Vražda v salonním coupé\" ze dvou částí – série odborných referátů, týkajících se života a díla Járy Cimrmana a v druhé části pak ucelenějšího zpracování některého jeho díla – v tomto případě detektivní činohry \"Vražda v salonním coupé\".\n\nTato hra je uvozena následujícími referáty (v závorce zjednodušený název postavy, kterou příslušný přednášející hraje po přestávce):\n\nVlastní divadelní hra pojednává o vyšetřování pokusu o vraždu, ke kterému dojde ve vlaku během cesty z Istanbulu do Prahy. Vyšetřování nenadálé smrti továrníka Bierhanzela se ujímá proslulý inspektor Trachta, pomáhá mu jeho žák a asistent Hlaváček. Zprvu je největším podezřelým Bierhanzelův konkurent – továrník Meyer, později je však usvědčena postava stevarda, ze kterého se vyklube maďarský houslový virtuóz Béla Puskás – ten se chtěl Bierhanzelovi pomstít za to, že po aplikaci jeho přípravku na růst vlasů přišel i o zbytek svého porostu hlavy.\n\nHra končí šťastně, neboť na jejím konci se zdánlivě mrtvý Bierhanzel (jemuž stevard při pokusu o otrávení zavrtal do bolavého zubu arzén) probouzí.\n\n – alternace z audionahrávky – Supraphon 1982 (nahr. 5. 1981)\n\n"}
{"id": "136560", "url": "https://cs.wikipedia.org/wiki?curid=136560", "title": "Hořetice", "text": "Hořetice\n\nNázev Hořetice mají dvě sídla:\n"}
{"id": "136561", "url": "https://cs.wikipedia.org/wiki?curid=136561", "title": "Němý Bobeš", "text": "Němý Bobeš\n\nNěmý Bobeš je divadelní hra z repertoáru Divadla Járy Cimrmana. Autory jsou Zdeněk Svěrák a Ladislav Smoljak, jako spoluautor je uváděn rovněž velký český vynálezce, filosof a dramatik Jára Cimrman. Hra měla premiéru 24. listopadu 1971 v Malostranské besedě v Praze.\n\nDo roku 1986 se uskutečnilo celkem 475 repríz. Úryvky ze hry byly použity ve filmu \"Nejistá sezóna\".\n\nNázev hry je parodií na slavnou knihu pro děti od J. V. Plevy \"Malý Bobeš\". \n\nNa rozdíl od většiny ostatních her není tato členěna na dvě samostatné části – odborné referáty a následnou souvislou ukázku z Cimrmanova zrekonstruovaného díla. V této hře je divákům ukázán celý náročný proces rekonstrukce a ze hry Němý Bobeš jsou používány krátké ukázky, které tento proces dokumentují. Pro srovnání jsou scény ze hry často provedeny ve dvou variantách – podle rekonstrukce vídeňského cimrmanologa profesora Fiedlera a následně ve (samozřejmě správnější a autentičtější) variantě podle rekonstrukce provedené týmem Divadla Járy Cimrmana. Odlišnosti v obou pojetích plynou zejména z toho, že rozsáhlé pasáže původního textu jsou nečitelné, neboť Cimrmanův soused Padevět na něm opakovaně sušil houby, a je tedy potřeba mnoho domýšlet a dovozovat. Prof. Fiedler se pak nechává zmást i tím, že Cimrman svou hru psal na hlavičkový papír firmy Hurych a synové, parní mlýny.\n\nHra Němý Bobeš je světovým unikátem ve způsobu, jakým Cimrman používal retrospektivu – výjimkou nejsou trojnásobná nebo dokonce čtyřnásobná retrospektivní vnoření.\n\nV repertoáru Divadla Járy Cimrmana jde o hru, která má nezvykle mnoho osob, asi 11, což je zhruba dvakrát více než v ostatních hrách. Někteří herci proto na představení musí hrát dvě i více rolí. To je v úvodním semináři předesláno, aby nedošlo k mylnému dojmu, že se např. hajný Mikovec přestrojil za barona Grünbacha.\n\nVlastní děj hry Němý Bobeš byl zrekonstruován takto:\nVesnický farář a vesnický lékař pojímají (pro její nepřítomnost na očkování) podezření, že se něco stalo s Martou, ženou hajného Mikovce – koneckonců ji nikdo neviděl už sedmnáct let a kdykoliv za ní někdo přišel do hájovny, vždycky údajně byla na malinách. Farář a lékař Mikovce navštíví a ten se pod jejich nátlakem přiznává, že ženu vyhnal, neboť v době, kdy bojoval v prusko-rakouské vojně, otěhotněla s pruským poručíkem baronem von Grünbach. Syna pak Marta pohodila v lese a vychovaly jej srny – je proto němý, plachý a má zvířecí návyky, pročež ho Mikovec ukrývá na půdě hájovny.\n\nKdyž Mikovec syna (zvaného Bobeš) návštěvníkům ukáže a naznačí, že na něm nijak nelpí, ti se rozhodnou, že se s ním vypraví do Grünbachu za baronem, protože lékař předpokládá, že otřes způsobený setkáním se skutečným otcem by mohl vyléčit Bobšovu němotu. To se také skutečně podaří, a nejen to – na baronově zámku zjišťují, že zde žije i Marta, převlečena za komorníka. Otec, matka a syn jsou tak opět pohromadě, synův psychický problém je odstraněn a hajný Mikovec, kterému se po Bobšovi začalo stýskat a dorazil právě do Grünbachu za nimi, získává místo hajného v baronových lesích.\n\n\n"}
{"id": "136562", "url": "https://cs.wikipedia.org/wiki?curid=136562", "title": "Stripped", "text": "Stripped\n\nStripped má více významů:\n\n\n\n"}
{"id": "136567", "url": "https://cs.wikipedia.org/wiki?curid=136567", "title": "Cimrman v říši hudby", "text": "Cimrman v říši hudby\n\nCimrman v říši hudby je divadelní hra z repertoáru Divadla Járy Cimrmana. Autory jsou Zdeněk Svěrák a Ladislav Smoljak, hudbu k opeře „Úspěch českého inženýra v Indii“, jež tvoří druhou část představení, složil Jan Klusák. Jako spoluautor je uváděn rovněž velký český vynálezce, filosof a dramatik Jára Cimrman. Hra měla premiéru 3. května 1973 v pražském divadle Reduta.\nDo roku 1986 se uskutečnilo celkem 477 repríz.\n\nStejně jako většina ostatních představení Divadla Járy Cimrmana, sestává představení Cimrman v říši hudby ze dvou částí – série odborných referátů, týkajících se života a díla Járy Cimrmana a v druhé části pak ucelenějšího zpracování některého jeho díla – v tomto jednoaktové opery Úspěch českého inženýra v Indii.\n\nTato opera je uvozena následujícími referáty:\n\nVlastní opera „Úspěch českého inženýra v Indii“ začíná vypjatou situací na haciendě indického plantážníka Krišny, který se chystá nechat ušlapat slony německého inženýra Wagnera, který zde pracuje na instalaci zařízení pro rafinaci cukru. Krišna není totiž spokojen s Wagnerovými výsledky. Situaci se snaží zachránit britský koloniální plukovník Colonel, definitivně se však vše vyřeší až příchodem českého inženýra Vaňka, který Krišnovi navrhne, aby místo rafinace cukru raději vařil pivo.\n\nOpera Úspěch českého inženýra v Indii je v celé tvorbě Divadla Járy Cimrmana ojedinělá a výjimečná zejména z hudebního hlediska. Je to jednoaktová opera pro čtyři osoby, sextet (kontrabas, housle, fagot, klarinet, pozoun, trumpeta) a – při recitativech – klavír. Autorem hudby je Jan Klusák a autory libreta jsou Zdeněk Svěrák a Ladislav Smoljak. Jan Klusák stál při komponování před úkolem napsat „hloupou hudbu“. Tento úkol zvládl perfektně – Úspěch českého inženýra v Indii je plný hudebních motivů ze světa klasické i lidové hudby podaných takovým způsobem, že působí humorně na publikum hudebně vzdělané i nevzdělané. Sextet zastupující orchestr dokáže přednášet tklivé, romantické melodie se skutečnou dojemností, hrát vrcholně vypjatá hudební místa s komickým nasazením a zaujetím nabízející paralelu se syndromem malého českého národa, který se snaží nezapadnout, a podávat primitivní motivy s neochvějnou jistotou a samozřejmostí tak, že zaujme každé publikum. O tom svědčí především fakt, že je třetím nejhranějším představením Divadla Járy Cimrmana.\nOpera byla při samotném zkoušení přijímána souborem velmi nejistě. Zdeněk Svěrák o tom napsal do svého deníku:\n\n3. května 73 se konala premiéra opery Cimrmana v říši hudby. Během zkoušek se u kluků silněji než jindy projevila nedůvěra k našemu textu. Máloco jim připadalo vtipné, a tak jsme první představení s Láďou očekávali nahlodáni, jestli to konečně nebude průser. Ale publikum nám dalo náplast na srdce. Opera většinou končí dlouhotrvajícím potleskem. A Ludvík Vaculík, který na premiéře byl, nás potěšil, když řekl: „Ona je to nejen sranda, ale ono je to i hezký.“ Má na tom zásluhu Klusákova Hudba. Hlavně. Klusák vykradl světové skladatele tak bezostyšně a krásně spojil všechno do jednoho celku, že vzniklo dílo utěšeného tvaru.\n\nPředstavení mělo premiéru 3. 5. 1973 v pražské Redutě. Původně byla hudba pouštěna z nahrávky a herci zpívali živě. Postupem času se podařilo situaci změnit a namísto nahrávky je součástí představení i orchestr složený z hudebníků pražských orchestrů, kteří sedí přímo na pódiu a jsou vedeni taktovkou dirigenta. Tím byl zejména Pavel Vondruška (1973–2010), ale i Jan Klusák (1973–1976), Jaroslav Uhlíř (1977 jen půl roku) a Milan Svoboda. Dnes tuto roli zastává Milan Svoboda.\n\n27. května v roce 1998 se opera dokonce dostala na festival Pražské Jaro, kde v pražském Rudolfinu Divadlo Járy Cimrmana předvedlo celé představení Cimrman v říši hudby, a 20. června v roce 2000 byla předvedena v rámci festivalu Smetanova Litomyšl (také spolu s celým představením).\nJeho úspěšnost doprovází i stín rozkolu mezi autory libreta a autorem hudby. V roce 1976 opouští divadlo skladatel Jan Klusák a nedává souhlas pro nahrání představení (nicméně dovoluje představení nadále provádět v divadle) na audio ani video nosič. Z toho vyplývá nejasnost ohledně názvu představení. Celé představení se nazývá Cimrman v říši hudby. Jeho součástí je seminář a jednoaktová opera Úspěch českého inženýra v Indii. Když divadlu nebyl dán souhlas k natočení opery, nahrálo na zvukový nosič pouze seminář a vydalo jej pod názvem Cimrman před branami hudby. Po jisté době se obě autorské strany dohodly a v roce 2006 vyšlo i celé představení Cimrman v říši hudby včetně opery Úspěch českého inženýra v Indii.\n\nPředehra, která používá dvě témata ze 4. věty 6. symfonie C dur Franze Schuberta, má klasickou sonátovou formu. Začíná v C dur čtyřikrát opakovaným úderným tónem C (v několika oktávách) v pozměněném rytmu. Následující téma je tvořené pouhým opakováním tónů C (tónika) a G (dominanta) směrem dolů v houslích a kontrabasu také s rytmickým obměňováním. To je pak přebráno fagotem ve vertikální inverzi – C a G směrem nahoru. Následně trubkou s přidaným tónem E. První téma tím vlastně od počátku inklinuje k tónickému akordu (C,E,G).\nDruhé téma je G dur stupnice vzestupně a sestupně po sobě. Toto téma postupně moduluje a vrcholí podpořeno výrazným tremolem smyčců, které by se dalo označit za začátek provedení. Na to navazuje kontrastní tišší provedení druhého tématu, které zazní pouze jednou a je přerušeno reprízou. Ta představuje obě témata a vrcholí opět nad dramatickým tremolem s náznakem fanfár z opery Libuše Bedřicha Smetany.\nCelá opera v sobě skrývá množství hudebních manýr a převzatých známých i méně známých hudebních skladeb a melodií. Dalo by se spekulovat o původu každé melodie nebo rytmické figury a hledat její původ v celosvětové hudební tvorbě, ale jejich skutečný původ a důvod zařazení do opery zná patrně jen sám autor.\nMezi ty nejznámější patří hlavní téma ze symfonické básně Vltava z cyklu Má vlast Bedřicha Smetany, na jehož melodii zpívá při příchodu na scénu český inženýr Vaněk, a na něj navazující téma ze symfonické básně Vyšehrad z téhož cyklu. Celý kontext je navíc uvozen motivem z předehry k opeře Hubička rovněž od Bedřicha Smetany. Motiv z árie Věrné milování z opery Prodaná nevěsta téhož skladatele se zde objevuje dokonce dvakrát. Poprvé v árii inženýra Vaňka Chytré hlavičky, která chválí českou šikovnost a podruhé jako úvod slavnostního odhalení, že mok, který inženýr Vaněk přinesl do Indie, je české pivo.\nPři příchodu plukovníka Colonela na scénu můžeme poznat úvodní fanfáry z předehry k opeře Vilém Tell, jejímž autorem je Gioacchino Rossini. Při následující árii plukovníka Když se hádáme zní v refrénu melodie z árie Di quella pira z opery Trubadúr od Giuseppe Verdiho.\n\nZ lidových melodií je nejznámější píseň Andulko šafářova, která je uvedená dokonce s původními slovy, pouze v úpravě z třídobého do čtyřdobého taktu a parafráze koledy Slyšeli jsme v Betlémě nebo také Hle hle támhle v Betlémě.\nMezi nejpůsobivější parafráze patří árie německého inženýra Wagnera, který na hlavní téma Valkýr (nazývané Jízda Valkýr, der Ritt der Walküren) z opery Valkýra z cyklu Prsten Nibelungův Richarda Wagnera zpívá slova Ich bin Ingenieur Wagner, píseň Indičtí sedláci, která je parafrází na píseň Jsme čeští sedláci z opery Šelma sedlák Antonína Dvořáka a píseň Posaďte se, jak je v Praze?, která skrývá velmi zpomalenou verzi pochodu Vjezd gladiátorů od Julia Fučíka.\nPoslední a závěrečná árie My dear, ve které plukovník Colonel prozrazuje svou touhu stát se v příštím životě Čechem slovy a rov můj až zaroste mechem, chtěl bych se narodit Čechem… , v sobě skrývá nápěv české národní hymny (konkrétně se shoduje část se slovy … a rov můj až zaroste mechem… s …A to je ta krásná země…). Celou operu uzavírají fanfáry inspirované úvodními fanfárami z opery Libuše Bedřicha Smetany, kterými se, mimo jiné, zahajuje festival Pražské jaro.\n\n"}
{"id": "136571", "url": "https://cs.wikipedia.org/wiki?curid=136571", "title": "Monastýr svatého Gorazda", "text": "Monastýr svatého Gorazda\n\nMonastýr svatého Gorazda, celým názvem Pravoslavný monastýr svatého mučedníka biskupa Gorazda, je pravoslavný mužský klášter vybudovaný jako památník Matěje Pavlíka, pozdějšího biskupa svatého Gorazda (1879–1942), v jeho rodišti Hrubé Vrbce.\n\nMonastýr byl založen v roce 1992, jeho prvním představeným byl schiarchimandrita Kyril (Jaroslav Pospíšil, 1927–2003), spolu s ním obývaly klášter jen dvě další osoby. Po smrti schiarchimandrity, který je pochován u zdi monastýru, se stal představeným Jáchym (Roman Hrdý), pozdější biskup hodonínský (2009–2014), arcibiskup pražský (2014–2015) a nynější titulární arcibiskup berounský.\n\n"}
{"id": "136576", "url": "https://cs.wikipedia.org/wiki?curid=136576", "title": "Dlouhý, Široký a Krátkozraký", "text": "Dlouhý, Široký a Krátkozraký\n\nDlouhý, Široký a Krátkozraký je divadelní hra z repertoáru Divadla Járy Cimrmana. Autory jsou Zdeněk Svěrák a Ladislav Smoljak, jako spoluautor je uváděn rovněž velký český vynálezce, filosof a dramatik Jára Cimrman. Hra měla premiéru 17. října 1974 v pražském divadle Reduta.\nDo roku 1986 se uskutečnilo celkem 390 repríz.\n\nHra je světovým unikátem mimo jiné v tom, že zde dochází přímo na jevišti, při otevřené oponě a při plném osvětlení scény, k fyzické přeměně jedné postavy ve druhou, nadto z muže na ženu.\n\nStejně jako většina ostatních představení Divadla Járy Cimrmana, sestává Dlouhý, Široký a Krátkozraký ze dvou částí – odborné části (formou přednášky nebo kratších referátů) o životě a díle českého fiktivního génia Járy Cimrmana a v druhé části pak ucelenějšího zpracování některého jeho díla – v tomto případě pohádky Dlouhý, Široký a Krátkozraký.\n\nPrvní část tohoto představení tvoří rozsáhlejší přednáška „Cimrmanova cesta za českou pohádkou“.\n\nVlastní divadelní hra pojednává o strastiplném putování, jehož cílem je vrátit princezně Zlatovlásce její ženskou krásu – byla totiž očarována zlým obrem Kolodějem.\n\nV prvním obraze přichází na královský zámek princ Jasoň, který zjišťuje, že jeho vytoužená nevěsta – princezna Zlatovláska – má (díky čárům obra Koloděje) vousy a nohu „třiačtyřicítku“. Jasoň se rozhodne Zlatovlásku vysvobodit ze zlé kletby a společně s ní, s jejím královským otcem a s Bystrozrakým se vydává za Dědem Vševědem, aby jim poradil, jak na obra Koloděje. Vše zpovzdálí sleduje Jasoňovo dvojče – zlý princ Drsoň, který se chystá ve vhodnou chvíli do děje vložit a získat princeznu pro sebe.\n\nDěd Vševěd přes silně pokročilou sklerózu poradí, aby Kolodějovi vzali jeho kouzelný prsten. To se sice nepodaří přímým soubojem, ve kterém Jasoň prohrává, ale lstí – Koloděje se povede rozplakat, takže vyndá z kapsy kapesník a prsten mu z ní vypadne. Nevšední pohádka má šťastný konec – Zlatovlásce je pomocí ukořistěného prstenu vrácena její ženská krása.\n\n\nPozn: v postavách je uváděn též ‚Přednášející‘. Jedná se o představitele Krátkozrakého v civilu, někdy to ovšem býval ten druhý z dvojice.\n\n – alternace na audionahrávce (Supraphon 1978, nahráno 12.1976) – nevyskytuje se zde Pocestný, neboť valnou většinu hry nepromluví\n\n – alternace na audiovizuálním provedení (ČST 1988)\n\n – alternace na audiovizuálním provedení (ČT 2006)\n\nPrinc Jasoň: „V případě, že tento pán je princezna Zlatovláska, pak myslím, že Rudolf nepřijel.“\n\nDěd Vševěd: „Já jsem s obrem hovořil. On tu byl. Tady seděl, jak sedíš ty. Ty... ty a ty. Tady všude seděl. Já jsem mu to samozřejmě vytkl. Já jsem mu řekl přímo, jako to říkám tady vám: Podívej se, Koloději, já nejsem proti tobě nijak zaujatý. Ty víš dobře, že ne. Já chápu, že to nemáš lehké. A on to skutečně nemá lehké! Já nevím, jestli jste takového obra někdy viděli. On to nemá lehké. On to má velice těžké. A tak já jsem mu řekl: Koloději, já to všechno vím, ale prosím tě, nedupej. Nedupej. Jsi snad králík, Koloději? Takhle jsem se ho přímo zeptal. Jsi snad králík? A on odpověděl, že ne. Čili vidíte: on to ví, že není králík, a přesto dupe.“\n\nKrál: „Hrome, nerad bych posloužil obrovi k snědku... jí taky starší osoby, dědku?“\n\nZlatovláska: „Chtěla bych zas svůj zlatý vlas, maličkou nožku a útlý pas, okrouhlý bok a ňadra dmoucí, dědečku ty náš vševědoucí!“Krátkozraký: „Kampak se nám ti čerchmanti poděli? Neschovali se, děti. Umřeli!“\n\nKrátkozraký: „Začal jsem se pilně učit cizím jazykům. Výsledek se brzy dostavil. Zkazil jsem si oči.“\n\n"}
{"id": "136577", "url": "https://cs.wikipedia.org/wiki?curid=136577", "title": "Pravice", "text": "Pravice\n\nPravice je poměrně vágní označení používané pro popis řady politických pozic a ideologií. Konzervativní pravice je používaná pro popis skupin podporujících zachování tradičních a kulturních hodnot či zvyklostí, a také zachování určité formy sociální hierarchie, liberální pravice pak podporuje ekonomickou svobodu člověka a minimální roli státu na společnosti. Pravice v současnosti také obecně zastává soukromou kontrolu výrobních prostředků, kapitalismus, volný trh a tržní hospodářství. Obsah pojmů \"pravice\" a \"levice\" se v různých společnostech a v různých dobách může různě vyvíjet, avšak konkrétní pravicové směry jsou stále téměř stejné.\n\nPojmy pravice a levice vznikly na konci 18. století v období Velké francouzské revoluce, kde v Generálních stavech zasedali zastánci starého řádu, reakční a monarchističtí aristokraté (Feuillanti) napravo a přívrženci nového řádu, třetí stav a radikálové (Montagnardi) nalevo, nevyhranění uprostřed. Zřetelně se politická pravice vyvinula během 2. francouzské restaurace roku 1815. V politice byl původně pojem používán pro označení politických skupin, které mají historickou spojitost s tradiční pravicí, tj. pro tradicionalistické konzervativce a reakcionáře. Dnes pojem pravice zahrnuje i tržní liberály, klasické liberály, liberální konzervativce, monarchisty a některé křesťanské demokraty a libertariány. Na pravici se také řadí národní konzervativci a nacionalisté, kteří jsou ovšem v radikálnějším případě považováni za krajní pravici.\n\nPojmy pravice a levice pocházejí z konce 18. století, kdy byl ve Francii po Velké francouzské revoluci roku 1791 ustaveno Zákonodárné národní shromáždění, kdy zastánci revoluce (třetí stav) zasedali vlevo od předsedy, a zastánci minulého režimu (druhý stav – šlechta) zase vpravo. Nejznámějším členem tamní pravice byl Joseph de Maistre prosazující autoritářskou formu klasického konzervatismu. Během 19. století se francouzský politický systém vymezil na levo-pravou škálu, kdy za levici byli považováni republikáni a za pravici monarchisté. Na pravici se tak objevily skupiny, které se nazývaly Legitimisté a Ultra monarchisté, kteří chtěli kontrarevoluci, a pak také Orléanisté, chtějící utvoření konstituční monarchie, což vše vedlo k Červencové revoluci roku 1830.\n\nDle sborníku vytvořeného na Cambridge University prošla pravice pěti historickými vývojovými stupni: \n\n\n\n\n\n\n\nZa pravicové se považují konzervativní, ekonomicky liberální a monarchistické politické strany a uskupení.\n\nNacionalistické neseparatistické politické strany mívají velice podobné ideologie jako levice, a proto se někdy spojují s levicovými. Příkladem je například První vláda Roberta Fica, v které se sociálnědemokratický SMER-SD spojil s dvěma nacionalisticky-neseparatistickými stranami SNS, ĽS-HZDS.V Řecku se dokonce spojila demokraticky socialistická strana SYRIZA s nacionalisticky-neseparatistickými Nezávislými Řeky.I přes velice podobné ideologie s levicí se nacionalistické strany řadí mezi pravici.Obvykle bývájí do politického spektra řazeny jako radikálně pravicové. Zajímavostí je, že nacionalistické strany bývají ,jak anti-komunistické, tak anti-nacistické, příkladem je Česká Suverenita.Mluvíme pouze o těch radikálně pravicových politických stranách, které nejsou ultranacionalistické. Ultranacionalistické strany a hnutí mají velice blízko k nacismu, tyto strany obvykle odmítají spolupracovat s levicovými.\n\nZa krajní pravici se považují politické strany a uskupení (neo)fašistické a (neo)nacistické. \n\nAntikomunistický postoj byl s pravicí spojen při využití lineárního chápání politicky-ideologické škály, kdy socialismus byl vlevo, liberalismus uprostřed a konzervatismus vpravo. Avšak antikomunistický byl nejenom konzervatismus, ale i liberalismus a později také socialismus, třebaže snad méně radikálně. Takové vymezení je tedy nedostačující.\n\nPo svém vydání roku 1848 byl Marxův Komunistický manifest zakázán ve třech největších evropských monarchiích té doby (Ruské impérium, Německé císařství a Rakousko-Uhersko). Propagace komunistických myšlenek byla postavena mimo zákon, a to zejména proto, že monarchisté tradičně chápali sociální nerovnost za přirozenou. První světová válka však znamenala pád monarchií a zrod liberálních či nacionálních republik anebo konstitučních monarchií. Během Říjnové revoluce se zhroutilo konzervativní ruské císařství a byla nastolena vláda komunistické strany. Tato revoluce podnítila další pokusy po celé Evropě. V listopadu 1918 se o ni komunisté pokusili i v Německu, ale byli poraženi nacionalisty a monarchisty, od té doby je nacionalismus řazen spíše k pravici.\n\nPůvodní chápání bylo v 20. letech 20. století upraveno poté, co tuto hodnotu zastávaly ideově nesourodé skupiny evropských fašistů a amerických liberálních konzervatistů. Ve stejné době se komunismus začal šířit do světa a jeho odpůrcem se staly především koloniální velmoci, proto je s pravicí této doby spojován i kolonialismus. Druhá světová válka a její důsledky odstranila koloniální rozdělení světa, a proto se postoj pravice znovu změnil. Během Studené války byly USA a NATO hlavními propagátory antikomunismu (v USA např. Mccarthismus). Pravice v této době opustila své aristokratické a monarchistické kořeny a začala se identifikovat s patriotismem, nacionalismem a náboženskými hodnotami.\n\nPůvodně ve Francii konce 18. století se klasická pravice (šlechta) stavěla proti zvyšování vlivu bohatých obchodníků, stála proti kapitalismu, osvícenství a individualismu. V 19. století se jejich postoj posunul. Nově podpořili kapitalisty a bohaté obchodníky proti dělníkům a chudým. Dodnes však existují drobná hnutí reakcionářské pravice (jako např. americký paleokonzervatismus).\n\nV současnosti pravice zastává kapitalistický systém s laissez faire. Tzv. neoliberalisté (Ronald Reagan, Margaret Thatcherová) kombinují volný trh privatizaci a deregulaci. Pravicoví libertariáni podporují decentralizovanou a svobodnou ekonomiku, vlastnictví, volný obchod a svobodnou směnu.\n\nV porevoluční Francii byl nacionalismus spojen s levicí a republikány. Po éře boulangerismu a Dreyfusově aféře se však nacionalismus stal hodnotou vyznávanou i pravicí. Ti to pojali jako ochranu tradičních hodnot spojených s historickým dědictvím národa. Někteří dokonce podporovali etnický nacionalismus stavějící na idejích sociálního darwinismu o přežití nejsilnějších, které aplikovali na národ či rasu.\n\nDle Josepha de Maistre bylo nutné zakládat stát na křesťanských hodnotách, jelikož racionalismus, který byl zaveden po francouzské revoluci, vedl k teroru.\n\nI dnes je v „západním světě“ křesťanská pravice vlivnou složkou. Podporuje náboženské hodnoty a omezuje imigraci (především věřících mimokřesťanských vyznání). Často poté dochází ke konfliktu s vědou, kdy například odmítají vědecké pojetí evoluce a další postoje vyvracející jejich dogmata. Avšak nemusí jít jen o křesťanství, mnoho islamistických politických stran je také považováno za pravicové.\n\n\n"}
{"id": "136578", "url": "https://cs.wikipedia.org/wiki?curid=136578", "title": "Levice", "text": "Levice\n\nLevice je poměrně vágní označení používané pro popis celé řady politických pozic a ideologií. Obvykle je levice používaná pro popis skupin, hájících zájmy nižších a někdy i středních vrstev, podporujících sociální rovnost a spravedlnost a změnu tradičního sociálního uspořádání s cílem rovnostářského přerozdělování bohatství a privilegií. Obsah pojmů \"levice\" a \"pravice\" se v různých společnostech a v různých dobách lišil.\n\nPojmy levice a pravice vznikly na konci 18. století v období Velké francouzské revoluce, kde v Generálních stavech zasedali přívrženci nového řádu, třetí stav a radikálové (Montagnardi) nalevo a zastánci starého řádu, reakční a monarchističtí aristokraté (Feuillanti) napravo.\nV zásadě se levicové uskupení řídí heslem francouzské republiky \"Liberté, égalité, fraternité\" (\"Svoboda, rovnost, bratrství\"). Zřetelně se politická levice vyvinula během Červnového povstání dělnictva roku 1848 ve Francii. Organizátoři První internacionály se považovali za nástupce levice z Velké francouzské revoluce. Pojem je používán pro řadu revolučních hnutí, zejména socialismu, anarchismus a komunismu. Za levici je taktéž považována sociální demokracie. Ve Spojených státech a v Evropě (zejména západní) se také od 60. let 20. století prosazuje tzv. nová levice, která se na rozdíl od prosazování třídní rovnosti, jakožto domény „staré levice“, soustředí zejména na sociální rovnost. V současném politickém diskurzu znamená levice většinou sociální liberalismus a progresivismus. V České republice se jako levicové strany prezentují například ČSSD nebo KSČM, z řad nové levice pak třeba Strana zelených.\n\n\n\n\n\n\n\n"}
{"id": "136582", "url": "https://cs.wikipedia.org/wiki?curid=136582", "title": "Poličany", "text": "Poličany\n\nNázev Poličany má více sídel:\n"}
{"id": "136583", "url": "https://cs.wikipedia.org/wiki?curid=136583", "title": "Proleptické datování", "text": "Proleptické datování\n\nProleptické datování (z řeckého \"prolepsis\", očekávání) znamená používání datování, přiřazování data, dne v kalendáři (zpravidla tedy měsíce a pořadí dne v měsíci) i pro dobu, kdy tento kalendář ještě nebyl zaveden. \n\nJuliánský kalendář byl například zaveden v roce 45 př. n. l. (a jeho pravidelnost se podařilo nastavit až po korekcích, které skončily až v roce 8), takže údaj 1. července 776 př. n. l. vychází z formálního předpokladu, že juliánský kalendář platil již řadu století před jeho zavedením Caesarem. \n\nPodle dnes platného gregoriánského kalendáře (gregoriánské éry \"GE\"), zavedeného v roce 1582, datu 1. července podle juliánského kalendáře (\"JE\") odpovídá v roce 776 př. n. l. datum 8. července podle gregoriánského kalendáře. Důvod je v tom, že délka roku gregoriánského je o 3/400 dne kratší než délka roku juliánského. Od roku 776 do roku 45 př. n. l. se oba kalendáře jakoby „rozešly“ o 7 dní. \n\nZ hlediska vztahu k ročnímu slunečnímu cyklu je vhodnější proleptické datování gregoriánské, protože odpovídá naší současné zkušenosti – k danému datu gregoriánskému lze přiřadit stejnou délku dne v daném místě jako ke stejnému datu v letošním roce. Na druhé straně v historických údajích jsou obvykle, ač to není explicitně uvedeno, používána proleptická data juliánská. Proto při proleptickém datování gregoriánském je vhodné na to upozornit, např. připsáním \"GE\" (gregoriánské éry) a není na škodu obdobně i u juliánského vyznačit \"JE\".\n"}
{"id": "136588", "url": "https://cs.wikipedia.org/wiki?curid=136588", "title": "Ranská jezírka", "text": "Ranská jezírka\n\nPřírodní rezervace Ranská jezírka se nachází v katastrálním území obcí Havlíčkova Borová a Staré Ransko patřící k obci Krucemburk. Rezervace byla vyhlášena roku 1990 a rozkládá se na ploše 27,21 ha v nadmořské výšce 630–645 metrů. Ranská jezírka se nachází v chráněné krajinné oblasti Žďárské vrchy a na severozápadě sousedí s národní přírodní rezervací Ransko.\n\nJedná se o zatopené prohlubně vedle starých zarostlých hald železných limonitových rud po dřívější těžbě. Podložím jsou olivinická gabra s troktolity a peridotity, vykazující místy značné sulfidické zrudnění.\n\n\n"}
{"id": "136592", "url": "https://cs.wikipedia.org/wiki?curid=136592", "title": "Posel z Liptákova", "text": "Posel z Liptákova\n\nPosel z Liptákova je divadelní hra z repertoáru Divadla Járy Cimrmana. Autory jsou Zdeněk Svěrák a Ladislav Smoljak, jako spoluautor je uváděn rovněž velký český vynálezce, filosof a dramatik Jára Cimrman. Hra měla premiéru 20. dubna 1977 v pražském Branickém divadle.\nDo roku 1986 se uskutečnilo celkem 508 repríz.\n\n\"Posel z Liptákova\" vychází z tradiční struktury představení Divadla Járy Cimrmana, kdy po sérii odborných referátů o různých aspektech Cimrmanova života a díla následuje jeho rekonstruovaná divadelní hra, ale zde k tomu dojde v každé půli představení zvlášť. Výsledná struktura je tedy: 1. část semináře – 1. hra (Posel světla) – přestávka – 2. část semináře – 2. hra (Vizionář).\n\nNa zkrácené zvukové verzi je vedle některých referátů vypuštěna celá hra \"Posel světla\", která se z toho důvodu stala podstatně méně známou než \"Vizionář\", jehož popularitu navíc umocnilo zařazení do filmu Nejistá sezóna, kde je předveden prakticky v plném rozsahu.\n\nReferáty označené * jsou na zvukové verzi vynechány.\n\nHra Posel světla se odehrává (z pohledu Cimrmana) v daleké budoucnosti, kdy lidé mimo jiné již nepoužívají nadávek a vulgarismů – taková slova lze najít pouze ve starých slovnících.\n\nKlid Otce a Matky sledujících Zábavného Artura (androidní obdoba naší televize nebo rozhlasu – i zde je vidět jasnozřivost Cimrmana) je narušen příjezdem jejich syna Standy potrubní osobní dopravou. Ten jim oznámí, že jejich chaloupku potřebuje pro svou manufakturu na výrobu ručních svítilen (baterek) – oni se mají vystěhovat do útulku pro přestárlé v Dědově Míse.\n\nMatka se snaží Standu přesvědčit, aby od svého záměru upustil, protože až celá věc dojde Otci (který vzhledem ke svému stáří pomaleji chápe), stane se něco strašného. To se jí nepodaří, Otci vše opravdu dojde, a s pomocí svého starého slovníku Standovi nejen vynadá, ale praští jej (podle návodu) do zátylku ukázkovou baterkou. Rodiče pak Standu odešlou potrubím zpět do Prahy. Na cestě se Standa srazí se svým chemikem, který veze zásobu TNT na výrobu baterek, takže vše dobře dopadne.\n\nStojí za povšimnutí, že v budoucnosti podle Cimrmanovy vize lidé cestují potrubní dopravou. Stejný nápad se totiž objevuje i v americkém seriálu Futurama. Podobné rysy vykazuje také princip hyperloopu. \n\n\nK vesnickému věštci Hlavsovi, který předpovídá budoucnost pohledem do rozpálené pece, přichází pražský uhlobaron Ptáček. Potřebuje poradit, zda se jeho dcera má vdát za pražského továrníka Kolbena, nebo za pražského továrníka Daňka. Rozhodujícím kritériem je, zda některý z nich náhodou nechrápe. Hlavsovi se v troubě povede oba nápadníky zahlédnout, ale bohužel ve chvíli, kdy nespí, takže Ptáčkovu otázku není schopen zodpovědět.\n\nBěhem věštění připomíná Hlavsův syn František svému otci, že má (Hlavsa) toho dne zemřít – a opravdu, brzy se ozve zaklepání a vchází pan Smrtka. Hlavsa ho požádá, aby ještě chvilku počkal, protože potřebuje vyřídit poslední vůli. Smrtka mu neochotně vyhoví, načež Hlavsa odkáže celé své hospodářství přítomnému Františkovi. Ten ale dědictví odmítne, protože nechce být bohatý.\n\nZ dalšího rozhovoru vyplyne, že Hlavsovi viděli v peci podivné věci týkající se majetku bohatých lidí – to zneklidní Ptáčka natolik, že přemluví Smrtku, aby ještě počkal, a Hlavsu, aby se do budoucnosti ještě jednou podíval. Hlavsova vize, podle které je v budoucnosti Ptáčkův důl Terezka přejmenován na Petr (\"něco červenýho\") Bezruč, kupodivu Ptáčka nezneklidní, protože věří, že důl Bezručovi prodá.\n\nHra končí, když si Smrtka uvědomí, že se „zakecal“, takže Hlavsu mu „už nevemou“. Odchází za svým posledním pracovním úkolem, kterým je „nějakej Ferdinand, Sarajevo“. Po něm ale přijde \"novej, mladej - ten se nezakecá\".\n\n"}
{"id": "136594", "url": "https://cs.wikipedia.org/wiki?curid=136594", "title": "Vizionář", "text": "Vizionář\n\nVizionář je člověk, který dokázal nebo dokáže přijít s myšlenkami, které zřetelně, pravdivě a přesně předpovídají, odhadují nebo využívají stav něčeho, například společnosti nebo technologií, v budoucnosti. Předpovědi nebo odhady lidí, kteří jsou později označeni jako vizioináři, bývají často velkou předností v obchodu. Ať už jsou, nebo nejsou jejich návrhy realizovány, mívá to velký dopad na celou společnost, když situace, kterou předpovídali, nastane. Stává se také, že jejich myšlenky „předběhnou dobu“, tedy že jejich uskutečnění je v jejich době nereálné, nebo se naopak realizují, ale jsou neúspěšné, protože pro jejich úspěch ještě nenastala vhodná doba a okolnosti.\n\nJako vizionář je označován například Steve Jobs, který stál u zrodu moderních osobních počítačů a počítačem generovaných animovaných filmů. Příkladem vizionáře může být i Jules Verne, který ve svých vědecko-fantastických knihách předpověděl mnoho technologií, které skutečně byly později realizovány. Mezi vizionáře je zařazován také Jan Antonín Baťa, který před druhou světovou válkou předpovídal obrovský rozvoj obchodu a jeho důležitost pro ekonomický rozvoj a požadoval vytvoření rozsáhlých sítí dopravních cest, které by ho usnadnily.\n\nSlovo „vizionář“ může mít také hanlivý význam: snílek nebo blouznivec.\n\nJe to také název divadelní hry od Járy da Cimrmana, kterou uvádí Divadlo Járy Cimrmana v rámci představení Posel z Liptákova.\n"}
{"id": "136605", "url": "https://cs.wikipedia.org/wiki?curid=136605", "title": "Extenzionální relace", "text": "Extenzionální relace\n\nExtenzionální relace je matematický pojem z oblasti teorie množin.\n\nNechť \"R\" je binární relace na třídě \"A\". Dále označme formula_1. Relace \"R\" se nazve extenzionální, splňuje-li: formula_2.\n\n\nMostowského věta o kolapsu říká, že \"extenzionalita\" je jednou ze (tří) základních vlastností relace formula_3, které tuto relaci do jisté míry jednoznačně charakterizují. Zní takto:\n\n\"Nechť R je relace úzká, extenzionální a fundovaná na třídě A. Pak existuje právě jedna tranzitivní třída T taková, že struktury formula_9 a formula_10 jsou izomorfní (tj. existuje formula_11 bijekce, že formula_12).\"\n\n"}
{"id": "136613", "url": "https://cs.wikipedia.org/wiki?curid=136613", "title": "Holocénový letopočet", "text": "Holocénový letopočet\n\nHolocénový letopočet je návrh univerzálního letopočtu, který předložil v roce 1993 Cesare Emiliani (v publikaci Emiliani C. (1993), Calendar reform. Nature 366:716). Hlavní výhoda a smysl je v tom, že jednotně pokrývá celou historii lidstva a zároveň je číslo dobře srozumitelné i pro laiky při srovnání s naším letopočtem, kdy si příslušně jen odmyslíme resp. naopak domyslíme jedničku na začátku. Méně zřetelný je převod ze zavedeného počítání \"před naším letopočtem\", např. jestliže první řecká olympiáda se konala v roce 776 př. n. l., pak to bylo v roce 9225 HE.\n\nRok 10 000 př. n. l. je navržen jako počátek tohoto holocénového letopočtu. \n\nNázev je odvozen od holocénu, který začíná právě v tomto období 10 000 let před naším letopočtem a které je spojováno s neolitickou revolucí.\n\nÚdaje tohoto letopočtu by měly být označovány slovy zkratkou HE (Holocene Era, také Human Era). Vztah k údajům našeho letopočtu (n. l. neboli AD) a k údajům před naším letopočtem (př. n. l. neboli BC) je určen vzorci:\nTakže např. náš letopočet začíná 1. rokem n. l. a tedy 10  001 HE, Československo vzniklo podle holocénového letopočtu v roce 11 918 HE (= 1918 n. l.) a v roce 2016 n. l. je rok 12 016 HE.\n\nAstronomické číslování roků má rok 0 v roce 1 př.n.l. a počítá náš letopočet shodně, ale má záporné ročníky o 1 větších čísel, než náš letopočet, takže rok 100 př. n. l. je astronomický rok −99.\n\nAnno Lucis (AL) podle zednářů přidává 4000 let k našemu letopočtu, takže rok 2016 je rokem 6016 AL.\n\nV Japonsku byl již dříve navržen tentýž rok (10000 př. n. l.) jako počátek „\"džómonského letopočtu\"“ – angl. \"Jomon Era\", zkratka JE. Údaje letopočtu Džómon odpovídají údajům holocénového letopočtu a tak \"JE = HE\".\n\n"}
{"id": "136614", "url": "https://cs.wikipedia.org/wiki?curid=136614", "title": "Algebra (rozcestník)", "text": "Algebra (rozcestník)\n\nAlgebra může mít více významů:\n"}
{"id": "136624", "url": "https://cs.wikipedia.org/wiki?curid=136624", "title": "Pozdní novorozenecká úmrtnost", "text": "Pozdní novorozenecká úmrtnost\n\nPozdní novorozenecká úmrtnost (pozdní neonatální úmrtnost) – (kú) se řadí mezi ukazatele analyzující kojeneckou úmrtnost. Představuje podíl zemřelých dětí od prvního týdne do konce prvního měsíce po narození (D) ku živě narozeným (N). Značí, kolik dětí zemřelo v intervalu 7. až 28. dne od narození na tisíc živě narozených dětí.\n\nformula_1\n\nkú\n\n\npříklad: kú = 0,962 ‰\n"}
{"id": "136625", "url": "https://cs.wikipedia.org/wiki?curid=136625", "title": "Česká Miss", "text": "Česká Miss\n\nČeská Miss je národní soutěž krásy pořádaná od roku 2005 nejdříve jako konkurenční událost tradičnější \"Miss České republiky\", která byla v roce 2010 do této soutěže sloučena. O vítězce rozhoduje porota a diváci pomocí SMS.\n\nSoutěž je držitelem licence na mezinárodní soutěže krásy Miss Universe, Miss Earth. V letech 2005–2009 vítězka reprezentovala Českou republiku na Miss Universe a I. vicemiss na Miss Earth. Od roku 2010, kdy společnost M Marketing s.r.o. získala licenci na soutěž Miss World, vítězka soutěže reprezentovala Českou republiku na Miss Universe, I. vicemiss na Miss World a II. vicemiss na Miss Earth. V rice 2016 získali organizátoři licenci i na Miss Supranational. V roce 2017 byla pozastavena spolupráce s Miss World.\n\nZakladatelkou a ředitelkou soutěže byla v letech 2005–2014 Mgr. Michaela Bakala, která zvítězila v Miss Československa pro rok 1991. V roce 2015 vstoupila do České Miss jako minoritní vlastník Marcela Krplová v roli nové spolumajitelky a ředitelky. Patronkou celé události se na dva roky stala bývalá vicemiss České republiky Iva Kubelková. V roce 2016 vstoupila do soutěže Ing. Eva Čerešňáková, Česká vicemiss 2007, spolu s podnikatelem Martinem Ditmarem. Od podzimu 2016 je novou ředitelkou soutěže Ing. Eva Čerešňáková.\n\nČeská Miss v roce 2017 prošla změnami a od starého konceptu se významně proměnila. Soutěž se stala celoroční, více online, partnerskou a charitativní. Podstatou je zachycení cesty soutěžících a vtažení veřejnosti do děje a života projektu Česká Miss v průběhu roku. Již v roce 2017 byla cesta dokumentována a sdílena mimo jiné i na YouTube formou seriálu \"Hledá se Česká Miss 2017\".\n\n\n\n"}
{"id": "136626", "url": "https://cs.wikipedia.org/wiki?curid=136626", "title": "Kamská přehradní nádrž", "text": "Kamská přehradní nádrž\n\nKamská nebo také Permská přehradní nádrž ( nebo ) je přehradní nádrž na území Permského kraje v Rusku. Má rozlohu 1915 km². Je 272 km dlouhá (korytem \"Kamy\") a maximálně 30 km široká. Průměrná hloubka je 6,3 m a maximální 30 m. Má objem 12,2 km³. Podél všech hlavních přítoků \"Kamy\" (Čusovaja se Sylvou, Obva, Iňva, Kosva, Jajva, Kondas, Čermoz) se vytvořily výrazné zálivy dlouhé 50 až 140 km a široké 10 až 15 km.\n\nNádrž na řece Kamě za přehradní hrází Kamské vodní elektrárny u města Perm byla naplněna v letech 1954-56. Úroveň hladiny kolísá v rozsahu 7 m. Reguluje sezónní kolísání průtoku.\n\nVyužívá se pro energetiku, vodní dopravu a zásobování. Je zde rozvinuté rybářství (cejni, candáti, štiky, okouni, plotice). Na břehu leží města Perm, Dobrjanka, Čermoz, Berezniki, Usolje, Solikamsk.\n"}
{"id": "136633", "url": "https://cs.wikipedia.org/wiki?curid=136633", "title": "Dendrologie", "text": "Dendrologie\n\nDendrologie (z řeckého \"dendron\" - strom a \"logie\" - nauka) je nauka o dřevinách, tj. o stromech, keřích a polokeřích.\n\nDendrologie v užším slova smyslu je součástí systematické botaniky. Její počátky spadají do poloviny 19. století a jsou spojeny především s rozvojem tehdejšího německého lesnictví. První dendrologické učební texty byly mnohdy součástí učebnic pěstění lesů.\n\nPostupně se vyčleňovaly jednotlivé aplikované obory, např. dendrologie:\n\nSoučástí dendrologických studií se také stalo zkoumání možností introdukce a aklimatizace nepůvodních dřevin a pěstování dřevin v arboretech.\n\nDendrologie se neomezuje na pouhou charakteristiku jednotlivých druhů, ale musí se především snažit o pochopení jejich úlohy v ekosystému. Proto je součástí studia dendrologie i informace o stanovištích jednotlivých druhů (taxonů) stromů a keřů, o území jejich přirozeného rozšíření (o areálech) a o klimatu, které tam panuje, o jejich ekologických interakcích atd.\n\nV České republice lze dendrologii studovat např. na Fakultě lesnické ČZU v Praze nebo na Lesnické a dřevařské fakultě MZLU v Brně.\n\nSpecializovaná dendrologická zahrada se nachází v Průhonicích u Prahy.\n\n"}
{"id": "136634", "url": "https://cs.wikipedia.org/wiki?curid=136634", "title": "Seznam stolních tenistů", "text": "Seznam stolních tenistů\n\n\n\n\n\n\n"}
{"id": "136635", "url": "https://cs.wikipedia.org/wiki?curid=136635", "title": "UT", "text": "UT\n\nSpojení písmen U a T může mít různé významy:\n\n\n\n"}
{"id": "136637", "url": "https://cs.wikipedia.org/wiki?curid=136637", "title": "Holocén", "text": "Holocén\n\nHolocén je druhá a poslední epocha (oddělení) kvartéru známá také jako mladší čtvrtohory. Představuje nejmladší geologické období, které začalo s koncem poslední doby ledové přibližně 11700 let před současností (tedy kolem roku 9700 př. n. l.) a stále trvá. Holocénu přecházel pleistocén, jehož poslední období se nazývá mladší dryas. Konec doby ledové charakterizovala rozsáhlá klimatická změna – oteplení. Před 10000 lety tak bylo například v Kanadě tepleji než nyní. To umožnilo přechod (neolitická revoluce) lidstva od sběračství a lovectví k pastevectví a zemědělství a tím vytvořilo podmínky pro vznik prvních civilizací. Lesy se rozšířily více na sever. Jsou různé hypotézy o příčinách změn v mladším dryasu. Roku 2018 byl v Grónsku objeven velký kráter z doby 12 tisíci lety. Ovšem přechod začal již dříve a byl složitější.\n\nToto období se někdy označuje také jako doba poledová (postglaciál). S vědomím skutečnosti, že doby ledové se opakují (trvají cca 100000 let) a jsou střídány kratšími dobami meziledovými, je holocén pravděpodobně nejnovější dobou meziledovou.\n\nNa počátku holocénu vyhynulo mnoho druhů velkých savců (například šavlozubí tygři a mamuti).\n\nHolocén se dělí na 3 pododdělení: raný (spodní), střední a pozdní (svrchní) holocén. Ta odpovídají stupňům greenlandian, northgrippian a meghalayan, které zavedla Mezinárodní komise pro stratigrafii v roce 2018. Toto členění je ale kritizováno.\n\nNa základě změn klimatu v Evropě a Severní Americe se holocén na severní polokouli dělil do pěti období či chronozón:\n\n\nV současnosti je některými vědci prosazováno ještě kratší a mladší geologické období, antropocén, které by bylo definováno jako období, kdy začalo mít lidstvo globální vliv na Zemi. To by bylo mladší částí dnešního holocénu. \n\n"}
{"id": "136643", "url": "https://cs.wikipedia.org/wiki?curid=136643", "title": "Bratská přehradní nádrž", "text": "Bratská přehradní nádrž\n\nBratská přehrada ( ) je přehradní nádrž na území Irkutské oblasti v Rusku. Má rozlohu 5470 km². Skládá se ze dvou základních rovnoběžných částí. Je 547 km dlouhá (korytem \"Angary\"), 370 km dlouhá (korytem Oky) a na řece Ije (přítok \"Oky\") vytváří členitý záliv dlouhý 180 km. Na \"Angaře\" u Bratsku a na \"Oce\" u vesnice Šamanovo je maximálně 20 km široká. Průměrná hloubka je 31 m. Má objem 169,3 km³. V dolinách mnohých dalších přítoků vytváří zálivy dlouhé od 1 až 3 km do 15 km.\n\nNádrž na řece Angaře za přehradní hrází Bratské vodní elektrárny byla naplněna v letech 1961-67. Reguluje dlouhodobé průtoky. Využívá se pro energetiku, vodní dopravu, splavování dřeva, rybářství a zásobování průmyslu i domácností vodou. V důsledku postavení přehrady se staly splavnými mnohé přítoky, v nichž se zvětšila hloubka. Na břehu leží města Bratsk, Svirsk, Usolje-Sibirskoje. Po hrázi vede trať Bajkalsko-amurské magistrály.\n"}
{"id": "136650", "url": "https://cs.wikipedia.org/wiki?curid=136650", "title": "Gustav Mie", "text": "Gustav Mie\n\nGustav Mie (29. září 1868 Rostock – 13. února 1957 Freiburg im Breisgau) byl německý fyzik. Mezi lety 1902 až 1917 působil jako profesor na univerzitě v Greifswaldu, poté obdržel zaměstnání na univerzitě v Halle. Roku 1924 přešel na univerzitu ve Freiburgu, kde působil až do důchodu.\n\nZpočátku se zaměřil na teoretickou fyziku, později publikoval také experimentální výsledky. V roce 1908 publikoval průkopnický článek o rozptylu světla. Jeho teoretickým základem je analytické řešení Maxwellových rovnic v prostředí kulových kovových částic; tento jev je dnes nazýván Mieova teorie rozptylu.\n"}
{"id": "136651", "url": "https://cs.wikipedia.org/wiki?curid=136651", "title": "Skrýšov", "text": "Skrýšov\n\nNázev Skrýšov má více sídel:\n"}
{"id": "136656", "url": "https://cs.wikipedia.org/wiki?curid=136656", "title": "Vlkonice", "text": "Vlkonice\n\nNázev Vlkonice má více sídel:\n\n"}
{"id": "136657", "url": "https://cs.wikipedia.org/wiki?curid=136657", "title": "Pravice (rozcestník)", "text": "Pravice (rozcestník)\n\nTermín pravice má více významů:\n\n"}
{"id": "136661", "url": "https://cs.wikipedia.org/wiki?curid=136661", "title": "Antonín Jan Jungmann", "text": "Antonín Jan Jungmann\n\nAntonín Jan Jungmann, zkráceně také Antonín Jungmann (19. května 1775, Hudlice u Berouna – 10. dubna 1854, Praha) byl český lékař, překladatel z němčiny a v roce 1839 rektor Univerzity Karlovy.\n\nAntonín Jan Jungmann byl mladším bratrem českého obrozeneckého jazykovědce Josefa Jungmanna. Přispěl k vytvoření české odborné terminologie.Významný byl jeho přínos k rozšíření zájmu o sanskrt a k poznání Indie a její staré kultury. Poprvé u nás uveřejnil ukázku originálních \"liter dévanágarických\", jakož i příklad čtení původního sanskrtského textu. (Významný překlad nejstarší části eposu Mahabharaty, romantický příběh O Nalovi a Damajantí v roce 1823.) Orientu věnoval pozornost též ve své obsáhlé obecné studii o antropologii.\n\nK jeho studentům patřil František Jan Mošner, profesor olomouckých lékařských studií a významný inovátor na poli porodnictví.\n\n\n"}
{"id": "136664", "url": "https://cs.wikipedia.org/wiki?curid=136664", "title": "Kvocient novorozenecké úmrtnosti", "text": "Kvocient novorozenecké úmrtnosti\n\nKvocient novorozenecké úmrtnosti (kvocient neonatální úmrtnosti) - (q) udává pravděpodobnost úmrtí mezi sedmým a osmadvacátým dnem, jinak řečeno pravděpodobnost úmrtí dvacet jedna dní po sedmém dni od narození (od prvního týdne do konce prvního měsíce od narození).\nq formula_1\n\n"}
{"id": "136666", "url": "https://cs.wikipedia.org/wiki?curid=136666", "title": "Ukazatel mrtvorozenosti", "text": "Ukazatel mrtvorozenosti\n\nUkazatel mrtvorozenosti (ud) uvádí počet mrtvě narozených dětí (N) na 1000 narozených (N). Rozdíl od indexu mrtvorozenosti spočívá v tom, že u indexu vztahujeme mrtvě narozené děti k \"živě\" narozeným, kdežto u ukazatele úmrtnosti ke \"všem\" narozeným, bez ohledu na projevení známek života.\n\nformula_1\n\npříklad pro rok 2004: ud = 2,706 ‰ (na 1000 narozených dětí připadalo v roce 2004 v Česku 2,7 mrtvě narozených dětí).\n"}
{"id": "136667", "url": "https://cs.wikipedia.org/wiki?curid=136667", "title": "Volichov", "text": "Volichov\n\nVolichov () je část obce Krásná Hora asi 2 km severovýchodně od hradu Lipnice, 1,5 km západně od vesnice je rekreační oblast Ředkovec. \n\nV Berní rule z roku 1654 uvedeno, že vesnice má 4 osedlé grunty.\nNadmořská výška je 470 m n. m. Západně od obce protéká Ředkovský potok.\n\n"}
{"id": "136670", "url": "https://cs.wikipedia.org/wiki?curid=136670", "title": "Šárka (Má vlast)", "text": "Šárka (Má vlast)\n\nŠárka je třetí symfonická báseň z cyklu \"Má vlast\" skladatele Bedřicha Smetany, byla dokončena 20. února 1875. Byla pojmenována podle bojovnice Šárky z pověsti \"Dívčí válka\", hudebními prostředky je zde vyprávěn válečný příběh Ctirada a Šárky. \n\nBedřich Smetana o Šárce napsal:\nV této skladbě se nemíní krajina, nýbrž děj, bajka o dívce Šárce. Skladba počne líčením rozzuřené dívky, jenž pomstu přísahá za nevěrnost milence svého celému mužskému pokolení. Zdáli je slyšet příchod Ctirada se svými zbrojnoši, který táhne na pokoření a potrestání dívek.\nUž z dáli zaslechnou nářek (ač lstivý) přivázané dívky u stromu. Při pohledu na ni obdivuje Ctirad krásu její, zahoří milostnými city pro ni, osvobodí ji, ona připraveným nápojem obveselí a opojí jak Ctirada tak zbrojnoše až k spánku. Na dané znamení lesním rohem, které v dálce ukryté dívky zodpoví, vyhrnou se tyto ku krvavému činu – hrůza všeobecného vraždění, vzteklost nasycené pomsty Šárky, toť konec skladby.\n\n"}
{"id": "136671", "url": "https://cs.wikipedia.org/wiki?curid=136671", "title": "Spirit of St. Louis", "text": "Spirit of St. Louis\n\nSpirit of St. Louis byl letoun – hornoplošník, s nímž Charles Lindbergh v květnu roku 1927 přeletěl Atlantik. Letoun původně označený Ryan NYP byl navržen Donaldem Hallem z firmy \"Ryan Airlines\" na základě modelu \"Ryan M-2\", byl pojmenován podle města St. Louis, protože se město na jeho stavbě finančně spolupodílelo. Plán přeletu Atlantiku byl také podpořen vidinou získání Orteigovy ceny – 25 000 dolarů, kterou vypsal hoteliér Raymond Orteig v roce 1919.\nHall a zaměstnanci firmy Ryan Airlines společně s Lindberghem pracovali horečně na přestavbě letadla. Postavili jej za pouhých 60 dní, s náklady okolo 10 000 dolarů. Spěch byl zcela na místě. Na jaře 1927 se totiž více pilotů i skupin chystalo provést transatlantický let a získat pro sebe Orteigovu cenu.\n"}
{"id": "136672", "url": "https://cs.wikipedia.org/wiki?curid=136672", "title": "Narynská oblast", "text": "Narynská oblast\n\nNarynská oblast ( , ) je jednou ze sedmi oblastí Kyrgyzstánu. Nachází se v centrální části země. Byla založena 11. prosince 1970 v rámci Kyrgyzské SSR. Předtím existovala v letech 1939-62 pod názvem Ťan-šanská oblast. Má rozlohu 45 200 km². Má 269 700 obyvatel (2005). Hlavním městem je Naryn.\n\nOblast hraničí se čtyřmi oblastmi \"Kyrgyzstánu\" (Ošskou na jihozápadě, Džalalabadskou na západě, Čuskou na severu a Issykkulskou na severovýchodě) a s autonomní oblastí ČLR Sin-ťiang na jihovýchodě.\n\nRozkládá se na území Vnitřního Ťan-Šanu, který se skládá ze složitého systému hřbetů. Ty jsou rozdělené rozsáhlými říčními údolími a kotlinami. V průměru roste nadmořská výška ze západu oblasti na východ. Na jihovýchodě se táhne hřbet Kokšaltau (do 5 982 m), na jihozápadě Ferganský hřbet (do 4 692 m), na severozápadě východní část hřbetu Susamyrtau (do 4 048 m) a hřbet Džumgaltau (do 3 947 m), na severovýchodě západní část hřbetu Terský Alatau a hřbet Džetim (více než 4 500 m). V centrální části oblasti to jsou hřbety Džamantau (do 4 718 m), Atbaši (do 4 786 m), Naryntau, Moldotau aj. Charakteristické jsou zde relativně plochá vysokohorská prostranství tzv syrty. Velké mezihorské kotliny jsou na severu Kočkorská a Džumgalská, v centrální části Narynská a Atbašinská, na jihu nejvýše položená Aksajská, Čatyrkolská a na západě Toguztorouská. Jejich nadmořská výška se pohybuje od 1 000 až 1 200 m do 3 800 m.\n\nKlima je ryze kontinentální. Zima je tuhá a léto přiměřeně chladné. Průměrná teplota je v lednu -10,1 °С v Kočkorce a -27,7  °С v Aksajské kotlině. Průměrná teplota je v červenci 21 °С v Kazarmanu a 9  °С v \"Aksajské kotlině\". V oblasti jsou typické velké výkyvy teploty vzduchu během 24 hodin. Množství srážek za rok se pohybuje na převážné části území oblasti mezi 200 a 300 mm. Nejvíce jich je v jarních a letních měsících. V některých kotlinách (Kočkorská) není téměř nikdy v zimě sníh. Největší zalednění je na hřbetu Koškaltau pod štítem Dankova.\n\nŘeky náleží k povodím Narynu (70 %), Tarimu (20 %) a Ču. Řeka \"Naryn\" přijímá na území oblasti významné přítoky zprava (Malý Naryn, Kjokjomeren) a zleva (Atbaši, Alabuka). Na severu oblasti pramení řeka \"Ču\". Na jihu tečou řeky Aksaj, Mjudjurjum, Uzengeguš. Většina řek je ledovcovo-sněhového původu. Největší vodnosti dosahují od března do června (až 50 % ročního průtoku). Povodně nastávají v květnu a červnu. Řeky jsou velkým zdrojem vodní energie (hydroelektrárna na \"Atbaši\"). Pro zavlažování se využívají přítoky \"Narynu\". Na řece \"Ču\" byla vybudována Ortotokojská přehrada. Největší jezera jsou sladkovodní Sonkol a bezodtoké slané Čatyrkol. Obě leží v nadmořské výšce přes 3 000 m. Známé jsou Čatyrkolské minerální prameny.\n\nV oblasti převládá rostlinstvo horských stepí a polopouští. V nejnižších místech se nacházejí pelyňkové a travnato-pelyňkové pouštní stepi (polopouště) na písčitohlinitých štěrkovitých půdách horských dolin. Vyšší části svahů jsou pokryty subalpskými a alpskými loukami. V nejvyšších horách se vyskytuje horská tundra a na východě studená vysokohorská poušť. Rostou zde keřová společenstva (růže šípková, dřišťál obecný, zimolez obecný) a lesy v dolinách (topoly, vrby) a na svazích ťanšanské smrky, cypřiše aj.\n\nNa území oblasti žijí ovce, kozorožci, sněžní levharti, kuny, vlci, lišky, svišti.\n"}
{"id": "136674", "url": "https://cs.wikipedia.org/wiki?curid=136674", "title": "Wonderworld", "text": "Wonderworld\n\nWonderworld je sedmé studiové album britské rockové skupiny Uriah Heep. Pro původní vinylové vydání byl navržen jednoduchý obal s texty uvedenými na vnitřním obalu.\n\n"}
{"id": "136680", "url": "https://cs.wikipedia.org/wiki?curid=136680", "title": "Orteigova cena", "text": "Orteigova cena\n\nOrteigova cena byla finanční prémie vypsaná v roce 1919 newyorským hoteliérem Orteigem, pocházejícím z Francie. Měla hodnotu 25 000 dolarů a měla být vyplacena prvnímu letci, který nonstop letem přeletí Atlantský oceán z New Yorku do Paříže nebo obráceným směrem.\n\nNabídku prémie učinil Orteigh v dopise A. R. Hawleyovi, prezidentu Aero Club of America.\n\nPřed úspěšným letem Charlese Lindbergha, který tuto cenu se svým letounem Spirit of St. Louis získal, uskutečnilo několik letců (například Hubert Julian, René Fonck nebo Charles Nungesser) nezávisle na sobě pokusy cenu získat. Po Lindberghově letu se otevřely větší možnosti letecké mezikontinentální dopravě.\n\nOrteigova cena o téměř osmdesát let později inspirovala vypsání Ansari X Prize o 10 milionů dolarů.\n"}
{"id": "136688", "url": "https://cs.wikipedia.org/wiki?curid=136688", "title": "Ernst Heinkel", "text": "Ernst Heinkel\n\nErnst Heinrich Heinkel (24. ledna 1888, Grunbach, dnes součást obce Remshalden – 30. ledna 1958 Stuttgart) byl německý konstruktér a výrobce letadel.\n\nErnst Heinkel se už od mládí zajímal o vše co souviselo s létáním. V letech 1907 — 1911 studoval na Vyšší technické škole ve Stuttgartu, poté byl na praxi ve slévárně. Jako student zažil 5. srpna 1908 havárii vzducholodi LZ 4 v Echterdingenu u Stuttgartu. Přesvědčil se, že budoucností létání jsou jen letadla těžší vzduchu. Po neštěstí se věnoval studiu stavby letadel. V roce 1909 navštívil první mezinárodní leteckou show ve Frankfurtu. O rok později postavil podle předlohy H. Farmana svůj první dvouplošník. Následoval bezpočet zkušebních letů na pláni \"Cannstatter Wasen\" ve Stuttgartu-Bad Cannstattu. Let z 19. července 1911 málem zaplatil svým životem, letadlo se při letu nad městskou částí \"Untertürkheim\" ze čtyřicetimetrové výšky zřítilo a Heinkel se těžce zranil.\n\nPřes nehodu se Heinkel rozhodl letadla stavět dál. 1. října 1911 nastoupil jako konstruktér do firmy Luft-Verkehrs-Gesellschaft A.G. (L.V.G.). V té době se také Ernst Heinkel oženil\n\nV prosinci 1912 přešel k firmě Albatros, kde pod jeho vedením vznikl pozorovací letoun Albatros B.II. V roce 1914 přešel Heinkel k firmě Hansa-Brandenburg, kde jako technický ředitel vyvíjel mezi jinými i hydroplány. Během první světové války navrhl více než 30 typů letadel, používaných vzdušnými silami Německa i Rakouska-Uherska.\n\nNásledkem dohody z Versailles nemohl nikdo v Německu vyrábět letadla. Heinkel si tedy v rodném Grunbachu otevřel malou dílnu, kde předělával vojenská vozidla na civilní. V roce 1920 navrhl Heinkel pro firmu \"Caspar-Werke\" v Travemünde další vylepšení svých strojů Hansa-Brandenburg, které od roku 1921 v licenci vyráběla firma Svenska Aero AB v Lidingö, založená C. Bückerem, později zakladatelem společnosti Bücker.\nV roce 1922 založil Ernst Heinkel ve Warnemünde vlastní firmu Ernst Heinkel Flugzeugwerke. Kvůli omezením německé letecké výroby, stanoveným Versailleskou smlouvou po prohrané válce, musel Heinkel sehnat zahraničního partnera, který by jeho letadla vyráběl v zahraničí v licenci. Jedním z partnerů se stalo japonské císařské válečné námořnictvo, pro které v licenci vyráběla Svenska Aero AB hydroplány, startující z lodí pomocí katapultu. Naproti tomu v Německu mohl katapult sloužit pouze na velkých civilních dopravních lodích ke startu letadel s poštou. Heinkel instaloval jediný katapult na lodi Bremen.\n\nNa zakázku pro společnost Lufthansa vyvinul Heinkel He 70, nejrychlejší dopravní letadlo své doby. Stroj dosahoval s nevýkonnými motory BMW VI rychlost přes 370 km/h, se silnějšími motory Rolls-Royce přes 400 km/h.\n\n\n"}
{"id": "136695", "url": "https://cs.wikipedia.org/wiki?curid=136695", "title": "František Janeček", "text": "František Janeček\n\nJméno a příjmení František Janeček nese více osob:\n\n"}
{"id": "136701", "url": "https://cs.wikipedia.org/wiki?curid=136701", "title": "Fenolftalein", "text": "Fenolftalein\n\nFenolftalein je organická aromatická sloučenina. Často se používá při acidobazických titracích jako indikátor.\n\nFenolftalein byl poprvé připraven roku 1871 německým chemikem Adolfem von Baeyerem reakcí fenolu s ftalanhydridem, z čehož pochází název fenolftalein. Reakce probíhá za katalýzy kyseliny sírové a za tepla (nesmí dojít k přehřátí, protože by se rozpadal ftalanhydrid). Při reakci vzniká jako vedlejší produkt voda.\n\nPři acidobazických titracích se využívá barevného přechodu fenolftaleinu při změně pH. V kyselém prostředí je fenolftalein bezbarvý, v bazickém prostředí se zbarví fialově. K přechodu dochází při pH 8,2-9,8. Fenolftalein se používá ve formě roztoku v ethanolu.\n\nFenolftalein se používá jako projímadlo. V současné době se od jeho použití ustupuje z důvodu možné karcinogenity.\n\nFenolftalein společně s peroxidem vodíku se používá při testování přítomnosti krve v Kastle-Meyerově testu.\n\nDalší použití nachází při výrobě hraček, např. mizejících inkoustů. Inkoust je smíchán s hydroxidem sodným, který reaguje se vzdušným oxidem uhličitým. Při reakci vzniká uhličitan sodný a klesá pH inkoustu. Pokles pH způsobí přechod fenolftaleinu z fialové do bezbarvé formy.\n"}
{"id": "136705", "url": "https://cs.wikipedia.org/wiki?curid=136705", "title": "Raymond Orteig", "text": "Raymond Orteig\n\nRaymond Orteig (29. ledna 1870 Louvie-Juzon, Francie – 6. června 1939 New York) byl americký podnikatel, hoteliér francouzského původu. \n\nV roce 1919 nabídl vyplacení 25 000 dolarů za první nepřerušený přelet Atlantského oceánu z New Yorku do Paříže – Orteigovu cenu.\n\nNarodil se v jižní Francii, ale záhy (v roce 1882) se s rodiči přestěhoval do New Yorku. Zde začínal jako „poskok“ v restauraci, ale zanedlouho se vypracoval na majitele dvou hotelů – hotelu Lafayette a Brevoort hotelu v Greenwich Village na Manhattanu. \n\nOrteig nabídl vyplacení ceny v roce 1919 po návštěvě večírku pořádaného na počest amerického leteckého esa Eddieho Rickenbackera, kde se v duchu francouzsko-amerického přátelství hodně hovořilo o době, kdy obě země budou spojeny pravidelnou leteckou linkou. K vypsání ceny Orteiga přiměly také kontakty s francouzskými letci, členy mise vyslané do USA v letech první světové válka, která měla pomoci vybudovat americké vojenské letectvo. \n\nJeho finanční podpora a četné charitativní aktivity z něj učinily vedoucí postavu francouzské komunity v New Yorku, což vedlo i k tomu, že získal hodnost rytíře Řádu čestné legie.\n\nCenu jím poskytnutou nakonec získal v roce 1927 Charles Lindbergh.\n\nRaymond Orteig zemřel 6. června 1939 ve „Francouzské nemocnici“ v New Yorku po dlouhé nemoci. Jeho pohřbu se zúčastnilo 500 lidí.\n"}
{"id": "136710", "url": "https://cs.wikipedia.org/wiki?curid=136710", "title": "Córdoba", "text": "Córdoba\n\nVýraz Córdoba má více rozličných významů:\n\n\n\n\n\n\n\n"}
{"id": "136711", "url": "https://cs.wikipedia.org/wiki?curid=136711", "title": "Antonín Procházka", "text": "Antonín Procházka\n\nJméno a příjmení Antonín Procházka se může vztahovat k následujícím osobnostem:\n\n"}
{"id": "136712", "url": "https://cs.wikipedia.org/wiki?curid=136712", "title": "Benešov nad Černou", "text": "Benešov nad Černou\n\nBenešov nad Černou (do roku 1948 Německý Benešov, německy \"Deutsch Beneschau\") je obec na rozhraní Novohradských a Slepičích hor, v jihovýchodní části okresu Český Krumlov. Od okresního města je vzdálena 29 km. Nejbližšími městy jsou: Kaplice \"(11 km Z)\", Trhové Sviny \"(13 km S)\" a Nové Hrady \"(15 km V)\".\n\nHistorické jádro obce, která byla před polovinou 20. století městem, je od roku 1995 městskou památkovou zónou. Žije zde  obyvatel.\n\nObec založil v polovině 13. století Beneš z Michalovic a podle zakladatele také nese městečko již od založení své jméno. Poprvé je zmiňováno v roce 1332 v souvislosti s rozšířením zdejší kaple sv. Jakuba Většího na kostel sv. Jakuba Většího nákladem Jindřicha z Velešína. V roce 1383 byl Benešov povýšen na městečko udělením městského práva města Mladé Boleslavi Janem III. z Michalovic. V roce 1387 odkoupili městečko i s okolím Rožmberkové a přičlenili ho k panství novohradskému.\n\nV roce 1423 mu bylo Oldřichem z Rožmberka přiznáno mílové právo. Ve druhé polovině 16. století byl vystavěn nový pivovar (Jakubem Krčínem) a renesanční budova radnice (doložena roku 1553, přestavěna 1594). Za vlády rodu Švamberků získal právo vařit pivo a pořádat trhy.\n\nKolem roku 1770 byla založena Adrianem Battistou z Nizozemska železárna Gabriela, ve které roku 1851 Edwars Thomas zřídil první jihočeskou pudlovnu. Objekt hutě byl ve druhé polovině 19. století přestavěn na pilu. Později vznikly další podniky drobného průmyslu – knoflíkárna, sklárny, pily, hamry, hrnčířské dílny, atd. Začátkem 19. století pobýval na zdejším mlýně známý šumavský spisovatel Adalbert Stifter. V údolí Černé mu byl v roce 1936 vystavěn pomníček.\n\nPo zrušení nevolnictví a vzniku okresů se stal Benešov od roku 1850 součástí okresu Nové Hrady, v roce 1868 okresu Kaplice. V roce 1881 byl Benešov povýšen na město a přejmenován jako \"„Německý Benešov“\". V té době zde žilo 1 394 obyvatel, všichni německé národnosti. V roce 1885 byla otevřena nová německá škola.\n\nVe městě se narodil rakouský herec, básník a spisovatel Josef Gangl (1868-1916).\n\nVznik Československé republiky v roce 1918 němečtí občané Benešova příliš neuvítali – protesty proti jejímu vzniku musela řešit armáda. Do roku 1925 se počet českých obyvatel tehdejšího města zvýšil na cca 100, což tvořilo asi 6 %.\n\n8. října 1938 se Benešov stal součástí Říše. Zdejší obyvatelé vítali nacisty s nadšením, s postupem války však opadlo. 11. května 1945 do Benešova dorazila Rudá armáda. S vysídlením většiny místních Němců se změnil i název a status města. Od roku 1946 bylo přejmenováno na dnešní \"Benešov nad Černou\", a od roku 1950 se stalo jenom obcí.\n\nNoví dosídlenci přicházeli do Benešova jak z okolních českých vesnic \"(Soběnov, Besednice)\", tak i z daleké ciziny – rumunští Češi a Slováci. V roce 1949 bylo založeno JZD, které ale obdělávání zdejší horské půdy příliš nezvládalo a postupem času družstvo hospodářsky zaostávalo. Proto bylo od roku 1961 začleněno pod Státní statek Malonty.\n\nV souvislosti se změnami územní správy se obec od 11. července 1960 stala součástí okresu Český Krumlov. Od roku 1964 probíhaly rozsáhlé integrace okolních menších obcí. Další vlny proběhly v letech 1976 a 1981 \"(viz tabulka části obce)\". Největší rozlohy katastr obce dosahoval v letech 1981–1990, kdy byla jeho součástí také Pohorská Ves. Tehdy zabíral celkem 138 km² – území od Slepičích hor až k hranici Rakouska \"(cca 25x12 km)\".\n\n\nPro období od roku 1990 je v obci charakteristický prudký nárůst počtu obyvatel nejen vlivem relativně vysoké porodnosti, ale zejména kvůli přílivu velmi vysokého množství zahraničních dělníků do firmy BENTEX vyrábějící potahy do aut a součástky pro elektrotechniku. Jedná se zejména o Ukrajince, Bulhary a Mongoly. Noví zaměstnanci byli trvale ubytováni např. v hotelu Černá na náměstí a v dalších prostorech. Někteří z nich se v Benešově usídlili natrvalo, založili zde rodiny a v některých případech si i postavili domy.\n\nPřestože byla v posledních letech opravena většina památek i domů, jsou dodnes některé objekty v nepříliš dobrém technickém stavu. V současnosti se plánuje rekonstrukce povrchu náměstí a autobusových zastávek. Obec je relativně často postižená povodněmi na říčce Černé – v letech 2002, 2005 a naposledy v září 2007.\n\nZ hlediska služeb najdeme v Benešově základní a mateřskou školu, zdravotní středisko, služebnu Policie ČR, poštu, asi 3 restaurace, kavárnu, nákupní středisko Jednoty Kaplice a další řadu menších obchůdků. Jak již bylo zmíněno výše, ubytovací kapacity městečka nejsou zcela dostačující.\n\nPřitom se Benešov nad Černou rozhodně řadí mezi obce, které mají turistům co nabídnout – nádhernou přírodu, malebnou polohu i krásné historické památky společně se sítí turistických značených tras i cyklostezek. Celkově vzato je Benešov nad Černou ideálním východiskem většiny cest do Novohradských hor. Od této myšlenky je odvozen také název zdejší naučné stezky „Brána Novohradských hor“, která měří 6 km a prochází všemi zajímavými místy obce a jejího okolí.\n\n\n\"Národnostní složení obyvatel obce se vlivem velkého množství cizinců zde pracujících v posledních 6 letech zřejmě poněkud pozměnilo. Přibylo větší množství Ukrajinek, dále také Bulharek a Mongolek, pracujících jako šičky v podniku BENTEX.\"\n\n\"Podíl mužů je nízký zřejmě z důvodu, že většinu zahraničních zaměstnanců textilní firmy tvoří ženy.\"\n\nObcí prochází silnice II/154 z Třeboně přes Nové Hrady do Kaplice. Na ni v obci navazují silnice III. třídy např. do Trhových Svinů a Pohorské Vsi.\n\n\n"}
{"id": "136713", "url": "https://cs.wikipedia.org/wiki?curid=136713", "title": "Bartošovice", "text": "Bartošovice\n\nObec Bartošovice (něm. \"Partschendorf\") se nachází v okrese Nový Jičín v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1383. Z hlediska typu zástavby se jedná o dlouhou lesně-lánovou ves.\n\n\n"}
{"id": "136714", "url": "https://cs.wikipedia.org/wiki?curid=136714", "title": "Bezno", "text": "Bezno\n\nMěstys Bezno se nachází v okrese Mladá Boleslav, kraj Středočeský. Leží devět kilometrů jihozápadně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1088. Obci byl 11. března 2008 obnoven status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Bezno s 1020 obyvateli v roce 1932 byly evidovány tyto úřady, živnosti a obchody: poštovní úřad, telegrafní úřad, telefonní úřad, četnická stanice, katolický kostel, sbor dobrovolných hasičů, lékař, autodoprava, bednář, biograf Sokol, 2 cihelny, 2 cukráři, obchod s dobytkem, 3 holiči, 3 hostince, hotel, instalace, kapelník, klempíř, 2 koláři, konsum, 2 kováři, 2 krejčí, mechanik, obchod s mlékem, obchod s obuví Baťa, 6 obuvníků, papírnický obchod, 2 pekaři, pila, pohřební ústav, 3 pokrývači, 2 porodní asistentky, povozník, 10 rolníků, 3 řezníci, 5 sadařů, sedlář, 5 obchodů se smíšeným zbožím, spořitelní a záložní spolek, 2 stavitelé, 2 švadleny, tesařský mistr, 2 trafiky, 2 truhláři, obchod s uhlím, včelařský spolek, velkostatek, vodárna, zámečník.\n\nV letech 2006–2014 byla starostkou Ludmila Novotná, od roku 2014 funkci vykonává Zdeněk Volf.\n\n\n\nSilniční doprava\n\nMěstysem procházejí silnice I/16 Slaný - Mělník - Bezno - Mladá Boleslav - Jičín vedoucí směrem západ-východ a II/272 Lysá nad Labem - Benátky nad Jizerou - Bezno - Bělá pod Bezdězem vedoucí směrem jih-sever.\n\nŽelezniční doprava\n\nŽelezniční trať ani stanice na území městyse v současné době nejsou. Nejblíže Beznu je železniční stanice Chotětov ve vzdálenosti 3 km ležící na trati 070 v úseku z Neratovic do Mladé Boleslavi.\n\nV minulosti Beznem vedla železniční trať Chotětov - Skalsko se stanicí Bezno. Zrušená železniční trať byla jednokolejná regionální trať, původně vlečka. Provoz na vlečce byl zahájen roku 1881, veřejná osobní doprava byla provozována od roku 1897. Přepravní zatížení trati vlaky pro cestující bylo minimální, jednalo o 2 či 3 páry osobních vlaků denně. Osobní doprava byla zastavena roku 1970, trať zrušena roku 1974.\n\nAutobusová doprava\n\nMěstysem projížděly v květnu 2011 autobusové linky do těchto cílů: Bělá pod Bezdězem, Benátky nad Jizerou (2 linky), Kladno, Mělnické Vtelno (3 linky), Mělník (3 linky), Mladá Boleslav (7 linek), Praha, Roudnice nad Labem, Slaný .\n\n"}
{"id": "136715", "url": "https://cs.wikipedia.org/wiki?curid=136715", "title": "Bochov", "text": "Bochov\n\nMěsto Bochov () se nachází v okrese Karlovy Vary v Karlovarském kraji, 16 km jihovýchodně od Karlových Varů. Žije v něm obyvatel. Historický střed obce tvoří čtvercové náměstí s kašnou a parkem. Západně od centra se na kopci tyčí zřícenina hradu Hungerberg.\n\nPrvní písemná zmínka o obci pochází z roku 1325.\n\nNarodil se tu Karl Zimmer (1817–1891), český a rakouský lékař a politik německé národnosti, během revolučního roku 1848 radikálně demokratický poslanec rakouského Říšského sněmu a celoněmeckého Frankfurtského parlamentu.\n\nOd 10. října 2006 byl obci vrácen status města.\n\nOkolí města je intenzivně zemědělsky využíváno a malý podíl katastru tvoří lesy.\n\nMěstem protéká Bochovský potok, na kterém leží dva rybníky: Křížový a Panský. Další rybníky, které neleží na potoku, se nazývají: Horní bochovský, Nový Bochov, Silniční a Tábor.\n\nMěsto leží při hlavní silnici I/6 spojující krajské město s Prahou. Začínají zde silnice II/208 na Bečov nad Teplou a II/198 na Toužim.\n\nKončí zde železniční trať Protivec–Bochov, na které není od roku 1996 provozována osobní doprava, a je tu jedna železniční stanice.\n\n\nNa katastrálním území \"Polom u Úrče\" se nacházela zaniklá vesnice Martice.\n\n"}
{"id": "136717", "url": "https://cs.wikipedia.org/wiki?curid=136717", "title": "Bílá Třemešná", "text": "Bílá Třemešná\n\nObec Bílá Třemešná (něm. \"Weiß Tremeschna\", v letech 1939–45 \"Ahlkirschen\") se nachází v okrese Trutnov, kraj Královéhradecký. Žije zde  obyvatel.\n\nVes a plebán Leo u jejího kostela se připomínají již roku 1270, tehdy se ves nazývala \"Weykersdorff superior\", nebo \"Wikerivilla\" podle svého majitele, český název byl odvozen až o dvě století později.\n\n\n\n\n\nSportovní aktivity v obci zajišťuje tělovýchovná jednota Sokol.\n\n"}
{"id": "136718", "url": "https://cs.wikipedia.org/wiki?curid=136718", "title": "Buchlovice", "text": "Buchlovice\n\nBuchlovice (německy \"Buchlowitz\") jsou městys v okrese Uherské Hradiště ve Zlínském kraji, 9 km západně od Uherského Hradiště na úpatí Chřibů. Městysem protéká Buchlovický potok a Dlouhá řeka. Žije zde obyvatel.\n\nBuchlovice spolu s dalšími 14 obcemi patří do mikroregionu Buchlov. Městys žije bohatým kulturním, hlavně folklórním, životem.\n\nPrvní písemná zmínka o obci se nachází v listině krále Přemysla Otakara I. z roku 1207. Ovšem archeologické nálezy dokazují existenci osídlení již v době paleolitu a neolitu. Na počátku byly Buchlovice nezávislým, dědičným lenním statkem. První obyvatelé stavěli své domy v místech dnešního náměstí,na Suchém řádku (pojmenován podle toho, že v době povodní sem voda z Buchlovického potoka už nedosahovala) a v okolí kostela. Z roku 1270 již známe první konkrétní jména, a to bratry Jeronýma a Ondřeje z Buchlovic. Od roku 1540 se Buchlovice staly trvalou součástí buchlovského hradního panství, jehož majiteli byli i vladykové ze Zástřizl, baroni Petřvaldové a hrabata Berchtoldové. V době držení Zástřizlů byla rozšířena tzv. spodní tvrz, později Reichova palírna, která byla v polovině 70. let zbourána. Stála v místě dnešního obecního úřadu a zdravotního střediska. Horní tvrz stojí dodnes v ulici Helštýnská, později přestavěna na vodní mlýn, nyní přestavěna na obytný dům. Ve sklepě domu dodnes pozůstatky zařízení mlýna.\n\nV době předbělohorské byla obec evangelická. Jako svatostánek byla používaná kaple sv. Alžběty, dnes smuteční obřadní síň. Kostel sv. Martina byl dostavěn v roce 1644. V roce 1611 žilo v Buchlovicích 111 obyvatel. V roce 1699 zahajuje Jan Dětřich Petřvaldský stavbu zámku. Dostavěn v roce 1707. V roce 1800 přešlo buchlovské panství do držení rodu Berchtoldů. Rozvoji Buchlovic v 18. a 19. století pomohla skutečnost, že byly střediskem panství a do roku 1848 sídlem vrchnostenských úřadů. Roku 1862 postavena první dvojtřídní škola, 1888 škola na Lhotce, 1924 Měšťanská škola v ulici Komenského. Ještě v první polovině minulého století byl v provozu pivovar. Zanikl v roce 1910.\n\nDne 20. května 1805 byly Buchlovice povýšeny císařem Františkem I. na městečko. Od 10. října 2006 byl obci vrácen status městyse.\n\nBuchlowiz (1270), Buchlowicz (1359), v Buchlovicích (1513), Buchlovice (1611).\n\n\n\n\n\n\n\n\"Buchlovský zpravodaj\" – vychází měsíčně.\n\nV obci se nachází též Záchranná stanice volně žijících živočichů.\n\nV katastru obce se nacházejí tato chráněná území:\n\n\n"}
{"id": "136719", "url": "https://cs.wikipedia.org/wiki?curid=136719", "title": "Chyše", "text": "Chyše\n\nMěsto Chyše () se nachází v okrese Karlovy Vary, kraj Karlovarský (nejvýchodnější obec kraje). Včetně místních částí zde žije obyvatel. \n\nPrvní písemná zmínka o Chyši pochází z roku 1169. V patnáctém století se uvádí jako městečko a v šestnáctém století jako město.\n\nOd 22. června 2007 byl obci vrácen status města.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení vlajky obce.\n\n\n\n\n"}
{"id": "136720", "url": "https://cs.wikipedia.org/wiki?curid=136720", "title": "Chvalšiny", "text": "Chvalšiny\n\nObec Chvalšiny (něm. \"Kalsching\") se nachází v okrese Český Krumlov, kraj Jihočeský. Žije zde  obyvatel. Od roku 1990 městská památková zóna.\n\nNázev obce Chvalšiny je od vzniku obce české. Původně se obec jmenovala Chvalšín - tato podoba názvu vznikla z osobního jména Chvališa, což naznačuje i nejstarší poněmčená podoba Qualischingen, později Kalsching.\n\nRoku 1263 daroval král Přemysl Otakar II. Chvalšiny cisterciáckému klášteru ve Zlaté Koruně. První písemná zmínka o obci pochází z roku 1281. R. 1293 povýšeny na městečko (tento status si udržely do poloviny 20. století). V témže roce připomíná se Konrád, plebán chvalšinský. Do husitských válek patřily k panství kláštera Zlatá Koruna (z tohoto období pochází také dodnes užívaný znak se symbolem zlaté královské koruny). Později patřily (poté co se jich zmocnil Oldřich z Rožmberka) až do zrušení poddanství k českokrumlovskému panství. Po roce 1848 byly Chvalšiny sídlem okresního soudu.\n\nV obci se nachází Muzeum Schwarzenberského plavebního kanálu ve Chvalšinách (Chvalšiny 124). Budova, ve které se nachází, sloužila původně jako radnice, po roce 1848 jako okresní soud. V muzeu se nachází též expozice věnovaná historii obce.\n\nKostel sv. Maří Magdalény se poprvé připomíná v roce 1293, tehdejší budova se však nedochovala, protože byla v letech 1487–1507 nahrazena rozměrnější pozdně gotickou novostavbou. Ta byla posléze vyzdobena nástěnnými malbami, z nichž část se dochovala a byla odkryta při restaurátorských pracích v 90. letech 20. století. Tento kostel se zachoval téměř v původním stavu, mj. se dochoval strmý původní krov. Presbytář je zaklenut síťovou klenbou, loď pak klenbou krouženou s přetínáním žeber. K novějším částem patří vedle vybavení zejména patrová kruchta (spodní úroveň je barokní ze 17. století, horní z roku 1846) a mariánská kaple na kruhovém půdorysu při severní stěně lodi postavená Růžencovým bratrstvem v roce 1760. Kolem kostela býval hřbitov, zrušený před rokem 1838, kdy byla zbořena jeho ohradní zeď. Z církevních památek se dále obci nachází pět výklenkových kapliček a dvě síňové kaple, pranýř se sochou svatého Jana Nepomuckého, křížová cesta s kapličkou a troje boží muka.\n\nDalšími pamětihodnostmi obce je např. radnice na náměstí (nyní muzeum; nynější budova obecního úřadu byla před rokem 1900 školou). Na náměstí je rovněž fara renesančního původu, později přestavovaná. Několik domů si navzdory četným požárům dodnes zachovalo pozdně gotické portály a jádra ze začátku 16. století. Na rodném domě Josefa Rosenauera je umístěna pamětní deska v německém jazyce (po roce 1945 sejmuta, po roce 1989 vrácena a doplněna deskou v češtině). Je zde také přírodní památka Svatý Kříž, lokalita kriticky ohroženého rostlinného poddruhu hořečku mnohotvarého českého.\n\nZvon z kostela sv. Maří Magdalény byl podle pověsti nalezen na louce u obce, kde jej vyryl obecní býk.\n\nV obci je vodovod, kanalizace a je plně plynofikována.\n\nV obci se nachází základní škola s 1. až 9. třídou.\n\nObec je pokryta připojením Wi-Fi, dále je zde dostupné ADSL a GPRS. V místní knihovně je též možno za drobný poplatek surfovat po internetu.\n\n\n\n\n"}
{"id": "136721", "url": "https://cs.wikipedia.org/wiki?curid=136721", "title": "Chotoviny", "text": "Chotoviny\n\nObec Chotoviny () se nachází v okrese Tábor v Jihočeském kraji. Žije v ní obyvatel.\n\nJádro obce tvoří dvojice prakticky srostlých vesnic: vesnice Chotoviny tvoří severovýchodní část této dvojvesnice, Červené Záhoří jihozápadní část, do níž spadá i nádraží Chotoviny. Ostatní místní části obce jsou samostatné vesnice v okolí: Liderovice, Rzavá, Moraveč a Řevnov západně od dálnice D3 a souběžné železniční trati, při údolí Košínského potoka. Vrážná, Broučkova Lhota a Jeníčkova Lhota leží na jihovýchodě, Polánka a Beranova Lhota leží západně, Sedlečko severně. K 31. prosinci 2009 bylo v obci udáváno 1700 obyvatel, z toho 1400 v dvojvesnici Chotoviny, v připojených vesnicích 10 až 63 obyvatel (nejméně obyvatel – pod 20 – mají části Liderovice, Polánka, Rzavá a Broučkova Lhota). Rozloha obce je 31,39 km², z toho 5,15 km² zaujímá k. ú. Chotoviny (včetně Polánky).\n\nPrvní písemná zmínka o Chotovinách pochází z 2. července roku 1266. Ve sporu Hynka z Vlašimě a Racka z Tožic se připomíná svědek Bořislav z Chotovin a později roku 1318 i Řivín z Chotovin. Chotoviny ale byly zřejmě osídleny podstatně dříve. Poznámka ve farní kronice z roku 1765 říká, že místní římskokatolický kostel byl postaven již v letech 990 až 1000. Důkazem tohoto tvrzení jsou i nálezy lidských kostí a bronzových náušnic, jež se našly v okolí kostela ve dvacátých letech 20. století. Kostry patřily podle archeologů už prvním křesťanům z 9. až 12. století. Na území dnešní obce se nacházely dvě osady: Chotoviny na kopci okolo kostela a Vlkančice jižně od stávajícího zámku. Časem obě vsi splynuly a od 16. století se používá jednotný název Chotoviny.\n\nVesnici Chotoviny i s dvorem dal roku 1345 král Jan Lucemburský za dluhy pánům z Rožmberka a v jejich držení zůstala až do 16. století. V místech chotovinského zámku stála tvrz, o níž se píše v roce 1407, kdy je připomínán spor majitele Peška. Tvrz měnila v průběhu dalších 200 let často majitele. Až roku 1611 ji spolu s vesnicí Vlkančice koupil Bohuslav Víta ze Rzavého a stal se tak vlastníkem celého chotovinského zboží.\nMezi další významné držitele Chotovin patřili Vratislavové z Mitrovic a zejména kardinál Kašpar Migazzi, který získal Chotoviny v roce 1768. Ten v místě staré tvrze vybudoval v letech 1770 až 1780 klasicistní zámek a za jeho držby byl opraven také kostel. V letech 1781 až 1786 byla přistavěna věž a původně gotický kostel byl barokně přestavěn. Stopy po gotickém kostele jsou dodnes patrny v presbytáři a hlavně v půdním prostoru. Z gotické doby se zachoval i svatostánek s hlavou Krista. Hrabě Migazzi postavil také nynější faru, což dokazuje kryptogram nad vchodem.\n\nRoku 1806 koupil panství pražský občan Jan Nádherný, později povýšený do šlechtického stavu. Jeho potomci, mezi něž patřila také Sidonie Nádherná, pak zůstali v Chotovinách až do roku 1945. Baron Nádherný dal zámku novorenesanční podobu. Ke kostelu přistavěl i empírovou hrobku ve stylu dórského chrámku. Významným počinem barona Nádherného bylo i založení zámeckého parku. Park o celkové rozloze 22,5 ha vybudoval baron Nádherný v první polovině 19. století a dnes je pro svou vysokou dendrologickou hodnotu evidován jako památka I. kategorie.\n\nŠkola vznikla v Chotovinách při obsazení fary ke konci 17. století. Zpočátku se učilo po chalupách, později byla škola umístěna v domě čp. 3 u kostela. Se stavbou jednopatrové školní budovy se začalo za přispění barona Nádherného roku 1809. Škola byla na dlouhou dobu dvoutřídní. Dětí však stále přibývalo, a tak se za přispění školní obce postavila v roce 1882 nová školní budova. V roce 1856 se začala stavět železniční dráha z Prahy do Vídně a v roce 1871 už projížděl Chotovinami první vlak.\nV roce 1924 byla dokončena výstavba kostela Sboru církve československé husitské.\n\nZnak obce je tvořen dvěma štíty - zeleným a stříbrným. V zelené části se nachází klíč s uchem, který v sobě má zakomponovanou iniciálu CH, a křížem přes klíč položený meč. To jsou hlavní atributy kostela sv. Petra a Pavla. Ve stříbrné části se nachází vlk znázorňující původní osadu Vlkančic, která s Chotovinami splynula.\n\nPrapor obce je tvořen stříbrným listem, v jehož středu se nachází široký svislý zelený pruh.\n\n\nV severozápadní části obce se nachází Křížová cesta z roku 1808, obnovená roku 2012.\n\n\n\n\n\nPravidelně každý měsíc vycházející noviny už od roku 1993 v nákladu 800 kusů.\n\nVzhledem k výhodné poloze obce (sjezd z dálnice D3, železnice Tábor-Praha a pozemkům, které jsou v územním plánu Chotovin vyčleněny pro průmyslovou zónu) existují předpoklady pro další rozvoj podnikatelské činnosti a tím i rozvoj celé obce.\n\n\n\n\n\n"}
{"id": "136722", "url": "https://cs.wikipedia.org/wiki?curid=136722", "title": "Cerekvice nad Bystřicí", "text": "Cerekvice nad Bystřicí\n\nObec Cerekvice nad Bystřicí se nachází v okrese Jičín, kraj Královéhradecký. Žije zde obyvatel.\n\nObec Cerekvice nad Bystřicí leží na levém břehu řeky Bystřice.\n\nSousedními obcemi jsou Benátky a Hněvčeves na jihu, Želkovice a Žíželeves na jihovýchodě, Čenice a Jeřičky na východě, Velký Vřešťov na severovýchodě, Skála, Boháňka a Chloumek na severu, Březovice a Jeřice na severozápadě, Dolní Černůtky na západě a Horní Černůtky na severozápadě.\n\nZápadně od obce prochází železniční trať Hradec Králové - Jičín - Turnov, na které je zřízena zastávka \"Cerekvice nad Bystřicí\".\n\nPrvní písemná zmínka o obci pochází z roku 1357., kdy se zde připomíná farář Ples. Vojslav, Petr a Štěpán z Cerekvice sídlili v obci od roku 1368. Do roku 1530 se zde vystřídalo několik vladyckých rodin, toho toku koupil zdejší tvrz, dvůr a ves Jan Litoborský z ChlumuV letech 1633 a opět 1668 došlo k přestavbě tvrze na zámek. Ulisses Maxmilán Brown z Montany. jeho syn od základů přestavěl zámek.\n\nV roce 1981 byly připojeny Třebovětice.\n\n\n\n\n"}
{"id": "136723", "url": "https://cs.wikipedia.org/wiki?curid=136723", "title": "Chanovice", "text": "Chanovice\n\nObec Chanovice se nachází v okrese Klatovy, kraj Plzeňský. Žije zde obyvatel.\n\nPrvní písemná zmínka o obci pochází z roku 1352. Později byl majitelem vladycký rod Chanovských z Dlouhé Vsi.\n\n\n\n"}
{"id": "136724", "url": "https://cs.wikipedia.org/wiki?curid=136724", "title": "Hodslavice", "text": "Hodslavice\n\nObec Hodslavice (dříve též Hoclavice, \"\") se nachází v okrese Nový Jičín v Moravskoslezském kraji, něco přes 6 km jižně od Nového Jičína. Žije zde obyvatel. Narodil se zde historik František Palacký.\n\nHodslavice se rozkládají v mírné kotlině podél potoka Zrzávky v severojižním směru u západních výběžků Moravskoslezských Beskyd a tvoří nejjižnější část okresu Nový Jičín. Obec leží na silničním tahu silnice I/57 mezi Novým Jičínem a Valašským Meziříčím.\n\nJméno Hodslavice se odvozuje od Hodislava, který přišel na území obce asi během kolonizace za Přemysla Otakara II. ve 13. století. První písemná zmínka o obci je z roku 1411.\n\nHodslavice jsou známé především jako rodná obec historika, politika a spisovatele Františka Palackého. Byl zakladatelem moderního českého dějepisectví a k jeho nejznámějším dílům patří \"Dějiny českého národa v Čechách a na Moravě\". Socha Františka Palackého, která je kulturní památkou, byla zhotovena v roce stojí před jeho rodným domem ve středu obce. Tento dům postavil v roce 1796, jako novou evangelickou školu, učitel a krejčí Jiří Palacký, otec pozdějšího historika. Ve své poslední vůli odkázal František Palacký evangelickému sboru a škole v Hodslavicích tisíc zlatých. Později byl z budovy vybudován památník věnovaný životu i dílu Františka Palackého, toto muzeum se stálou expozicí života Palackého je spravováno Muzeem Novojičínska. Mezi nejvzácnější exponáty patří původní kolébka a dřevěný stojan na louč.\n\nK nejstarším kulturním památkám kraje patří dřevěný kostelík svatého Ondřeje z roku 1551. Dějiny tohoto kostela jsou obrazem náboženských zvratů v kraji. Od svého vzniku až do roku 1624 byl místem českobratrských bohoslužeb, později byl zasvěcen sv. Ondřeji a dodnes je v péči římskokatolické farnosti a je veřejnosti zpřístupněn. Nedaleko rodného domku Františka Palackého se nachází evangelický kostel, který byl dostavěn v roce 1819. V roce 1906 byl vybudován v novorománském slohu zděný katolický kostel Božského srdce Páně.\n\nV centru obce se nachází další kulturní památky - Stará evangelická škola, Fojtova stodola, areál bývalého Fojtství (Staré Fojtství) a Fojtova studna. Významnou kulturní památkou je Pilečkův dům, stojící hned vedle rodného domu Františka Palackého. Dříve patřil rodině evangelického faráře Jana Pilečky, v současné době je v soukromém držení. Mezi kulturní památky patří také větrný mlýn holandského typu z roku 1864, který stojí na jednom ze severozápadních kopců nad obcí.\n\nHodslavice mají bohatý společenský a kulturní život, do kterého se občané i místní spolky velmi aktivně zapojují a přináší do něj neustále nové nápady. Každoročně jsou pořádány tradičních akce, mezi které patří turistický pochod Palackého stezka, Den obce, Pálení čarodějnic, Stavění máje, Den matek, volejbalové, fotbalové a tenisové turnaje, Hodslavské vodohraní, setkání jubilantů, Rozsvěcování stromečku, Silvestrovský běh a mnohé další. Hodslavice mají i kvalitní sportovní zázemí, řadu hřišť, tenisové kurty.\n\nV roce 2014 byla zbudována svazkem obcí cyklostezka Koleje, která vede malebným prostředím po bývalé železniční trati z Nového Jičína přes Hodslavice do Hostašovic. V zimě tato stezka slouží také běžkařům. K rekreaci slouží v obci také nově vysázené stromové aleje vedoucí do sousedních vesnic.\n\nOkolí Hodslavic vybízí k mnoha krátkým vycházkám, například k rekreační přehradě Kacabaja, do lesa Čtenice ke studánkám železité a sirnaté vody, tzv. Tropickým údolím k přehradě Čerťák nebo po značených turistických cestách přes Trojačku (715 m) po hřebenu hor trasou tradičního jarního pochodu Palackého stezky na Velký Javorník (918 m).\n\n\n\n"}
{"id": "136725", "url": "https://cs.wikipedia.org/wiki?curid=136725", "title": "Březnice (okres Tábor)", "text": "Březnice (okres Tábor)\n\nObec Březnice () se nachází v okrese Tábor v Jihočeském kraji, osm kilometrů od Týna nad Vltavou. Žije v ní obyvatel.\n\nNa návsi se nachází kaplička, vedle ní je hasičská zbrojnice a pár metrů od hasičské zbrojnice je hospoda s kulturním domem. Přes silnici je fotbalové hřiště. Vedle fotbalového hřiště se nachází víceúčelové hřiště na volejbal, tenis aj. Za kulturním domem se nachází zbytky středověké tvrze, která byla v 19. století přestavěna na lihovar.\n\nPrvní písemná zmínka o obci pochází z roku 1293. Před rokem 1388 získal tvrz Majnuš, zakladatel rytířského rodu Majnušů z Březnice, kteří byli později stoupenci husitů a odpůrci pánů z Rožmberka.\n\n\n\n\n\n"}
{"id": "136726", "url": "https://cs.wikipedia.org/wiki?curid=136726", "title": "Jaroslavice", "text": "Jaroslavice\n\nObec Jaroslavice ( \"Joslowitz\") se nachází v okrese Znojmo v Jihomoravském kraji, při Dyjsko-mlýnském náhonu zhruba 18 km jihovýchodně od Znojma. Žije zde obyvatel.\n\nPrvní písemná zmínka o obci Jaroslavice pochází z roku 1249.\n\nV letech 1938-1945 byly etnicky převážně německé Joslovice připojeny k nacistické Třetí řiši jako součást župy Dolní Podunají. Po druhé světové válce byli původní obyvatelé města vysídleni.\n\n\n\n\n\n"}
{"id": "136729", "url": "https://cs.wikipedia.org/wiki?curid=136729", "title": "Kokpit", "text": "Kokpit\n\nKokpit je v letectví pilotní kabina, tedy část letadla, která obsahuje přístroje a řídící ovládací prvky, které pilotovi umožňují řízení letadla při všech letových režimech - startu, letu a přistání. U velkých dopravních letadel je kokpit od prostoru určeného pro pasažéry oddělen přepážkou a dveřmi. Kokpit může být otevřený i uzavřený, první letoun s uzavřeným kokpitem byl vyroben v roce 1913, nicméně běžným se stal teprve ve čtyřicátých letech 20. století.\n\nV kokpitu „malých“ letadel se nacházejí přístroje jako rychloměr, výškoměr, zatáčkoměr, umělý horizont, variometr (přístroj, který určuje rychlost stoupání či klesání), ukazetele motoru (otáčky, teplota a tlak oleje, teplota hlav válců, teplota výstupních plynů). Dále v letadle můžeme nalézt navigační přístroje kompas, gyrokompas, VOR - navigační přístroj, který po naladění na příslušnou frekvenci pozemního VORu dopomáhá k nalezení potřebné radiály k tomuto zařízení. Dále v „malých“ letadlech můžeme nalézt spínače především k ovládání elektroniky v letadle, světel, odmrazování, rádia, odpovídače a dalších.\n\nKokpity velkých dopravních letadel obsahují veškeré tyto údaje na několika multifunkčních monitorech, kterými jsou primární letový display (PFD), navigační display (ND) a jiné, lišící se dle typu letadla. Dále velká letadla obsahují takzvaný \"Flight management computer\" (FMC). Do tohoto počítače zadá pilot veškeré údaje o letu, hmotnost letadla, trasu, rychlost, množství paliva a mnoho dalších údajů, díky kterým je počítač s pomocí autopilota schopen odletět téměř celou trať bez zásahů pilota.\n\nSlovo \"cockpit\" je v angličtině doloženo již od 16. století, kdy označovalo jámu pro kohoutí zápasy. Od počátku 18. století jím Britské královské námořnictvo označovalo stanoviště velitele člunu, resp. kormidelníka (a coxswain), později se tak označovalo důstojnické stanoviště v podpalubí. Začátkem 20. století se označení v angličtině přeneslo i na pilotní kabiny letadel a ve 30. letech neformálně i na stanoviště řidiče v osobních automobilech, ve Formuli 1 patří k oficiální terminologii.\n\nJako kokpit se někdy i v češtině označují řídící kabiny automobilových závodních strojů, jako např. ve vozech závodů Formule 1, nebo řídící stanoviště vysokorychlostních vlaků.\n\n"}
{"id": "136732", "url": "https://cs.wikipedia.org/wiki?curid=136732", "title": "Polregio", "text": "Polregio\n\nPrzewozy Regionalne Sp. z o. o. (společnost s ručením omezeným) (VKM: PREG), dříve PKP Przewozy Regionalne Sp. z o. o. (VKM: PKPPR), je polský železniční dopravce, který provozuje osobní regionální i dálkovou dopravu. Od konce roku 2016 společnost vystupuje pod marketingovou značkou POLREGIO.\n\nFirma vznikla v roce 2001 v rámci transformace státních drah Polskie Koleje Państwowe (PKP). Převzala tak většinu aktivit PKP v přepravě osob. Mimo Przewozy Regionalne tak zůstal pouze provoz expresních vlaků (vyčleněn do PKP Intercity), provoz na příměstských tratích Warszawska Kolej Dojazdowa (předměstí Varšavy) a Szybka Kolej Miejska (Trojměstí) a také doprava na některých marginálních úzkorozchodných tratích, který byl vyčleněn zcela mimo Skupinu PKP (Grupa PKP).\n\nI po vzniku Przewozy Regionalne pokračoval trend neustálého úbytku přepravených cestujících, který se zvýšil také převzetím některých spojů sesterskou společností PKP Intercity a vznikem firmy Koleje Mazowieckie, která od Przewozy Regionalne převzala regionální dopravu v Mazovském vojvodství. V roce 2005 tak Przewozy Regionalne přepravily 82 041 tisíc cestujících při přepravním výkonu 5 767 500 oskm.\n\nPři vyčlenění ze Skupiny PKP a převodu vlastnických podílů na jednotlivá vojvodství byly z působnosti PR vyvedeny i rychlíky provozované mezi vojvodstvími, které dostala na starost PKP Intercity a které byly podle představitelů PR ziskové. Firma proto přichází s konceptem InterRegio, ve kterém pomocí jednotek a vozů určených pro příměstskou dopravu přímo konkuruje rychlíkům PKP IC.\n\nPři svém vzniku společnost získala rozsáhlý park osobních vozů, elektrických jednotek a několik kusů motorových vozů. Protože však do svého majetku nezískaly žádné lokomotivy, pronajímají si je smluvně od PKP Cargo včetně strojvedoucích. Strojvedoucí od PKP Cargo si najímají i na obsluhu všech vlastních vozidel.\n\nDlouhodobě ztrátové Przewozy Regionalne nemají dostatek financí na nákup provozně výhodných motorových vozů. Tento nedostatek se snaží kompenzovat jednotlivá vojvodství, která kupují nové či starší motorová vozy a poté je firmě pronajímají.\n\nK průlomu ve vlastnictví lokomotiv došlo v roce 2006, kdy Przewozy Regionalne zakoupily od PKP Cargo 74 kusů nepojízdných elektrických lokomotiv řad EU07 a EP07, o které však při vyčlenění ze Skupiny PKP opět přicházejí. Jelikož jim PKP Cargo pronajímá pro osobní výkony nevhodné stroje řady ET22 (zatímco řada EU07 jezdí na nákladech), řeší tuto situaci tím, že si v letech 2009 a 2010 pronajímají postupně stroje typů Bombardier Traxx F140 MS a Siemens ES 64 F4 různých leasingových společností.\nV roce 2011 kupují od PKP IC pět lokomotiv EU07 a jednu EP07, v roce 2012 pak dalších pět lokomotiv EU07.\n\nV letech 2012–2015 měla společnost pronajatých 10 lokomotiv řady 163 od Českých drah, které byly následně vráceny zpět do ČR a některé poté prodány nákladnímu dopravci ČD Cargo.\n\n"}
{"id": "136735", "url": "https://cs.wikipedia.org/wiki?curid=136735", "title": "Všebořice", "text": "Všebořice\n\nNázev Všebořice mají tato sídla:\n"}
{"id": "136738", "url": "https://cs.wikipedia.org/wiki?curid=136738", "title": "Sanmarinské euromince", "text": "Sanmarinské euromince\n\nSanmarinské euromince jsou v oběhu od 1. ledna 2002. San Marino není členem Evropské unie ani Evropské měnové unie, ale díky měnové unii s Itálií smí razit své originální euromince. Pro jejich nevelké množství jsou cenným artiklem obchodu mezi sběrateli.\n\nKaždá mince zobrazuje jiný motiv, ale všechny byly navrženy hamburským sochařem Františkem Chocholou. Zobrazují motivy z historie a budovy San Marina a na mincích lze najít iniciálu zmíněného umělce („Ch“). Motivy všech mincí zobrazují také nápis „San Marino“, 12 hvězd symbolizujících Evropskou unii, písmeno „R“ jako římská mincovna (Istituto Poligrafico e Zecca Dello Stato) a vpravo dole iniciály rytce „ELF“ (Ettore Lorenzo Frapiccini) a zkratka „INC“ (to znamená vyryto).\n\nKaždá mince zobrazuje jiný motiv, jejich autor je Arno Ludwig. Zobrazují motivy z historie a budovy San Marina a na mincích lze najít iniciálu zmíněného umělce („AL“). Motivy všech mincí zobrazují také nápis „San Marino“, 12 hvězd symbolizujících Evropskou unii, písmeno „R“ jako římská mincovna (Istituto Poligrafico e Zecca Dello Stato).\n\nNásledující tabulka zahrnuje 2€ pamětní mice vydané mezi roky 2004 a 2019.\n\n"}
{"id": "136742", "url": "https://cs.wikipedia.org/wiki?curid=136742", "title": "Futsal", "text": "Futsal\n\nFutsal je halová obdoba fotbalu. Vznikl v Brazílii původně jako sport fotbalových veteránů. Po fotbalové kariéře se přemístili hráči z trávníků do menších ploch, do hal. Název futsal vznikl ze španělských nebo portugalských slov FUTbol nebo FUTebol a ze španělského nebo francouzského výrazu pro sál - SALon nebo SALa. V češtině se tato hra často nesprávně nazývá sálová kopaná nebo halový fotbal, což jsou však jiné sporty.\n\nPrvní mezinárodní soutěž byla sehrána v roce 1965. Tehdy Paraguay získala první Jihoamerický pohár. Všech šest dalších Jihoamerických pohárů, až do roku 1979, vyhrála Brazílie. Brazílie pokračovala ve svém vítězném tažení i v prvním Panamerickém poháru v roce 1980 a vyhrála jej též v roce 1984.\n\nHrací plocha je obdélníkového tvaru, kde délka musí být větší než šířka. Hraje se s míčem velikosti číslo 4 a s tlumeným odskokem. Hry se zúčastňují dvě družstva. Hraje se 4+1 (4 hráči v poli + 1 brankář) a počet střídaní není omezen podobně jako v ledním hokeji. Doba trvání jednoho zápasu je 2×20 min s tím, že pokud je míč mimo hru, časomíra se pozastavuje. Nesmí se hrát rukama.\n\n\n"}
{"id": "136745", "url": "https://cs.wikipedia.org/wiki?curid=136745", "title": "Kryosféra", "text": "Kryosféra\n\nKryosféra je fyzicko-geografická sféra zahrnující veškeré prostředí planety Země, kde se voda nachází v pevném skupenství. Zahrnuje mořský led, jezerní led, led na řekách a menších tocích, sněhovou pokrývku, ledovce, ledové čepice, ledové příkrovy a zamrzlé půdy (včetně permafrostu). S ostatními fyzicko-geografickými sférami (atmosféra, hydrosféra, litosféra) se kryosféra vzájemně ovlivňuje, často formou zpětných vazeb. Mezi tyto vlivy patří působení na povrch Země, toky vlhkosti, tvorba srážek a mraků, čímž je celkově ovlivňována atmosférická a oceánická cirkulace. Díky těmto vlivům patří změny kryosféry mezi hlavní příčiny globální změny klimatu, proto se někdy označuje jako přirozený teploměr. Jelikož ale kromě teploty ovlivňuje i již zmíněné jevy, je přesnějším označením přirozený měřič klimatu.\n\nTermín kryosféra má svůj původ v řeckém slově \"kryos\", které označuje námrazu nebo ledový chlad. Pojem deglaciace označuje úbytek zalednění, jedná se tedy o jev, jehož důsledkem dochází ke zmenšování kryosféry. O deglaciaci v Arktidě se od roku 2009 trvale zajímají vědci z operace IceBridge vedenou NASA, která by měla trvat do roku 2018.\n\nZmrzlá voda se na Zemi vyskytuje v různých podobách. Doby, po které tyto podsystémy kryosféry zůstávají v pevném skupenství, se ale liší. Sníh na pevnině a led na sladké vodě se většinou vyskytují pouze sezónně. Také většina mořského ledu se vyskytuje jenom část roku nebo po dobu několika chladnějších let, trvale se vyskytuje pouze v nejchladnějších oblastech Arktidy. Led v ledovcích ale může zůstat zmrzlý i přes 100 tisíc let a odhaduje se, že některý modrý led ve východní Antarktidě může být starý až 5 milionů let.\n\nVětšina celosvětového množství ledu se nachází v Antarktidě, zejména v ledovém příkrovu Východní Antarktidy. V zimních měsících však zabírá led a sníh větší plochu na severní polokouli, v lednu tvoří průměrně 23 % zemského povrchu polokoule. Kvůli velké rozloze a významné klimatické roli sněhu a ledu je pozorování těchto jevů, jejich tloušťky a fyzikálních vlastností (zejména radiačních a tepelných), velmi důležité pro klimatický výzkum. Existuje několik základních fyzikálních vlastností sněhu a ledu, které ovlivňují výměny energie mezi zemským povrchem a atmosférou. Tyto vlastnosti jsou:\nSpolu s těmito vlastnostmi je důležitá též drsnost povrchu (ovlivňuje především sílu zpětného rozptylu), jeho emitance a dielektrické vlastnosti, které jsou důležité pro pozorování stavu ledu a sněhu z vesmíru. Vlastnosti jako krystalová (či krystalická) struktura, hustota a procenta hmotnosti kapalné vody jsou důležité faktory, které ovlivňují přenos tepla a vody a rozptyl mikrovlnné energie.\n\nPovrchová odrazivost příchozího slunečního záření je důležitá pro energetickou bilanci. Jedná se o poměr odráženého slunečního záření k dopadajícímu = albedo. Albedo čersvého sněhu může být až 90 %. Během léta a podzimu bývá nad Severním ledovým oceánem převážně zataženo, proto je výrazně snížena rychlost sezónního tání mořského ledu. Vlivem proměn oblačnosti může sezónní proměnlivost objemu ledu v Arktidě za méně než měsíc dosahovat stejného rozdílu, jako se udává rozdíl objemu arktického ledu mezi desetiletími – rozdíl činí přibližně 15 %. Největší vliv na energetickou bilanci Země má severní kryosféra od dubna do května, protože v tomto období dopadá velké procento slunečního záření na plochy pokryté ledem a sněhem.\n\nTepelné vlastnosti kryosférických fenoménů mají též významné klimatické důsledky. Led a sníh mají mnohem nižší tepelnou difuzivitu než vzduch. Tepelná difuzivita je měřítkem rychlosti, s níž mohou teplotní vlny pronikat do látky. Sněhová pokrývka izoluje povrch země a mořský led izoluje oceán pod ním, oddělují tak povrch od atmosféry, jak co se týče toku tepla, tak i vlhkostí. Tok páry z hladiny vody je eliminován dokonce i tenkou vrstvou ledu, kdežto tok tepla výrazně poklesne teprve až tloušťka ledu přesáhne tři decimetry. Nicméně i malé množství sněhu na ledu dramaticky snižuje tepelný tok a zpomaluje růst ledu. Izolační účinek sněhu má také významný vliv na hydrologický cyklus. V oblastech bez permafrostu je izolační účinek sněhu takový, že zamrzá pouze povrchová půda a pohyb voda ve větší hloubce zůstává neovlivněn.\n\nLed a sníh izolují povrch od velkých energetických ztrát v zimě, zapříčiňují ale také zpomalení oteplování na jaře a v létě, vlivem velkého množství energie potřebné k tání ledu (skupenské teplo tání, 3,34 × 10 J/kg při 0 °C). Nicméně silná statická stabilita atmosféry v oblastech s velkým množstvím sněhu či ledu má tendenci omezit okamžitý účinek chlazení na poměrně nízkou vrstvu ovzduší, takže související atmosférické anomálie jsou obvykle krátkodobé a regionální. V některých oblastech je známo, že ochlazování související s vysokými vrstvami sněhu a vlhkými jarními půdami hraje roli při zmírnění letního monzunu. Vliv na monzuny je pouze jedním příkladem zpětné vazby v oblasti kryosféry a klimatu. Existuje mnoho těchto vazeb, které se liší lokalitou i časem, od lokálního a sezónního ochlazování vzduchu až po hemisférické změny v ledových plochách během tisíců let.\n\nSníh je specifická forma ledu, jedná se o ledové krystalky, zpravidla členité sněhové vločky. Světová sněhová pokrývka se dosahuje až 47 milionů km. Z větší části se rozkládá na severní polokouli a dominuje zde výskyt sněhu v sezónním cyklu. Rozloha sněhové pokrývky na severní polokouli se pohybuje v lednu kolem 46,5 milionů km a v srpnu kolem 3,8 milionů km. V horských oblastech se nachází až 40 % chráněných oblastí světa, patrně má zde i sníh vliv na udržování jedinečných ekosystémů a biotopů. Je pravděpodobné, že oteplování klimatu povede k zásadním změnám v množství a frekvenci srážek, stejně jako sněhových přikrývek, což bude mít dopad na bilanci vody v těchto stanovištích. S sebou nese tento fakt nebezpečí změny půdní vlhkosti a odtoku do oceánů.\nLedová čepice je masa ledu, která pokrývá méně než 50 000 km, ale v její centrální části z ní nevystupuje podložní reliéf. Nejčastěji se rozkládají v horských oblastech. Má značný efekt na geomorfologii oblasti, při ústupu ledovců z ní odtékajících se objevují stopy po ledovcové erozi, která mění ráz krajiny. Pokud má masa ledu větší rozlohu než ledová čepice, jedná se o ledový příkrov.\nAlternativně nazývaný též jako ledový štít, má ledový příkrov rozlohu větší než 50 000 km. Masa je dostatečně silná na zakrytí většiny reliéfu podložní skály, její tvar není tedy určován podložím, ale dynamikou ledu (jeho vnitřní deformace, klouzání po podkladu). Ledový příkrov se roztéká směrem ven z ústřední náhorní plošiny s malým průměrným povrchovým sklonem. Okraje mají sklon větší a většinu ledu odebírají vybíhající ledovce nebo rychle tekoucí ledové proudy. Příkrovy jsou pouze tři, nacházejí se v Grónsku a dva v Antarktidě: Východo- a Západoantarktický ledový štít, tyto dva odděluje Transantarktické pohoří. Více příkrovů bylo v dobách ledových.\nŠelfový ledovec je tlustá deska ledu, která vzniká tam, kde se pevninské ledové útvary sesouvají k pobřeží a na mořskou hladinu. Nacházejí se pouze v Antarktidě, Grónsku, Kanadě a v Arktidě na území Ruska. Tloušťka šelfového ledovce se pohybuje od 100 do 1000 metrů. Tím se liší od mořského ledu, který je mnohem tenčí (většinou méně než 3 metry) a tvoří se v celém Severním ledovém oceánu, též se objevuje kolem Antarktidy. Liší se i původem ledu (ze sněhu místo z mořské vody) a mechanickými vlastnostmi.\n\nMasa ledu, který teče z kopce působením gravitace a je přitom omezen vnitřním napětím a třením, se nazývá ledovec. Ledovec se udržuje hromaděním sněhu ve vysokých nadmořských výškách a v nižších zase táním či odlamováním, zejména do moře. Ústupem ledovců vzniklo mnoho jezer, nejznámější ve světě jsou Velká jezera v Severní Americe, v České republice se nachází ledovcová jezera v šumavském masivu – Černé, Čertovo, Laka, Plešné a Prášilské jezero.\nMořský led vzniká zmrznutím mořské vody. Má menší hustotu než mořská voda, proto plave na její hladině. Led může tvořit ledové kry (oddělené plochy ledu, kterémi po hladině pohybuje vítr a mořské proudy), pole ledových ker (shluk ker), či nehybnou ledovou vrstvu spojenou s pobřežím. Mořský led pokrývá až 7 % zemského povrchu a 12 % světových oceánů. Víceletý led vydrží více než jedno sezónní tání, letošní led je starý méně než jeden rok. V Arktidě se jeho rozloha i objem dlouhodobě snižuje.\n\nLed na jezerech a řekách vzniká při sezónním ochlazování. Nejedná se sice o velké zaledněné plochy, přesto mají ale lokální význam. Sezónní doba mrznutí a tání je závislá na místních podmínkách, proto je doba výskytu ledu proměnlivá. Vznik ledu na řekách je ovlivněn také režimem toku (množství srážek, tání sněhu, odtok vody) a zásahem lidské činnosti. Na jezerech vzniká led v závislosti na hromadění tepla v jezeře – tedy na jeho hloubce a na rychlosti a teplotě všech přítoků, a také toku energie mezi vodou a vzduchem. Doba tání je závislá na výšce sněhové pokrývky ledu, na tloušťce ledu a na přítocích.\n\nJedná se o porézní půdu nebo horninu, která obsahuje částečně nebo úplně zamrzlou vodu. Řadíme sem i permafrost, tedy trvale zamrzlou půdu. Půdy, které nejsou trvale zamrzlé, ale každoročně zamrzají a zase rozmrzají, se nazývá sezónně zamrzlé. Zamrzlá půda včetně permafrostu se rozkládá přibližně na 54 milionech km, převážně na severní polokouli, je tedy nejrozsáhlejší složkou kryosféry.\n\n"}
{"id": "136747", "url": "https://cs.wikipedia.org/wiki?curid=136747", "title": "Osvícení (film)", "text": "Osvícení (film)\n\nFilm Osvícení (alternativní název Záření; anglicky \"The Shining\") vznikl v roce 1980 jako čtrnáctý film významného režiséra Stanleyho Kubricka. Předlohou pro tento hororový thriller byla stejnojmenná kniha Stephena Kinga, která v době svého prvního vydání zmizela z pultu knihkupectví během několika dní.\n\nHudbu ke snímku zkomponoval Wendy Carlos s Rachel Elkind.\n\nFilm je propracovaný do detailů. Perfekcionista Stanley Kubrick zvolil pro natáčení exteriéry plné přírodních scenérií a elegantní interiéry hotelu. Tíživou atmosféru hororu dotváří i temná hudba, která ve vypjatých okamžicích negraduje, ale naopak utichá, čímž se celý moment stává ještě děsivějším a pro diváka překvapivějším.\n\n\nDěj filmu začíná ve chvíli, kdy se spisovatel Jack Torrance uchází o místo sezónního správce v horském hotelu Overlook. Doma na něho čeká jeho žena Wendy a syn Danny, který je obdařen mimosmyslovým vnímáním. Proto již ví, že otec práci dostal, a má z nového domova špatný pocit. Danny si často povídá s Tonym – malým panáčkem, o kterém tvrdí, že se schovává v jeho ústech. Při jednom rozhovoru s Tonym zkolabuje v koupelně.\n\nDřív než se celá rodina poslední den sezóny do Overlooku nastěhuje, varuje ho ředitel hotelu Torrance před tíživou samotou a izolací, se kterou se bude muset on i jeho blízcí smířit. Poslední správce, který tam trávil se svou rodinou zimu, totiž propadl vražednému šílenství a zabil obě své dcery a manželku. Torrance ale na náhlé zešílení ani na duchy nevěří a do hotelu, který je celou zimu odříznutý od světa, se s Wendy i Dannym nastěhuje.\nDříve než hotel Overlook opustí poslední personál, setká se „osvícený“ Danny se šéfkuchařem Hallorannem, který má stejný dar jako on. Malý Danny ale o své schopnosti vidět budoucnost i střípky z minulosti mluvit nechce a jediné, co ho zajímá, je pokoj číslo 237. Od šéfkuchaře se o něm ale nic nedoví, jen to, že tam nikdy nesmí vstoupit.\n\nPrvní měsíc probíhá idylicky, Jack začne pracovat na nové knize a Wendy s Dannym si užívají krásného horského podzimu. Jen jednou se za tu dobu Danny přiblíží k zapovězenému pokoji a má děsivou vidinu dvou dívčích těl, zmasakrovaných sekerou. Po delší době však nastávají první problémy. Jack se začne chovat podrážděně, bezdůvodně na svou ženu křičí a nervově se hroutí. Navíc se ukáže, že v hotelu nejsou sami a podivná časová smyčka způsobí, že se Jack ocitne v sále plném tancujících lidí, v době největší slávy hotelu. Kupodivu některé tváře i jména přítomných zná. Setkává se i s předchozím správcem, který povraždil svou rodinu a sám se zabil. Správce Jacka varuje před Danyho schopnostmi.\n\nJack je stále labilnější a Danny to dobře ví. Danymu se čím dál častěji zjevují zavražděná dvojčátka. Jackovi se zjeví jejich matka, jejíž mrtvé tělo zetlelo v napuštěné vaně. Situace se stává pro všechny neúnosná a Jack se pokusí na popud „duchů z minulého století“ Wendy zabít. Ta ho však stačí silně udeřit baseballovou pálkou do hlavy a zamknout do skladu s potravinami. Jack úmyslně poškodí rolbu, jak se Wendy záhy přesvědčí. Ten se mezitím díky pomoci „ducha“ dostane ven ze skladu.\n\nNad Dannyho tělem jako by převzal kontrolu Tony. Napíše rtěnkou na dveře koupelny slovo „REⱭЯUM“ (pozpátky „MURDER“ - česky „VRAŽDA“) a toto si pořád chraplavě opakuje. Zvýší hlas a začne křičet, čímž vzbudí Wendy. Ta se ho snaží uklidnit a v zrcadle uvidí Dannyho nápis: „MURDƎЯ“. V ten moment se Jack začne sekerou dobývat do bytu, přičemž své počínání natěšeně komentuje. Strčí ruku do vysekané díry ve dveřích a vyděšená Wendy ho pořeže nožem. Jack se stáhne. Dannyho se Wendy podařilo dostat oknem koupelny ven.\n\nDo děje vstupuje také „osvícený“ šéfkuchař Dick Hallorann, který cítí, že v hotelu není něco v pořádku, a vydá se Dannymu na pomoc. Vinou sněhové kalamity je ale cesta k hotelu složitá, a když se tam konečně pomocí rolby dostane, Jack ho zabije sekerou. Wendy bloudí po hotelu a snaží se najít Dannyho, místo něho však naráží na už dávno mrtvé hotelové hosty a personál, které Jack potkal v tanečním sále. Na pokraji šílenství vyběhne ven. Danny se mezitím snaží schovat před svým otcem ve stromovém bludišti před hotelem. Ve sněhu zanechává šlépěje, podle kterých ho Jack pronásleduje. Danny nakonec část stop zahladí a dostává se díky tomu ven z bludiště, aniž otci zanechává možnost ho sledovat. Společně s matkou se dostane do rolby, kterou přijel hotelový šéfkuchař, a podaří se jim odjet. Pomatený Jack umrzá v bludišti.\nFilm končí pohledem na starou fotografii u vchodu do tanečního sálu. V popředí dávné bavící se společnosti je na ní zachycen i Jack Torrance.\n\n"}
{"id": "136750", "url": "https://cs.wikipedia.org/wiki?curid=136750", "title": "Jungmann", "text": "Jungmann\n\nPříjmení Jungmann nebo Jungman se může vztahovat k několika osobnostem:\n\n\n\n"}
{"id": "136751", "url": "https://cs.wikipedia.org/wiki?curid=136751", "title": "Lipí", "text": "Lipí\n\nJméno Lipí nese více obcí:\n\n…nebo částí obcí:\nLipí je také hora:\n"}
{"id": "136753", "url": "https://cs.wikipedia.org/wiki?curid=136753", "title": "Hermann Minkowski", "text": "Hermann Minkowski\n\nHermann Minkowski (22. červen 1864 Aleksotas – 12. leden 1909 Göttingen) byl matematik německo-polsko-židovského původu narozený v Kaunasu.\n\nProslul především rozpracováním tzv. geometrické teorie čísel, tj. převedením a vyřešením některých problémů z teorie čísel metodami klasické geometrie. Na jeho počest byl pojmenován Minkowského prostor – čtyřrozměrný prostor s časem jako jednou z dimenzí, ve kterém platí vztahy speciální teorie relativity – Lorentzovy transformace.\n\nBěhem svého života postupně vyučoval v Bonnu, Göttingenu, Královci a Curychu. Zemřel ve věku 44 let na zánět slepého střeva.\n\n"}
{"id": "136755", "url": "https://cs.wikipedia.org/wiki?curid=136755", "title": "Abraham de Moivre", "text": "Abraham de Moivre\n\nAbraham de Moivre (26. května 1667 Vitry-le-François - 27. listopadu 1754 Londýn) byl francouzský matematik žijící větší část svého života v Anglii. Proslulá je především jeho Moivreova věta, která dává do souvislosti komplexní čísla a trigonometrii. Kromě toho se de Moivre zabýval teorií pravděpodobnosti.\n\nAbraham de Moivre opustil jako kalvinista v roce 1685 po zrušení Ediktu nantského Francii a zbytek života strávil v Anglii, kde byl v roce 1697 zvolen členem Královské vědecké společnosti. Konec života prožil v relativní bídě – údajně si přivydělával po kavárnách hraním šachu.\n"}
{"id": "136757", "url": "https://cs.wikipedia.org/wiki?curid=136757", "title": "Blanka Matragi", "text": "Blanka Matragi\n\nBlanka Matragi (* 20. února 1953 Světlá nad Sázavou) je módní návrhářka a designérka.\n\nBlanka Matragi vystudovala střední uměleckoprůmyslovou školu sklářskou v Železném Brodě a Vysokou školu uměleckoprůmyslovou v Praze, obor oděvní výtvarnictví pod vedením Zdeňky Bauerové, a získala titul akademická malířka. Roku 1978 vyhrála návrh kolekce pro Letní olympijské hry v Moskvě. Roku 1979 se vdala za Dr. Ing. Makrama Matragiho, se kterým se odstěhovala do Libanonu.\n\nBlanka Matragi nejprve pracovala jako módní návrhářka v rodinné firmě Mekkawi, později již sama za sebe. V roce 1982 v Bejrútu otevřela salón „Blanka Haute Couture“ na třídě Hamra. Za krátkou dobu se stala uznávanou módní návrhářkou nejen v oblasti Perského zálivu. Její do detailu vypracované róby se proslavily v okruhu perských princezen a šejch. Od roku 1997 se Matragi vrací zpět do České republiky, kde prezentuje svoji Haute Couture tvorbu a pořádá módní přehlídky. V roce 2002 obdržela v Praze cenu Salvadora Dalí a roku 2003 získala titul \"Významná česká žena ve světě\".\n\nRoku 2006 vydává Matragi svoji první autobiografii \"Blanka Matragi\" (2006), která získala ocenění Český bestseller 2006 za 35 000 prodaných výtisků. Pořádá také módní přehlídku k oslavě 25. výročí svojí tvorby.\n\nRoku 2010 představuje kolekci šperků pro firmu D.I.C. a také kolekci porcelánu \"Butterfly\" pro firmu Thun.\n\nV roce 2011 pořádá další módní přehlídku k 30. výročí vlastní tvorby. Zahájena byla také dlouhodobá retrospektivní výstava \"Timeless\", kde Matragi představuje svoji tvorbu širšímu publiku. Vydává také svoji druhou autobiografii \"Jedu dál\". Otevírá také svůj první autorský butik v pražském Obecním domě a představuje kolekci \"Ready to wear\".\nFirma návrhářky jménem Matragi Design v prosinci 2013 bez povolení zbourala vilu v památkové zóně na pražské Ořechovce. Stavební úřad Prahy 6 za to uložil dvě pokuty po 150 000 Kč - jednu firmě Matragi Design, druhou stavebníkům, kteří měli povolené úpravy vily, ale kvůli údajné havárii ji zbourali. Na dům při demolici sice spadl strom, což jej poškodilo, byl už však v té době ve velmi špatném stavu a částečně rozebraný. \"„Vyhodnotili jsme to tak, že pád stromu nemohl způsobit takové škody,\"\" uvedl ředitel odboru památkové péče magistrátu Jiří Skalický. Na místě podle něj v každém případě docházelo k větším zásahům, než připouštělo stavební povolení. Další pokutu ve výši 150.000 Kč tak firma Matragi dostala právě od pražských památkářů, odvolala se však proti ní k ministerstvu kultury. To ji nakonec zrušilo, protože vina za demolici byla údajně na straně stavební firmy.\n\nMatragi svou vilu na Ořechovce nepostaví\n\n"}
{"id": "136764", "url": "https://cs.wikipedia.org/wiki?curid=136764", "title": "Leningrad (vrtulníkový křižník)", "text": "Leningrad (vrtulníkový křižník)\n\nLeningrad byl druhý a zároveň poslední sovětský vrtulníkový křižník Projektu 1123 (v sovětské terminologii byl klasifikován jako letadlový křižník). Druhou jednotkou této třídy byl vrtulníkový křižník \"Moskva\". \"Leningrad\" byl zařazen do služby v roce 1969. V aktivní službě byl do svého vyřazení v roce 1993.\n\nProjekt stavby nosiče \"Leningrad\" oficiálně schválen v roce 1958 jako \"Projekt 1123 Kondor\". Celý projekt byl kompromisem mezi potřebami admirality a možnostmi ruského hospodářství a loděnic. Základy lodi byly položeny v loděnici Jižní Nikolajev v roce 1965. do služby byl křižník zařazen v roce 1969.\n\nProjekt 1123 připomínal jiné konstrukce s podobnou koncepcí – francouzský křižník \"Jeanne d'Arc\" a italské vrtulníkové křižníky tříd \"Andrea Doria\" a \"Vittorio Veneto\". Svým výtlakem je však sovětská plavidla výrazně převyšovala.\n\nLoď byla rozdělena na dvě části. V přední polovině byla nástavba, obsahující hlavňové a raketové zbraňové systémy, zatímco zadní polovinu lodi zabírala letová paluba o rozměrech 81 × 34 metrů s pěti vzletovými body pro vrtulníky. Zatímco čtyři z nich byly uspořádány po dvojicích za sebou a označeny čísly 1 až 4, uprostřed byla pátá plocha označená písmenem. Dva obdélníkové výtahy spojovaly letovou palubu s podpalubním hangárem o rozměrech 67 × 25 m. Ve spodní části rozměrného komínu byl ještě malý hangár pro dva velitelské vrtulníky. Křižník \"Leningrad\" celkem nesl 14 vrtulníků Kamov Ka-25PL. Vrtulníky měly za úkol pohybovat se v malých rojích a vytvářet protiponorkovou clonu ve střední vzdálenosti.\n\nHlavňovou výzbroj křižníku tvořily dva dvouhlavňové dvouúčelové 57mm kanóny AK-725. K ničení ponorek sloužily dva dvanáctihlavňové vrhače raketových hlubinných pum RBU-6000 Smerč-2 a jedno dvojité odpalovací zařízení systému RPK-1 Vichr (SUW-N-1) pro raketová torpéda PLO-82-P (FRAS-1) s pětikilotunovou bojovou hlavicí a doletem okolo 30 km. Na palubě se nacházelo okolo 48 kusů. Protiletadlovou výzbroj představovala dvě dvojitá odpalovací zařízení řízených střel M-11 Štorm (v kódu NATO SA-N-3 Goblet) s doletem 35 km a dostupem 25 km. Neseno bylo celkem 96 těchto střel. Loď také nesla dva pětihlavňové 533mm torpédomety. Ty ovšem byly v letech 1977–1978 odstraněny.\n\nPohonný systém tvořily dvě parní turbíny a čtyři vysokotlaké kotle. Křižník dosahoval rychlosti až 28,8 uzlu.\n\n\"Leningrad\" sloužil v Černém moři. V roce 1973 však spolupracoval na vyčištění Suezského průplavu od námořních min po arabsko-izraelské válce Jom Kippur.\n\n"}
{"id": "136765", "url": "https://cs.wikipedia.org/wiki?curid=136765", "title": "Bitva u Dien Bien Phu", "text": "Bitva u Dien Bien Phu\n\nBitva u Dien Bien Phu (čti \"bitva u Dien Bien Fu\", francouzsky \"bataille de Diên Biên Phu\", vietnamsky \"chiến dịch Điện Biên Phủ\") byla bitva mezi francouzskými koloniálními vojsky v Indočíně na jedné straně a silami komunistického Việtminhu, podporovaných Sovětským svazem a komunistickou Čínou na straně druhé. Bitva skončila velkým triumfem pro Vietnamce, kteří si vybojovali svoji svobodu.\n\nCo se týká situace v Dien Bien Phu, Francouzi tomuto místu věnovali takovou pozornost, že velením byli pověřeni hned tři generálové. Byli to gen. Henri Navarre (vrchní velitel ve Francouzské Indočíně), gen. René Cogny a plk. Christian De Castries (povýšen na generála během bitvy). Cílem francouzské koloniální armády bylo utkat se s Viet Minhem ve velké rozhodující bitvě a samozřejmě zvítězit. Po poučení z předchozích střetů s Vietnamci, Francouzi potřebovali bojovat proti nepříteli, který byl vidět, a proti kterému mohli efektivně nasadit letectvo, techniku a dělostřelectvo. Toto famózní zakončení indočínské války se mělo uskutečnit právě v Điện Biên Phủ, vesnici ležící v Horním Tonkinu, poblíž hranic s Laosem, vzdálené od Hanoje cca 300 kilometrů. Byla to rozlehlá planina ohraničená ze stran vyvýšenými body, které později Francouzi obsadili a dali jim ženská jména Anne-Marie, Beatrice, Claudie, Dominique, Eliane, Gabriele, Huguette a Isabelle.\n\n20. listopadu 1953 byla vesnice Điện Biên Phủ obsazena francouzskými parašutisty. Již během výsadku na ně Viet Minh střílel. Po dopadu na zem došlo k drobné přestřelce, po které následoval relativní klid na dlouhou dobu. Generál Navarre později uvedl, že cílem zbudování opevněné základny v Điện Biên Phủ je ochrana Laosu před Viet Minhem. Vzhledem k tomu, že tábor nemohl být zásobován pozemními komunikacemi, vznikl letecký most z Hanoje. Vojáci dostali rozkaz „zakopat se“. Vzhledem k tomu, že vojáci věřili, že Điện Biên Phủ brzy opustí, zakopali se jen povrchně. Nikdo z nich nevěděl, co tam vlastně dělají.\n\nFrancouzští výsadkáři a příslušníci cizinecké legie se vydávali na hlídky do okolních kopců. První operace proběhla v prosinci. Legionáři měli za úkol vyhledat vojáky z 8. výsadkového praporu. Když je našli, byl jim v patách Việtminh. Od 15. ledna bylo časté, že hlídky byly napadány. Pokaždé, když nějaká jednotka vyrazila na průzkum, stačilo na okraj údolí, narazila na Việtminh. Francouzi dokázali, díky svým radistům, poznat, že se k Điện Biên Phủ blíží Việtminh, gen. Navarre však nevěří gen. Cognymu, že na okolních kopcích se již soustřeďuje Việtminh a rozmisťuje tam dělostřelecké baterie. Co se týče Việtminhu, celé operaci velel zkušený vojevůdce a blízký Ho Či Minův přítel, gen. Võ Nguyên Giáp (celý průběh bitvy popsal ve své knize Vietnamská válka) a samozřejmě na straně Việtminhu nechyběla pomoc spřátelených komunistických zemí v podobě sovětských a čínských poradců.\n\nGen. Cogny byl pro evakuaci z prostoru, Gen. Navarre, jako hlavní velitel rozhodl, že tábor však evakuován nebude. Věřil, že Việtminh bude rozprášen letectvem, které již měsíc bombardovalo přístupové cesty. Francouzi nepočítali s houževnatostí nepřítele, proto francouzské letectvo nestíhalo znovu ničit opravované cíle.\n\nV předvečer osudné bitvy byla situace pro Francouze špatná. Letectvo již nedisponovalo bombardovací eskadrou a posily, které žádal gen. Navarre, mu byly odepřeny, protože vrchní velení v Paříži nepřítele podceňovalo.\n\nOdpoledne 13. března 1954 začala dělostřelecká příprava Việtminhu trvající 12 hodin. Většina výsadkářů, kteří chránili základnu Beatrice, zahynula na svých postech. Vietnamci použili všechny kalibry: 105 mm, minomety 120 mm, 81 mm. Během pěti hodin byl rozprášen celý prapor cizinecké legie. Vzhledem ke špatnému počasí bylo vyloučeno veškeré odvetné bombardování. Ještě ten den padl opěrný bod Beatrice. Francouzi nebyli schopni vypátrat dělostřelecké baterie nepřítele, protože Việtminh děla upevnil na vysunovací rampy, které hned po útoku zatáhl zpět do úkrytu.\n\n14. března padla Gabriele. Francouzi provedli protiútok s jednotkou nováčků, ale neúspěšně. Vojáci byli nuceni stáhnout se zpět do pevnosti. Na pomoc obleženým vojákům v Điện Biên Phủ přispěchal speciální prapor výsadkářů, který seskočil na Isabele (kopec vzdálený 5 km jižně od Điện Biên Phủ).\n\n28. března dosedlo na letiště v Điện Biên Phủ poslední letadlo. Francouzské letectvo bombardovalo nepřítele napalmem bez jakékoli navigace. Stalo se přesně to, co Francouzi nečekali. Việtminh obsadil okolní kopce, kde zbudoval dělostřelecké posty, ze kterých mohl celou oblast velice přesně ostřelovat a přitom nebyl vidět.\n\n30. března po několikadenní přestávce zahájili Vietnamci útoky proti opěrným bodům Eliane, Dominique a Huguette – tzv. Bitva pěti pahorků (od 30. března do 5. dubna 1954). Nastalo období dešťů, balíky s příděly potravin, munice a lékařského vybavení padaly do oblasti kontrolované Việtminhem. Stalo se dokonce i to, že Francouzům došly padáky určené k zásobovacím přepravám materiálu.\n\n30. dubna zahajuje jednotka kapitána Sassiho operaci Kondor, jejímž cílem byla likvidace zásobování Việtminhu. Bohužel ke schválení operace došlo příliš pozdě, takže neměla takový efekt, jaký byl původně naplánovaný. Prostor Điện Biên Phủ kontrolovaný Francouzi se pomalu zmenšoval, a tak Washington začal uvažovat o přímé letecké intervenci, kterou však podmiňoval požehnáním amerického kongresu. Kongres jej podmiňoval spoluúčastí evropských spojenců a evropští spojenci nechtěli ohrozit právě probíhající jednání v Ženevě, kde vůbec poprvé zasedli k jednacímu stolu s Číňany. A navíc riziko konfliktu s Čínou bylo vážné, takže nakonec ze všeho sešlo. Francouzi až do poslední chvíle věřili, že jim Američané přijdou na pomoc.\n\nVe Francii začíná sílit hnutí proti válce v Indočíně. Vláda Francie začala v Ženevě vyjednávat se zástupci komunistického Vietnamu. Rozhovory vedl Pierre Mendès France. Cílem Francie bylo vydržet v Điện Biên Phủ do skončení mírových rozhovorů, to však již bylo nemožné, protože poslední den bitvy nasadil Việtminh tzv. Stalinovy varhany. Druhý den 7. května 1954 Francouzi kapitulovali.\n\nBilance této bitvy byla katastrofální hlavně pro Francii, pro kterou prohra znamenala nejen konec koloniálního panství v Indočíně, ale také cca 8000 zajatých vojáků. Ztráty na obou stranách se pohybovaly kolem 3000 mrtvých vojáků. I když měl Việtminh mnohem větší ztráty než Francie, mohl se radovat, protože konečně získal svobodu na kterou čekal bezmála 200 let.\n\n\n"}
{"id": "136767", "url": "https://cs.wikipedia.org/wiki?curid=136767", "title": "Projekt 1160 Orel", "text": "Projekt 1160 Orel\n\nProjekt 1160 Orel byl plánovanou třídou sovětské letadlové lodě, která se jako první měla vyrovnat těm americkým. Projekt byl oznámen v roce 1971 a oficiálně schválen v roce 1972. Navržené plavidlo se přitom v mnoha rysech podobalo americkým těžkým letadlovým lodím třídy \"Kitty Hawk\". Měla mít úhlovou palubu a parní katapulty. Na realizaci projektu se nakonec nedostalo a celý projekt byl v roce 1973 zrušen také proto, že Sovětský svaz tehdy neměl zkušenosti s konstrukcí tak velkých lodí. Podobnou koncepcí na Orla v 80. letech navázal rovněž nedokončený Projekt 1143.7 / třída \"Uljanovsk\".\n\n\n"}
{"id": "136774", "url": "https://cs.wikipedia.org/wiki?curid=136774", "title": "Žernov", "text": "Žernov\n\nŽernov má více významů: \n\n\nJména obcí:\n\nDalší jména:\n\n"}
{"id": "136775", "url": "https://cs.wikipedia.org/wiki?curid=136775", "title": "Rejkovice", "text": "Rejkovice\n\nNázev Rejkovice mají dvě sídla:\n"}
{"id": "136776", "url": "https://cs.wikipedia.org/wiki?curid=136776", "title": "Julius Feifalik", "text": "Julius Feifalik\n\nJulius Feifalik, psáno též Julius Fejfalík, (15. února 1833 Znojmo – 30. června 1862 Vídeň) byl moravský Němec, literární historik se specializací na českou středověkou literaturu a národopisec jižní Moravy. Publikoval česky i německy.\n\nNarodil se ve Znojmě v moravské německé rodině. Jeho otcem byl Johann Feifalik (1798-1856), úředník a politik německé národnosti, během revolučního roku 1848 poslanec rakouského Říšského sněmu. \n\nJulius se po absolvování gymnázia v Brně vydal na univerzitu ve Vídni, kde studoval obory klasickou filologii, slavistiku a germanistiku. V té době pracoval v univerzitní knihovně. Po ukončení studií dostal ministerské stipendium pro další vzdělávání na univerzitách v Berlíně a Heidelbergu. Od roku 1861 začal pracovat ve vídeňské dvorní knihovně. Ve stejném roce onemocněl plicní tuberkulózou. Léčil se z ní v Rožnově pod Radhoštěm, kde patrně také sesbíral valašské lidové hry a písně. O rok později, ve věku 29 let, však nemoci podlehl. \n\nFeifalík se ve své badatelské činnosti zaměřil na oblast staré české literatury. Zkoumal například legendy, rytířské romány, středověkou lyriku a dramatickou poezii, ale i divadlo. Své poznatky pak od roku 1855 publikoval v různých odborných časopisech. Věnoval se také sběru folklorního materiálu. V roce 1857 uveřejnil v göttingenském časopisu \"Zeitschrift für deutsche Mythologie und Sittenkunde\" svoji sbírku dětských říkadel a her z Moravy. V dalších letech vydal také soubory dětských hádanek. Zabýval se také sběrem lidových her v Čechách i na Moravě. Největší zásluhu na rozšíření Feifalikovy sbírky má František Sušil, který jej ve studiu folkloru podporoval a poskytl vlastní sbírku lidových her. \n\nFeifalík byl také jedním z badatelů, kteří označovali Rukopis královédvorský za padělek. Své zjištění o rukopisu pak uveřejnil v roce 1860 v knize \"Über die Könighofer Handschrift\". Tímto však upadl v nemilost české veřejnosti, až mu nakonec bylo znemožněno publikovat v jediném českém vědeckém periodiku, \"Časopise Musea království Českého\".\n\n"}
{"id": "136780", "url": "https://cs.wikipedia.org/wiki?curid=136780", "title": "Vísky", "text": "Vísky\n\nJméno Vísky nese více míst.\n\nObce:\n\nZámky:\n"}
{"id": "136782", "url": "https://cs.wikipedia.org/wiki?curid=136782", "title": "Věžná", "text": "Věžná\n\nJméno Věžná nese více obcí:\n"}
{"id": "136783", "url": "https://cs.wikipedia.org/wiki?curid=136783", "title": "Artur Anatra", "text": "Artur Anatra\n\nArtur Antonovič Anatra (: Артур Антонович Анатра, 1875 - 1943) byl ruský bankéř a podnikatel. Zapsal se do dějin letectví, když v roce 1913 v prostorách Oděského aeroklubu založil továrnu nesoucí jeho jméno, kde vyráběl vojenská letadla pro ruskou Carskou armádu. \n"}
{"id": "136785", "url": "https://cs.wikipedia.org/wiki?curid=136785", "title": "Volevčice", "text": "Volevčice\n\nJméno Volevčice nese více obcí:\n"}
{"id": "136786", "url": "https://cs.wikipedia.org/wiki?curid=136786", "title": "Věžnice", "text": "Věžnice\n\nJméno Věžnice nese více lokalit:\n"}
{"id": "136787", "url": "https://cs.wikipedia.org/wiki?curid=136787", "title": "Švábov", "text": "Švábov\n\nObec Švábov () se nachází v okrese Jihlava v kraji Vysočina. Žije zde obyvatel.\n\nNázev se vyvíjel od varianty Sswabow (1546, 1676), Schwabow (1718), Swabow (1720), Schwabau (1751), Schwabau a Šwabow (1846), Schwabau a Švábov (1872) až k podobě Švábov v letech 1881 a 1924. Místní jméno je pravděpodobně odvozeno od osobního jména Šváb, možný je i původ od přídavného jména švábský, tedy německý.\n\nŠvábov ale pravděpodobně dostal své jméno podle zemana Švába. Švábové byli starobylý slovanský rod z Chvatlin u Zásmuk. O tom, že je Švábov vesnicí slovanskou, svědčí to, že má tvar slovanské okrouhlice. Jednotlivé usedlosti jsou rozloženy po obvodu oválu tak, že uvnitř je náves.\n\nPrvní písemná zmínka o obci pochází z roku 1534.\n\nKdy byl Švábov založen, není přesně známo. První písemná zmínka o Švábovu v písemnostech batelovského panství je z roku 1532, kde je Švábov uveden jako součást batelovského panství, které v té době vlastnili páni z Lipé.\n\nŠvábov však již zřejmě existoval mnohem dříve, neboť v hrdelních zápisech města Jihlavy z roku 1402 je uváděn Ondrák ze Švábova, který se zúčastnil přepadení Jihlavy ve službách krále Václava IV. Německá Jihlava stála na straně Václavova bratra Zikmunda. Jihlavští útok odrazili a zajatí účastníci přepadení byli postaveni před hrdelní soud a mezi nimi i Ondrák ze Švábova. Tento zápis posouvá první písemnou zmínku o Švábovu o 130 let zpět. Domněnka, že Švábov byl založen německými Šváby, je nepravděpodobná, protože ve Švábově žádní Němci nikdy nežili, s výjimkou krátkého období 30. a 40. let dvacátého století.\n\nV letech 1869–1880 byl osadou Batelova, poté samostatnou obcí, od 1. června 1989 do 31. prosince 1992 částí Batelova a od 1. ledna 1993 opět samostatnou obcí.\n\nŠvábov leží v okrese Jihlava v Kraji Vysočina. Nachází se 1,5 km jihozápadně od Bezděčína, 3 km západně od Batelova, 3 km severně od Nové Vsi a 2,5 jihovýchodně od Horní Cerekve. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Třešťská pahorkatina. Průměrná nadmořská výška činí 584 metrů. Nejvyšší bod katastru o nadmořské výšce 627 metrů se nachází jižně od obce. Západní hranici katastru tvoří Švábovský potok, východně od Švábova teče bezejmenný potok, na němž se rozkládá několik rybníků – největší z nich nesou názvy Medličský rybník, Malý Švábovský rybník a Švábovský rybník. Potok se severovýchodně od Švábova vlévá do řeky Jihlavy. Na území Švábova leží přírodní rezervace U potoků, která je chráněna pro cenný soubor lučních a rašeliništních rostlinných společenstev s výskytem řady ohrožených taxonů v jinak intenzivně zemědělsky využívané krajině. Lokalita představuje rovněž cenné refugium hmyzu, obojživelníků a ptactva.\n\nDo doby než byla otevřena škola ve Švábově, chodily děti do školy v Batelově. Přestože byla uzákoněna povinná školní docházka znovu v roce 1869, rodiče děti do školy neposílali, neboť je potřebovali doma při práci. Děti ze Švábova docházely do školy v Batelově jen v zimě. Stejně tak tomu bylo i po otevření školy ve Švábově asi v roce 1876. Prvním učitelem byl František Rojek. Vzdělání učitelské neměl. Vyučoval ve velké místnosti v pastoušce a ve druhé bydlel. Třetí místnost sloužila jako obecní chudobinec. Učitel Rojek učil žáky číst, psát, počítat. Byl to všeuměl. Choval včely a husy, pěstoval ovoce. Vše, co vyrobil a vypěstoval, prodával po okolí. Za utržené peníze kupoval knihy. Měl jich velké množství. Jako učitel působil do konce školního roku 1880/81. Zemřel 2. 11. 1937.\n\nDruhým učitelem ve Švábově byl Jan Kučera. Měl již učitelskou kvalifikaci a učil ve Švábově tři roky. V roce 1883, tedy v době, kdy byl Švábov ještě spojen s Batelovem, byla ve Švábově postavena nová školní budova s jednou učebnou a bytem pro učitele, který měl kuchyň a dva pokoje. Na chodbě byly suché záchody. Po přestěhování školy do nové budovy v uvolněných místnostech v pastoušce bydlel Václav Mareš, obecní hajný.\n\nOd školního roku 1884/85 se stal správcem a učitelem nové školy Karel Štěpánek, který působil ve Švábově 26 let. Aktivně se zapojil také do života obce. Po osamostatnění obce byl tajemníkem obecního zastupitelstva.\n\nV této budově se vyučovalo až do roku 1947, kdy byla škola pro nízký počet žáků zrušena.\n\nPodle sčítání 1930 zde žilo ve 32 domech 203 obyvatel. 203 obyvatel se hlásilo k československé národnosti. Žilo zde 195 římských katolíků, 5 evangelíků a 3 příslušníci Církve československé husitské.\n\nObec má od roku 2018 sedmičlenné zastupitelstvo, v jehož čele stojí starostka MUDr. Lenka Prüherová. Švábov je členem Mikroregionu Třešťsko a místní akční skupiny Třešťsko.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 9. dubna 2002. Znak: Ve stříbrném štítě čelně vztyčená zelená radlice se zlatým patriarším křížem, provázená nahoře dvěma červenými routami. Vlajka: List tvoří tři vodorovné pruhy, bílý, zelený a bílý. Ze střední třetiny okrajů zeleného pruhu vyrůstají dva protilehlé trojúhelníky s vrcholy na okrajích listu. Uprostřed zeleného pole žlutý patriarší kříž vysoký tři čtvrtiny šířky listu. V rozích a cípech listu po jedné červené routě dotýkající se horního a dolního okraje bílých pruhů. Poměr šířky k délce listu je 2:3.\n\nV obci sídlí firma English Club International spol. s r.o. Obcí prochází silnice III. třídy č. 13423 z Horní Cerekve do Batelova a železniční trať č. 225 z Havlíčkova Brodu do Veselí nad Lužnicí. Dopravní obslužnost zajišťují dopravci ICOM transport a České dráhy. Autobusy jezdí ve směrech Jihlava, Batelov, Lovětín a Počátky. a vlaky ve směrech Havlíčkův Brod a Veselí nad Lužnicí.\n\nSbor dobrovolných hasičů byl ve Švábově založen z podnětu obecního zastupitelstva v roce 1895. Ustavující valné hromady, konané dne 10. února 1895, se zúčastnilo 20 občanů a všichni se do sboru přihlásili. Starostou sboru se stal František Mašek z č. p. 9, náčelníkem Antonín Mašek z č. p. 14, jednatelem řídicí učitel Karel Štěpánek z č. p. 28 a pokladníkem Josef Svěrák z č. p. 6. Starostou obce byl v té době Antonín Mašek z č. p. 14.\n\nObec se snaží činnost SDH podporovat a to nejen finančně (např. nákupem stejnokrojů, ochranných pomůcek, atd.), ale vytvářením dobrých podmínek pro jejich úsilí a jejich záslužnou činnost. Naši hasiči jsou dobře připraveni v případě nutnosti přispěchat na pomoc. Doufejme, že jejich pomoc nebude dlouho potřeba, to by znamenalo, že se nám požáry vyhýbají.\n\n\n"}
{"id": "136788", "url": "https://cs.wikipedia.org/wiki?curid=136788", "title": "Študlov (okres Svitavy)", "text": "Študlov (okres Svitavy)\n\nObec Študlov se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1629.\n"}
{"id": "136789", "url": "https://cs.wikipedia.org/wiki?curid=136789", "title": "Želivsko", "text": "Želivsko\n\nObec Želivsko (dříve též Želevsko či Želisko, německy \"Selsen\") se nachází v okrese Svitavy v Pardubickém kraji. Žije zde  obyvatel. S ohledem na počet obyvatel se Želivsko řadí mezi obce v Česku s nejnižším počtem obyvatel.\n\nPrvní písemná zmínka o obci pochází z roku 1317. Před rokem 1945 žilo v Želivsku (Selsen bei Zwittau) a Horákově Lhotě (Horak-Ölenhüttel) 274 obyvatel, z toho 23 % bylo německé národnosti, vesměs v Želivsku. Obec patřila pod politickou správu Moravské Třebové a soudní správou pod Jevíčko.\n\nBývala tu obecná škola, přifařena je obec k Březové nad Svitavou a četnická stanice byla v Roubanině.\n\nStavba Obecné školy s vyučovacím jazykem československým, proběhla v letech 1925 až 1926 podle plánů architekta Prof. Dr. Milana Babušky, Praha VII, kromě vlastní budovy školy bylo zřízeno v bezprostřední blízkosti letní cvičiště. Od září 1919 do prosince 1926 využívala škola místnosti Františka Jury v Želivsku čp. 27.\n\nNovostavba budovy byla projektována jako jednopatrová s částečným podsklepením. V přízemí byla postavena třída o rozměrech 650 x 930 cm, opatrovna, kuchyně, šatna a záchody. V prvním patře byl projektován byt pro správce školy, byt pro pěstounku a školní kabinet. Stavitel Julius Mackerle z Jevíčka provedl dodatečné úpravy budovy a stavbu studny v letech 1930 a 1931.\n\n5. dubna 2017 byl obci udělen znak. Blason: V zeleném štítě nad dole zkříženými a převázanými stříbrnými ratolestmi čelně vztyčená zlatá radlice se dvěma zelenými hřeby, na ní stříbrný ptáček.\n\n\n\n"}
{"id": "136791", "url": "https://cs.wikipedia.org/wiki?curid=136791", "title": "Žirov", "text": "Žirov\n\nObec Žirov () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1379. Vdova po Kryštofovi z Leskovce prodala zboží rok 1597 Heřmanovi z Říčan. Po konfiskaci majetku Jana Říčanského z Říčan roku 1623 se vrátila obce do majetku pražských arcibiskupů. Od 1. ledna 1980 do 23. listopadu 1990 byla obec součástí města Pelhřimov. \n\nNa návsi stojí kaple svatého Václava.\n\nNedaleko obce se nachází kříž, který připomíná tragický pád svatebčanů do rybníka Horní Kladiny.\n\n"}
{"id": "136792", "url": "https://cs.wikipedia.org/wiki?curid=136792", "title": "Útěchovičky", "text": "Útěchovičky\n\nObec Útěchovičky () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1544.\n\n"}
{"id": "136793", "url": "https://cs.wikipedia.org/wiki?curid=136793", "title": "Ústí (okres Jihlava)", "text": "Ústí (okres Jihlava)\n\nObec Ústí (niem. \"Austie\", \"Hermannsfleck\" (1432)) se nachází v okrese Jihlava v Kraji Vysočina. V katastrálním území obce se nachází osady Němeček a Hejště, několik samot a chatových osad. Žije zde obyvatel.\n\nNázev se vyvíjel od varianty Vzthie (1257), Vstium (1432), Vstij (1467), Ustie (1458), Austij (1602), Ausstii (1654), Austie (1838).\n\nV roce 1139 nechali kníže Soběslav I. a jeho manželka Adleta založit želivský klášter. Právě odtud pokračovalo osidlování Humpolecka. Do 2. poloviny 13. století je na Ústecku doloženo dolování a rýžování. Do současnosti se dochovaly stopy po rýžovišti při cestě na Dudín. Stopy po dolování zase můžeme najít v lokalitě \"V Kabátě\" nedaleko Branišova. První písemná zmínka o Ústí pochází z roku 1257, kdy je uvedena na listině Želivského kláštera, a svůj název dostala podle ústí místního potůčku do Mlýnského potoka. Dne 3. ledna 1272 vydal Přemysl Otakar II. listinu, kterou potvrdil Jihlavským právo na dolování od Jihlavy k Ústí nad Lužnicí. Antonín Tomíček a někteří další historikové za toto Ústí mylně považovali Ústí u Humpolce; dnes víme, že se jedná o Sezimovo Ústí. Ze stejného roku pochází první zmínka o osadě Fabriky, která byla podle názoru prof. dr. J. Kratochvíla založena v souvislosti s dolováním. V roce 1332 se obec poprvé objevuje s německým názvem \"Hermansflek\". Poslední zmínka o Ústí v souvislosti s vlastnictvím Želivským klášterem pochází z roku 1467, kdy se na jedné z klášterních listin jako svědek objevuje Martin de Hermansflek. O rok později (1468) přešla obec do majetku Trčků z Lípy.\n\nRoku 1597 se panství Jeníkov oddělilo od panství Želiv. Podle názoru historika Antonína Tomíčka se Ústí stalo sídlo hrdelního soudu, pod nějž spadaly obce Branišov, Dudín, Dušejov, Kalhov, Opatov, Staré Bříště, Šimanov, Zbilidy a Zbinohy. Roku 1597 zemřel majitel panství Maxmilián Trčka z Lípy a to se na krátkou dobu stalo majetkem rytíře Samuela Nejepínského z Nejepína. Ovšem už o rok později jej získal císař Rudolf II., od kterého jej odkoupil Jaroslav Trčka z Lípy. V roce 1601 se novým majitelem panství stal protestant Matyáš Stubík z Königsteina. Pro účast na stavovském povstání mu ho císař Ferdinand II. odebral, ale krátce poté jej od něj dostal zpátky. V roce 1604 získal část panství, která zahrnovala vsi Ústí, Šimanov, Branišov, Mysletín, Orlov, Buková a Polánky, Matyášův syn Tobiáš Stubík. Ten si za svoje sídlo zvolil Branišov, kde si také vystavěl rezidenci. Ovšem už o 4 roky později jej Jiří Stubík připojil k panství Úsobí.\n\nRoku 1619 pak od jeho syna Petra Stubíka panství odkoupila hraběnka Magdalena Trčková z Lobkovic. Po její smrti v roce 1631 majetek převzal její manžel hrabě Jan Rudolf Trčka z Lobkovic a po jeho smrti dne 29. září 1634 císařská komora. Roku 1635 jeníkovské panství zakoupil nejvyšší komoří svobodný pán Filip Friedrich Breyner. V rámci panství pak došlo k vytvoření branišovského statku, pod nějž spadaly vsi Branišov, Buková, Mysletín, Orlov, Šimanov, Ústí s ovčárnou a dvorec v Hejšti. Už o 3 roky později Filip Friedrich zemřel a panství převzala jeho matka hraběnka Anna Marie Breynerová z Trautmansdorfu. Ta byla fanatickou katolička, což donutilo řadu obyvatel k odchodu do ciziny.\n\nV letech 1639-1648 se panství ocitlo pod útoky Švédů, kteří za svůj opěrný bod zvolili hrad v Lipnici nad Sázavou. Roku 1642 panství zdědil hrabě Maxmilián z Trautmansdorfu, jenž jej roku 1650 předal hraběti Adamu Matyáši z Trautmansdorfu. O rok později jej Jan Friedrich z Trautmansdrofu prodal. Novým majitelem se stal svobodný pán Johann Rudolf z Bukau, který jej spojil s úsobsko-střítežským panstvím. Ve stejném roce proběhlo sčítání poddaných a v Ústí žilo 28 katolíků.\n\nRoku 1654 se majitelem panství stal Ferdinand Arnošt Heidler z Bukové. V obci je k tomuto roku doložen panský dvůr a mlýn, 5 obhospodařovaných gruntů a 7 pustých gruntů, dále truhlář a tkadlec. Voplašovský mlýn byl opuštěný. Roku 1664 panství získal Jan Šebestián z Pöttingenu a v roce 1678 Jan Ignác Vltavský z Mannsnwerthu. K roku 1681 jsou doloženy trosky Voplašovského dvora, který toho roku zakoupil za 16 kop grošů Mikuláš Pokorný. Roku 1690 se majitelem stal hrabě Antonín Pachta z Rájova a Bukové na Stříteži, po jeho smrti roku 1698 hraběnka Alžběta Polyxena Buquoyová z Cavriani a roku 1706 její syn Karel Kajetán de Lon Quevel Buquoy.\n\nDne 16. listopadu 1719 panství odkoupil Jan Baptista z Minetti a své sídlo umístil do Branišova. O 10 let později byl dostavěn zámek ve Větrném Jeníkově a Branišov tak již nesloužil jako sídlo vrchnosti. Roku 1744 převedl Jan Baptista panství na Vlašský špitál v Praze na Malé Straně. Podle záznamů z roku 1757 tvořily branišovský statek vsi Branišov, Ústí, Buková, Šimanov, Mysletín, Orlov, Polánky a Hejště. Žilo zde 55 hospodářů, na celém panství Větrný Jeníkov pak 176 hospodářů. V Ústí je k tomuto roku uváděn také horní a dolní mlýn, u kterého fungovala pila. Roku 1770 byla na návsi vystavěna kaplička se zvoničkou, která nahradila původní dřevěnou, jež stávala nedaleko stavení zv. U Zvoníků. Na základě nařízeného číslování domů zde v témže roce stálo 41 domů a to včetně všech osad a samot, které pod Ústí spadaly.\n\nV roce 1787 vyšla kniha \"Topographie des Königreichs Böhmen\" od Jaroslava Schallera, kde se v části o panství Větrný Jeníkov objevují také zmínky o vsi Ústí. Tehdy zde stálo 48 domů. V roce 1790 získal panství od Vlašského špitálu do pachtu Jan Svoboda, v jehož držení zůstalo do 28. května 1820, kdy zemřel. Poté přešlo do pachtu svobodného pána Františka Josefa Schorella, po jehož smrti dne 28. května 1825 panství spravovala jeho manželka. V letech 1834-1838 jej pak spravovala císařská královská komora.\n\nV roce 1839 se novým majitelem panství stal Karel Rumerskirch, který jej odkoupil za 187 400 zlatých. V roce 1840 vyšla Sommerova Topografie, podle níž v Ústí žilo 510 obyvatel v 62 domech. Kromě toho se zde nacházel i panský dvůr, ovčín a trojice mlýnů. V roce 1845 pak byl vypuštěn Padrťský rybník, jeden z největších rybníků na panství, a přeměněn na louky. Dne 7. září 1848 odsouhlasil říšský sněm zrušení poddanství a roboty. V Ústí se to týkalo 23 robotníků, za které se zaplatili vyvazovací poplatky ve výši 1 504 zlatých a 5 krejcarů. Jeníkovské panství tehdy tvořily obce Branišov, Dudín, Dušejov, Jankov, Kalhov, Mysletín, Opatov, Šimanov, Ústí, Velešov, Větrný Jeníkov, Zbilidy a Zbinohy.\n\nV letech 1869–1929 pod obec spadala osada Branišov, která se k obci jako místní část opět připojila 1. ledna 1992. Od 30. listopadu 2007 používá obec znak a vlajku.\n\nÚstí leží v okrese Jihlava v Kraji Vysočina. Nachází se 2 km jihozápadně od Kalhova, 5 km západně od Větrného Jeníkova, severozápadně 26 km od Jihlavy, 4 km od Šimanova a 2,5 km od Branišova, 3,5 m severně od Zbilid a 4 km jižně od Dudína a 4 km jihovýchodně od Krasoňova. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Vyskytenská pahorkatina. Průměrná nadmořská výška činí 585 metrů. Nejvyšší bod o nadmořské výšce 617 metrů stojí severně od obce. Jižně od obce protéká Hejnický potok. V severní části katastru leží rybník Hejště, kterým protéká Hejšťský potok. Část území přírodní památky Hajnice zasahuje i do katastru Ústí. Východně od návsi na okraji obce u zemědělské usedlosti rostou dva památné duby letní.\n\nPodle sčítání 1921 zde žilo v 72 domech 416 obyvatel, z nichž bylo 237 žen. 465 obyvatel se hlásilo k československé národnosti. Žilo zde 464 římských katolíků a 2 evangelíci.\n\nObec má dvě místní části – Branišov a Ústí, které leží na 2 katastrálních územích „Branišov u Jihlavy“ a „Ústí u Humpolce“ a má dvě stejnojmenné základní sídelní jednotky.\n\nObec má devítičlenné zastupitelstvo, v jehož čele stojí starosta Josef Paťha.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 30. listopadu 2007. Znak: V zeleném štítě ve zlatém klínu knížecí koruna. Vlajka: Zelený list se žlutým klínem vycházejícím z horního okraje listu s vrcholem na dolním okraji listu. V klínu knížecí koruna. Poměr šířky k délce listu je 2 : 3.\n\nV obci sídlí firmy VELE, spol. s r.o., AGREKO-ÚSTÍ, s.r.o., HUNSGAS s.r.o. a obchod společnosti LAPEK, a.s. a truhlářství Bašta. Obcí prochází silnice III. třídy č. 13115 ze Zbilid ke komunikaci II. třídy č. 523 z Kalhova do Krasoňova. Dopravní obslužnost zajišťují dopravci ICOM transport a ZDAR. Autobusy jezdí ve směrech Humpolec, Větrný Jeníkov, Jihlava, Havlíčkův Brod, Dudín, Ledeč nad Sázavou, Žďár nad Sázavou, Nížkov a Polná.\n\nMístní děti dojíždějí do základní školy ve Větrném Jeníkově. Působí zde Sbor dobrovolných hasičů Ústí.\n\n\n"}
{"id": "136794", "url": "https://cs.wikipedia.org/wiki?curid=136794", "title": "Řídký", "text": "Řídký\n\nObec Řídký se nachází v okrese Svitavy v Pardubickém kraji, 5 km severozápadně od Litomyšle a 9 km jihovýchodně od Vysokého Mýta. Žije zde obyvatel.\n\nProchází tudy silnice I/35 a železniční trať Choceň–Litomyšl se zastávkou \"Řídký\".\n\nPrvní písemná zmínka o obci pochází z roku 1689.\n\n\n"}
{"id": "136795", "url": "https://cs.wikipedia.org/wiki?curid=136795", "title": "Čáslavsko", "text": "Čáslavsko\n\nObec Čáslavsko () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1545.\n\n\n\n"}
{"id": "136796", "url": "https://cs.wikipedia.org/wiki?curid=136796", "title": "Šedivec", "text": "Šedivec\n\nObec Šedivec () se nachází v okrese Ústí nad Orlicí v Pardubickém kraji, při dálkové silnici I/11 Hradec Králové - Žamberk - Šumperk - Ostrava, asi 7 km JV od Žamberka. Žije zde obyvatel.\n\nPrvní písemná zmínka o obci pochází z roku 1539.\n\nNedaleko obce, při silnici na Žamberk se nachází obora s leknínovým jezírkem. Toto území je opředeno řadou tajemství.\nV oboře se údajně měl nacházet lovčí zámeček spolu s kaplí Máři Magdaleny, vystavěnou v roce 1742 majitelem panství Janem Václavem Ignácem Bredou. Jeho syn Jan Nepomuk zde prý velmi rád pobýval a strojil radovánky, k nimž zval i sousedy z města, zejména krásné pohlaví. V kapli se držela slavná pouť, k níž se scházelo velké množství lidu. Jelikož svým rozmařilým životem přicházel hrabě do dluhů, dala jeho manželka podle pověsti za nepřítomnosti hraběte zámeček rozbořit. Nic z uvedených událostí se nepodařilo potvrdit z archivních pramenů, avšak tento lovecký zámeček „Jagdschloss“ v Oboře (katastrálně v místě bývalého lukavického č. p. 235) je zaznamenán na vojenském mapování z roku 1764.\n\nStavba kostela s hřbitovem byla započata v roce 1895 především z důvodu snadnějšího pohřbívání, protože do té doby se pochovávalo na vzdálený hřbitov na Orlici. Nejprve byl zřízen obcí šedivskou vlastní hřbitov, který byl odevzdán veřejnosti 23. září 1895 a posvěcen od faráře Václava Tejkla 13. října 1895. Následně byla stavěna na obecní náklady hřbitovní kaple, tzn. současný kostel. Cihly se vozily z Jankovické cihelny u Kyšperka a každý pomáhal, jak mohl. Zaplaceno dostávali jen cizí řemeslníci, domácí pracovali zdarma.\n\nZákladní kámen byl položen 23. května 1897 a posvěcení dokončeného kostela vykonal biskupský vikář a kyšperský farář P. Václav Tejkl 30. října 1898.\n\nHlavní oltář zakoupila obec v České Třebové u firmy Voleský. Tři velké obrazy na hlavním oltáři a po stranách (Nanebevzetí P. Marie, Svatá rodina, P. Marie Lurdská), jsou dílem malíře Jana Umlaufa z Kyšperka, varhany pro kostel byly získány v roce 1900 darováním z kostela kunčického, kam byly pořizovány nové varhany od firmy Emanuel Petr, Žižkov. Kazatelnu vyrobil truhlář Antonín Matouš ze Šedivce, křížek na věži je od firmy Černohous z Jablonného n. O. Různými dobrodinci byla darována též řada dalších předmětů.\n\n"}
{"id": "136797", "url": "https://cs.wikipedia.org/wiki?curid=136797", "title": "Bílovec", "text": "Bílovec\n\nMěsto Bílovec () se nachází ve Slezsku v okrese Nový Jičín v Moravskoslezském kraji. Západní část města se nachází v přírodním parku Oderské vrchy. Žije zde obyvatel.\n\nNavzdory poškození na konci druhé světové války se historické jádro města stalo městskou památkovou zónou.\n\nDo roku 1960 byl Bílovec okresním městem, roku 2003 se stal obcí s rozšířenou působností. Správní obvod ORP Bílovec zahrnuje 2 města (Bílovec a Studénku) a 11 obcí (Albrechtičky, Bílov, Bítov, Bravantice, Jistebník, Kujavy, Pustějov, Slatinu, Těškovice, Tísek a Velké Albrechtice). Město Bílovec je také sídlem mikroregionu Bílovecko. V rámci cestovního ruchu lze Bílovec zařadit do regionu Kravařsko. Nachází se zde také Děkanát Bílovec, jež je částí ostravsko-opavské diecéze a zahrnuje 24 farností v okolí.\n\nPrvní písemná zmínka o obci pochází z roku 1324, kdy je vlastnil Vok I. z Kravař. Z rodového erbu je odvozen městský znak v podobě stříbrné zavinuté střely na červeném štítu. V roce 1383 Bílovec dostal právo předkupu zboží na panství a právo odúmrti od Beneše z Kravař. Město vlastnili do roku 1434 páni z Kravař, poté páni ze Šternberka do roku 1441, opavská knížata do roku 1447, k nejvýznamnějším patřili páni z Fulštejna, kteří na přelomu 15. a 16. století zbudovali první zámek a vlastnili panství do roku 1542.\n\nV letech 1576–1595 majitel panství Bernard Pražma z Bílkova vynudoval větší čtyřkřídlý renesanční zámek se dvěma nárožními bastiony. Pražmové z Bílkova byli protestanti a zapojili se do stavovského povstání, vlastnili panství a město do roku 1623. Roku 1645 město vypálili Švédové. Roku 1648 získali panství Sedlničtí z Choltic, vlastnili je nepřetržitě až do konce feudalismu v roce 1848. Roku 1729 město zachvátil další požár, který postihl i zámek (původně na katastru Velkých Albrechtic) a stal se podnětem k jeho barokní přestavbě, při níž bylo připojeno dvouramenné schodiště a vybudován park ve francouzském stylu. Zámek a zbytkový velkostatek Sedlničtí vlastnili až do roku 1945. Od 16. století se ve městě rozvíjelo soukenictví.\n\nPo roce 1840 ve městě vznikla Hirtova soukenická továrna. V roce 1828 založil vídeňský podnikatel Mathias Salcher továrnu na výrobu knoflíků, roku 1856 rozšířenou pod značkou Massag na drobnou kovovýrobu, která je v současnosti specializovaná na manipulační vozíky a kontejnery. Roku 1924 došlo k výrazné změně hranice Bílovce, když k němu byla na jednu stranu připojena značná část katastru Velkých Albrechtic včetně zámku, na druhou stranu však Bílovec přišel, ve prospěch sousední obce Tísek, o značnou část svého k. ú. Bílovec-Horní Předměstí Při osvobozování města Rudou armádou roku 1945 byl zámek opět vypálen a zničeno vnitřní zařízení. V letech 1953–1970 byl objekt obnoven pro sklad léčiv n.p. Zdravotnické zásobování.\n\nV letech 2010–2014 byl starostou Petr Klimek, od roku 2014 funkci vykonává Pavel Mrva.\n\n\n\n\nSoučástí města Bílovec byly i tyto dnes již samostatné obce Bílov (1976–1993), Bítov (1979–1995), Bravantice (1979–1998), Slatina (1979–1990) a Velké Albrechtice (1976–1990).\n\nPočátkem roku 2012 zde žilo 7 558 obyvatel, v roce 2006 jich bylo 7 663.\n\n\n\n\n\n\n\n"}
{"id": "136798", "url": "https://cs.wikipedia.org/wiki?curid=136798", "title": "Kýchavicovité", "text": "Kýchavicovité\n\nKýchavicovité (\"Melanthiaceae\" Batsch.) je čeleď jednoděložných rostlin z řádu liliotvaré (\"Liliales\").\n\nPojetí čeledi se v průběhu doby značně měnilo. Ve starších taxonomických systémech byly součástí široce pojatých liliovitých (\"Liliaceae\" s.l.). Modernější systémy už ji uznávají, nicméně někteří zástupci byly systémem APG II přeřazení v rámci samostatných čeledí do jiných řádů. Kohátka (\"Tofieldia\") a další jsou nyní v samostatné čeledi kohátkovité (\"Tofieldiaceae\") v řádu žabníkotvaré (\"Alismatales\"), liliovec (\"Narthecium\") do čeledi liliovcovité (\"Nartheciaceae\") v rámci řádu smldincotvaré (\"Dioscoreales\"). Rody \"Japonolirion\" a \"Petrosavia\" do samostatné čeledi \"Petrosaviaceae\". Naopak není uznávána čeleď triliovité (\"Trilliaceae\") a její zástupci byly v rámci podčeledi \"Paridae\" včleněni sem.\n\nJedná se zpravidla o vytrvalé, vzácně jednoleté pozemní byliny, převážně s oddenky, vzácněji s hlízami. Jsou to rostliny jednodomé s oboupohlavními květy, jen vzácně jsou dvoudomé. Listy jsou nahloučeny na bázi, nebo nikoliv, někdy v jednom přeslenu v horní části stonku (\"Paridae\"), jsou jednoduché, přisedlé nebo řapíkaté, střídavé, uspořádané nejčastěji spirálně, vzácněji dvouřadě, s listovými pochvami. Čepele listů jsou celokrajné, čárkovité až kopinaté, vzácněji až vejčité, žilnatina je souběžná, vzácněji dlanitá. Květy jsou oboupohlavné (vzácně jednopohlavné), jsou jednotlivé a vrcholové (\"Paridae\") nebo v květenstvích, zpravidla klasech, hroznech nebo latách, někdy i ve složených květenstvích, např. klas klasů aj. Listen pod květenstvím ve tvaru toulce není přítomen, pod jednotlivými květy jsou listeny či nikoliv. Květy jsou pravidelné, vzácně nepravidelné a souměrné (zygomorfní). Okvětí je vyvinuto, zpravidla 6 okvětních lístků ve 2 přeslenech (3+3), někdy 6-18 a v některých případech jsou rozlišeny na kalich a korunu (\"Paridae\"), okvětní lístky jsou volné nebo srostlé a vytvářejí korunní trubku, jsou bílé, žluté, zelenavé, hnědé nebo purpurové. Tyčinek je 6, vzácněji 9 nebo 12 ve 2 přeslenech, jsou volné ani nejsou srostlé s okvětím. Gyneceum je složeno ze 3 plodolistů, je apokarpní až synkarpní, čnělka je 1 nebo 3 (volné či zčásti srostlé), blizny 1 nebo 3, semeník je svrchní nebo polospodní. Plod je suchý, pukavý, převážně měchýřek nebo tobolka, někdy bobule (např. vraní oko). Semena jsou často křídlatá.\n\nJe známo asi 16 rodů a 170 druhů, jsou rozšířeny v Evropě, Asii, Severní a Střední Americe, na jih zasahují až po Peru.\n\nV ČR roste v současné době ve volné přírodě jen 3-4 druhy z čeledi kýchavicovité (\"Melanthiaceae\"). Kýchavice bílá je celkem statná horská rostlina, v ČR můžeme vidět 2 poddruhy nebo druhy (záleží na pojetí). Kýchavice bílá Lobelova (\"Veratrum album\" subsp. \"lobelianum\") roste celkem běžně hlavně v pohraničních pohořích, kýchavice bílá pravá (\"Veratrum album\" subsp. \"album\") pouze na Šumavě a v Novohradských horách. Kýchavice černá (\"Veratrum nigrum\") je velmi vzácný a kriticky ohrožený druh (C1), v ČR má jen několik lokalit teplých oblastech. Vraní oko čtyřlisté (\"Paris quadrifolia\") je běžný druh vlhčích a úživnějších lesů.\n\n\n\"Amianthium\", \"Chamaelirium\", \"Chionographis\", \"Daiswa\", \"Helonias\", \"Heloniopsis\", \"Kinugasa\", \"Melanthium\", \"Paris\", \"Schoenocaulon\", \"Stenanthium\", \"Trillium\", \"Veratrum\", \"Xerophyllum\", \"Ypsilandra\", \"Zigadenus\".\n\n\n"}
{"id": "136802", "url": "https://cs.wikipedia.org/wiki?curid=136802", "title": "Březinky", "text": "Březinky\n\nObec Březinky se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1361.\n\n\nMístní částí Nectava protéká stejnojmenná říčka.\n\nNa území obce se rozkládá Přírodní park Bohdalov-Hartinkov.\n\n\n"}
{"id": "136803", "url": "https://cs.wikipedia.org/wiki?curid=136803", "title": "Březejc", "text": "Březejc\n\nBřezejc () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1371.\n\nV letech 2006-2010 působil jako starosta Josef Krejčí, od roku 2010 tuto funkci vykonává Eva Rosová.\n\n\n"}
{"id": "136804", "url": "https://cs.wikipedia.org/wiki?curid=136804", "title": "Bohdalín", "text": "Bohdalín\n\nObec Bohdalín () se nachází v okrese Pelhřimov v Kraji Vysočina. Žije zde obyvatel.\n\nNázev se vyvíjel od varianty villa Bohdalowo pole (1379), z Bohdalína (1452), Bohdalin (1549), Bohdaljn (1614), Bohdalyn (1654) až k podobě Bohdalín v roce 1790. Místní jméno odkazuje na to, že vznikla na Bohdalově poli.\n\nPrvní písemná zmínka o obci pochází z roku 1379.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 25. listopadu 2011. Ve stříbrném štítě znaku pod hrotem oddělenou zlatou hlavou se dvěma modrými květy lnu se zlatými středy se nachází červená růže se zlatým semeníkem a zelenými kališními lístky nad třemi zúženými modrými vlnitými břevny. Vlajku tvoří žluté karé nad stejně velkým bílým čtvercovým polem a sedm vodorovných pruhů, střídavě bílých a vlnitých modrých. V karé modrý květ lnu se žlutým středem, v bílém poli červená růže se žlutým semeníkem a zelenými kališními lístky. Poměr šířky k délce listu je 2 : 3.\n\n\n"}
{"id": "136805", "url": "https://cs.wikipedia.org/wiki?curid=136805", "title": "Bořetice (okres Pelhřimov)", "text": "Bořetice (okres Pelhřimov)\n\nObec Bořetice () se nachází v okrese Pelhřimov v Kraji Vysočina. Žije zde obyvatel. Při jihovýchodním okraji obce protéká Bořetický potok, který je pravostranným přítokem řeky Trnavy tekoucí západně od Bořetic.\n\nPrvní písemná zmínka o obci pochází z roku 1360.\n\nV letech 2006–2010 působil jako starosta Jiří Kos, od roku 2010 tuto funkci zastává Vnislav Chatrný. Od 1.11.2018 vykonává druhé funkční období starosty obce Tomáš Kos.\n\n\nZ obce pochází rod rakouského katolického biskupa v St. Pölten Franze Zaka (Žáka).\n\n\n"}
{"id": "136806", "url": "https://cs.wikipedia.org/wiki?curid=136806", "title": "Bohuňov (okres Svitavy)", "text": "Bohuňov (okres Svitavy)\n\nObec Bohuňov se nachází v okrese Svitavy v Pardubickém kraji, zhruba 17 km jižně od Svitav a 10 km severozápadně od Letovic. Žije zde  obyvatel.\n\nPůvodní název obce byl Bůh Nový. První písemná zmínka o obci pochází z roku 1382.\n\n5. dubna 2017 byly obci uděleny znak a vlajka.\n\nV Bohuňově stával kostel, který se zřítil při povodni, když se protrhly tamní rybníky. Kostelní zvon se v troskách nepodařilo najít. Jednoho dne jej vyhrabal kohout a svině a našla jej kolemjdoucí dívka na louce u Letovic – až tam ho odnesla voda. Zvon byl zavěšen do tamního kostela sv. Prokopa a při zvonění oznamoval své nalezení: „Kohout mě vyhrabal, svině mě vyryla, panna mě našla!“\n\n\n"}
{"id": "136807", "url": "https://cs.wikipedia.org/wiki?curid=136807", "title": "Bácovice", "text": "Bácovice\n\nObec Bácovice () se nachází v okrese Pelhřimov v Kraji Vysočina. Žije zde obyvatel. Leží ve svahu kopce Na Vrších (574 m) nad levým břehem řeky Hejlovka přibližně 6,5 km severozápadně od Pelhřimova. Přibližně 1 kilometru jihovýchodně leží rybník využívaný ke koupání.\n\nNázev se vyvíjel od varianty Paczowicz (1379), Baczowicz (1390, 1415), Bacowice (1550), Bacžiowicze (1654), Bacžowitz (1790), Batschowitz a Bašowice (1842), Bacovice (1854) až k pdoobě Bácovice (1904). Místní jméno znamenalo ves lidí Bácových. Tvar Bačovice vznikl v kancelářích, kde ve jméně Baczowicze četli první -sz- jako č. Pojmenování je rodu ženského, čísla pomnožného, genitiv zní Bácovic.\n\nPrvní písemná zmínka o obci pochází z roku 1379. Patřila k červenořečickému panství, které vlastnilo pražské arcibiskupství. V roce 1545 ji koupil Pelhřimov. S ním přešla do vlastnictví pánů z Říčan a roku 1572 do držení města. Od roku 1577 byla obec dědičnou součástí Pelhřimova. Samostatnou se stala roku 1850. V roce 1960 k ní byly připojeny Milotičky a roku 1975 byla obec přičleněna k Červené Řečici. Opět samostatnou se stala roku 1992.\n\n\n"}
{"id": "136808", "url": "https://cs.wikipedia.org/wiki?curid=136808", "title": "Báňovice", "text": "Báňovice\n\nObec Báňovice () se nachází v okrese Jindřichův Hradec v Jihočeském kraji. Žije zde obyvatel.\n\nPrvní písemná zmínka o obci pochází z roku 1327. Od 16. století s v obci těžila železná ruda, po které zůstaly v zemi jámy, zvané báně, od kterých je pravděpodobně odvozen název obce. Z roku 1896 pochází budova školy.\n\nKaple svatého Floriána na návsi s hranolovou vížkou a jehlancovou střechou pochází z druhé poloviny 19. století.\n"}
{"id": "136809", "url": "https://cs.wikipedia.org/wiki?curid=136809", "title": "Býšovec", "text": "Býšovec\n\nBýšovec () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1350.\n\n\n\n"}
{"id": "136810", "url": "https://cs.wikipedia.org/wiki?curid=136810", "title": "Bělá (okres Pelhřimov)", "text": "Bělá (okres Pelhřimov)\n\nObec Bělá () se nachází v okrese Pelhřimov v Kraji Vysočina. Nachází se 13 km jižně od Pelhřimova a 26 km jihozápadně od Jihlavy. Žije zde obyvatel. Obcí protéká říčka Bělá, která je pravostranným přítokem Hejlovky.\n\nNázev se vyvíjel od varianty in Bieley (1392), na Bieli (1587), Biela (1654). Místní jméno je pravděpodobně odvozeno od potoka Bělá, který vsí protéká a jehož název odkazoval na barvu vody, či na to, že tekla volnou krajinou bez stromoví, takže se ve vodě odráželo slunce.\n\nPrvní písemná zmínka o obci pochází z roku 1517.\n\nV letech 2006–2010 působil jako starosta Josef Kukla, od roku 2010 tuto funkci zastávala Hana Valková.\n\n"}
{"id": "136811", "url": "https://cs.wikipedia.org/wiki?curid=136811", "title": "Bítovčice", "text": "Bítovčice\n\nObec Bítovčice () se nachází v okrese Jihlava v kraji Vysočina. Žije zde obyvatel.\n\nNázev se vyvíjel od varianty Byetobczicz (1360), Bytowczicz (1557), Bitowczicze (1585), Bitovcžicz (1592), Bitowcžitz (1678), Bittowžitz (1718), Unter Bitowizitz a Ober Bitowititz (1720), Bitweschitz (1751), Bittowtschitz a Bitowčice (1846), Unter a Ober Bittowtschitz a Dolní a Horní Bitovčice (1872), Unter - Ober Bitowtschitz Dolní - Horní Bytovčice (1893) ke konečné podobě Bítovčice (1924). Sídlo v roce 1360 rovněž neslo název Ulička (Vliczka) a od roku 1720 se dělilo na horní a dolní. Místní jméno bylo vytvořeno přípona -ice ke jménu Bítovec (tj. příslušník rodu Bítova). Jméno Bítovčice je rodu ženského, čísla pomnožného (genitiv Bítovčic).\n\nPůvodně existovaly dvoje Bítovčice (Horní a Dolní), které odděloval říční brod a každá patřila jinému majiteli. O sídle na pravém břehu se objevuje první zmínka v roce 1360 v podobě \"Byetobczicz\". Vesnici se tehdy rovněž říkalo Ulička (\"Vliczka\"). Osada náležela k rokštejnskému panství, farou spadala ke Střížovu. Zmínka o prvním obyvateli vsi pochází z roku 1365, kdy tu žil Vojslav z Bítovčic. Koncem 14. století území získali Valdštejnové a centrem se stala Brtnice. Podle brtnického urbáře Buriána z Valdštejna z roku 1533 zde stál velký, avšak zpustlý Žilkovský statek. První zmínka o Horních Bítovčicích pochází z roku 1560, kdy majitel třebíčského panství Burián Osovský z Doubravice prodal Janu Zahrádeckému ze Zahrádek vsi Luka, Předboř, Otín, Kozlov, Vysoké Studnice, Rychýřku, Svatoslav a Horní Bítovčice. Syn Jana Zahrádeckého Arnošt majetek v roce 1584 prodal Matouši Grýnovi ze Štyrcenperka. Podle brněnských zemských desk v Dolních Bítovčicích v roce 1584 fungoval mlýn zvaný Mahovský a stál zde stále pustý Žilkovský dvůr. V téže listině stojí, že tehdejší moravský hejtman a majitel panství Hynek Brtnický z Valdštejna z lásky své ženě Kateřině Zajímačce z Kunštátu předal do užívání Dolní Bítovčice, Střížov a Přímělkov. Grýnům byl majetek včetně Horních Bítovčic po Bílé hoře zkonfiskován, 29. května 1629 loucké panství získal Vít Jindřich hrabě Thurn, který majetek odkázal své dceři Blance Polyxeně, která se provdala za Rombalda hraběte Collalta. Po bitvě na Bílé hoře bylo panství včetně Dolních Bítovčic Valdštejnům zkonfiskováno. 2. dubna 1623 celé panství koupil císařský generál Rombald hrabě Collalto et San Salvatore za 110 000 zlatých. Obě Bítovčice měly po jedno století stejného majitele. Rod Collaltů držel majetek až do roku 1848.\n\nV roce 1711 loucké panství koupil Jan Kryštof Žákovský z Dobřic. V lánových rejstřících roku 1679 zde bylo 18 usedlých (7 starousedlíků a 2 nově usedlí) a 9 poustek. Podle tereziánského katastru z poloviny 18. století v Horních Bítovčicích žilo 12 sedláků a 8 chalupníků, kteří obhospodařovali 657 měřic orné půdy, v Dolních Bítovčicích se nacházelo 170 měřic. Roku 1794 žilo v Horních Bítovčicích ve 43 domech 54 rodin (269 obyvatel) a v Dolních stálo 8 domů, které obývalo 8 rodin (51 obyvatel). V roce 1835 nechala obec postavit novou budovu školy, na níž roku 1905 přibylo ještě jedno patro.\n\nRoku 1850 se Bítovčice staly osadou Luk nad Jihlavou, od nichž se odtrhly roku 1872. Roku 1871 byla u obce postavena železniční trať. Napravo od Bítovčic stojí silnice z Luk do Kamenice, která byla postavena v roce 1895. Příslušely k soudnímu okresu Jihlava. Dne 8. dubna 1909 Václav Čermák na poli vykopal džbánek s 1216 mincemi (převážně pražské groše Václava IV.). Další soubor o 312 mincích tolarové měny různých států Evropy byl nalezen o rok později. V roce 1915 byla dokončena stavba kaple svatého Víta. 19. října 1930 v obci vypukl požár. Roku 1931 tu byl založen Sbor dobrovolných hasičů.\n\nV roce 1948 tu vznikla mateřská škola. Od roku 1949 spadaly ke správnímu okresu Jihlava. 17. května 1958 za domem čp. 43 byla nalezena krabička s 59 pražskými groši Jiřího z Poděbrad. Na jaře 1963 byla dokončena stavba kulturního domu a v roce 1974 nechala obec postavit fotbalové hřiště pod vodárnou. Od 1. ledna 1989 do 31. prosince 1991 se vesnice stala místní částí Luk nad Jihlavou, od 1. ledna 1992 je obec opět samostatná. Roku 1993 byla místní škola pro nedostatek žáků uzavřena a roku 1999 byla budova přestavěna na byty.V roce 1996 začala plynofikace. V roce 2006 bylo otevřeno univerzální hřiště s umělým povrchem.\n\nBítovčice leží v okrese Jihlava v Kraji Vysočina. Nachází se 4 km jižně od Vysokých Studnic, 5 km západně od Kamenice, 3 km severozápadně od Vržanova a 3 km východně od Luk nad Jihlavou.Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologické okrsky Zašovický hřbet a Řehořovská pahorkatina. Průměrná nadmořská výška činí 458 metrů. Nejvyšší bod, Pahorek (607 m n. m.), leží na severní hranici katastru obce. Obcí protéká řeka Jihlava, do které se jižně od obce vlévá řeka Kamenička a přímo v Bítovčicích Křenický potok, na němž leží rybník Bítovčice.\n\nPodle sčítání 1930 zde žilo v 97 domech 544 obyvatel. 540 obyvatel se hlásilo k československé národnosti. Žilo zde 455 římských katolíků, 28 evangelíků a 55 příslušníků Církve československé husitské.\n\nObec má svá dvě katastrální území (pojmenována „Dolní Bítovčice“ a „Horní Bítovčice“) a tři základní sídelní jednotky, které jsou pojmenovány „Dolní Bítovčice“, „Horní Bítovčice“ a „Rozseč“ (to leží na katastrálním území Horní Bítovčice).\n\nBítovčice jsou členem Svazek obcí mikroregionu Loucko a místní akční skupiny LEADER - Loucko.\n\nObec má sedmičlenné zastupitelstvo, v jehož čele stojí starostka Eva Bendová, která funkci vykonává od roku 2006.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 9. října 2007. Znak: V modrém štítě nad sníženým stříbrným vlnitým břevnem stříbrný vykračující kohout s červenou zbrojí a ocasními pery střídavě stříbrnými a černými. Vlajka: List tvoří tři vodorovné pruhy, modrý, bílý a modrý, v poměru 6 : 1 : 1. V žerďové polovině horního modrého pruhu bílý vykračující kohout s červenou zbrojí a ocasními pery střídavě bílými a černými. Poměr šířky k délce listu je 2 : 3.\n\nV obci sídlí firmy LUKA, a.s., obchod LAPEK a truhlářství. Obcí prochází silnice III. třídy č. 3516 z Luk nad Jihlavou do Kamenice a železniční trať č. 240 Brno-Jihlava. Dopravní obslužnost zajišťují dopravci ICOM transport a České dráhy. Autobusy jezdí ve směrech Jihlava, Luka nad Jihlavou, Brno, Kamenice, Měřín a Velké Meziříčí. Obcí prochází cyklostezka Jihlava – Třebíč – Raabs a červeně značená turistická trasa z Luk nad Jihlavou do Přímělkova.\n\nMístní děti dojíždějí do základní školy v Lukách nad Jihlavou. Nachází se zde kulturní dům, fotbalové hřiště a univerzální hřiště s umělým povrchem. FC Bítovčice byl založen v roce 1975. Fotbalový tým A hraje v sezoně 2014/2015 Okresní přebor a mužstvo B IV. třídu mužů, skupina A okresu Jihlava. Sbor dobrovolných hasičů Bítovčice vznikl roku 1931 a sídlí v hasičské zbrojnici u kaple.\n\n\n"}
{"id": "136813", "url": "https://cs.wikipedia.org/wiki?curid=136813", "title": "Důl (okres Pelhřimov)", "text": "Důl (okres Pelhřimov)\n\nObec Důl () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1542.\n\n\n\n"}
{"id": "136814", "url": "https://cs.wikipedia.org/wiki?curid=136814", "title": "Dehtáře", "text": "Dehtáře\n\nObec Dehtáře () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1379. Od 1. dubna 1976 do 30. června 1980 byla obec spolu se svými částmi Milotice, Onšovice a Vadčice součástí obce Velký Rybník. Poté se až do 23. listopadu 1990 staly součástí města Pelhřimov, kdy se opět Dehtáře osamostatnily.\n\n\n\n"}
{"id": "136815", "url": "https://cs.wikipedia.org/wiki?curid=136815", "title": "Chrastavec", "text": "Chrastavec\n\nObec Chrastavec se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1318. Další důležitá data z historie obce:\n\nHistoricky obec patřila do Čech, nicméně její současné katastrální území zahrnuje po změnách z roku 1988, kdy došlo k úpravě hranice s Moravskou Chrastovou a Chrastovou Lhotou, při níž byla hranice Chrastavce s oběma sousedními katastry částečně narovnána, i území, které patřívalo k Moravě. Při této změně byly od Moravské Chrastové připojeny například parcely č. 864, 865 a 866, pro změnu jiné parcely byly připojeny k Moravské Chrastové a Chrastové Lhotě.\n\n\n\n"}
{"id": "136816", "url": "https://cs.wikipedia.org/wiki?curid=136816", "title": "Chyšná", "text": "Chyšná\n\nObec Chyšná () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1305.\n\n"}
{"id": "136817", "url": "https://cs.wikipedia.org/wiki?curid=136817", "title": "Chotěnov", "text": "Chotěnov\n\nObec Chotěnov se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1347. Skládá se ze dvou původně samostatných obcí a katastrálních území Chotěnov a Olšany. Olšany u Chotěnova jsou jednou z nejstarších obcí regionu, zatím co Chotěnov vznikl na místě zaniklého Chotěnova dvora, od nějž je název odvozen. Obec sousedí s regionem Toulovcovy maštale.\n\n\n"}
{"id": "136818", "url": "https://cs.wikipedia.org/wiki?curid=136818", "title": "Dubovice", "text": "Dubovice\n\nObec Dubovice () se nachází v okrese Pelhřimov v Kraji Vysočina. Žije zde obyvatel.\n\nSoučástí Dubovic je chatová oblast, která se nachází směrem na Vlásenici. Spojení do Dubovic je zajištěno městskou linkou č. 1, pouze 4× denně. Významné byly pro Dubovice soutěže dobrovolných hasičů, kde se umísťovaly na předních místech. Výhodou této vesnice je krásná příroda v celém okolí.\n\nPrvní písemná zmínka o obci pochází z roku 1379. Od 4. října 1973 do 31. prosince 1993 byla obec součástí města Pelhřimov, dnes se jedná o samostatnou obec s vlastním obecním úřadem.\n\nV letech 2006–2010 působil jako starosta MUDr. Jaromír Kořínek, od roku 2010 tuto funkci zastává Jaroslav Váňa.\n\n\n"}
{"id": "136819", "url": "https://cs.wikipedia.org/wiki?curid=136819", "title": "Hadravova Rosička", "text": "Hadravova Rosička\n\nObec Hadravova Rosička () se nachází v okrese Jindřichův Hradec v Jihočeském kraji. Žije zde obyvatel.\n\nPrvní písemná zmínka o obci pochází z roku 1549.\n\n\n"}
{"id": "136820", "url": "https://cs.wikipedia.org/wiki?curid=136820", "title": "Drunče", "text": "Drunče\n\nObec Drunče () se nachází v okrese Jindřichův Hradec v Jihočeském kraji. Žije v ní obyvatel.\n\nPrvní písemná zmínka o obci pochází z roku 1267.\n\nObec Drunče se skládá ze dvou částí, které leží v katastrálním území \"Drunče\":\n\n"}
{"id": "136821", "url": "https://cs.wikipedia.org/wiki?curid=136821", "title": "Desná (okres Svitavy)", "text": "Desná (okres Svitavy)\n\nObec Desná se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1293.\n\n\n"}
{"id": "136822", "url": "https://cs.wikipedia.org/wiki?curid=136822", "title": "Borušov", "text": "Borušov\n\nObec Borušov (německy \"Pohres\") se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1398.\n\nK obci náleží i ZSJ a katastrální území \"Prklišov\"\n\n"}
{"id": "136823", "url": "https://cs.wikipedia.org/wiki?curid=136823", "title": "Bory", "text": "Bory\n\nBory () jsou obec v okrese Žďár nad Sázavou v kraji Vysočina. Leží 10 km severně od města Velké Meziříčí. Žije zde obyvatel. Vesnice je obklopena rozsáhlými loukami a lesy. Obcí protéká potok Babačka vlévající se do řeky Oslavy. Okolí obce je známe díky minerálům, které jsou bohatě zastoupeny v řadě muzeí.\n\nObec vznikla 1. 1. 1972 spojením Dolních a Horních Borů (včetně jejich místní části Cyrilov). Prvních 8 měsíců své existence nesla spojená obec název Horní Bory, od 1. 9. 1972 byl pak stanoven její současný úřední název – Bory.\n\nObec Bory v roce 2007 obdržela ocenění v soutěži Vesnice Vysočiny, konkrétně získala ocenění modrý diplom, tj. diplom za vzorné vedení obecní knihovny. Obec Bory v roce 2010 obdržela ocenění v soutěži Vesnice Vysočiny, konkrétně získala ocenění zelená stuha, tj. ocenění za péči o zeleň a životní prostředí. V roce 2016 získala obec ocenění v soutěži Vesnice Vysočiny 2016, konkrétně obdržela diplom za moderní knihovnické a informační služby.\n\n\n\nVe vsi se konají tradiční akce jako je masopustní průvod, pálení čarodějnic nebo kácení máje. V roce 2017 bylo otevřeno Obecní muzeum , kde je vystaven obecní kroj. Okolo Borů vede naučná stezka, na které jsou vystavěny panely, na kterých jsou zaznamenány informace o zajímavých místech v Borech. Součástí stezky je geoparčík a unikátní sluneční hodiny. Sportovní organizace pořádají turnaje v různých odvětvích sportu.\n\n\n\n"}
{"id": "136824", "url": "https://cs.wikipedia.org/wiki?curid=136824", "title": "Borovná", "text": "Borovná\n\nObec Borovná () se nachází v okrese Jihlava v kraji Vysočina. Leží v průměrné výšce 552 metrů nad mořem. Žije zde obyvatel. Celková katastrální plocha obce je 519 ha, z toho orná půda zabírá pouze 27 procent. Asi jedna třetina katastru obce je porostlá lesem. Menší část plochy obce zabírají také louky (méně než jednu třetinu).\n\nNázev se vyvíjel od varianty Borowna (1365), Borowne (1417, 1446), Borowna (1547, 1678, 1718, 1720, 1751, 1846) až ke konečné podobě Borovná v roce 1872. Místní jméno je odvozeno od adjektiva borovná, tedy místo porostlé borem.\n\nPrvní písemná zmínka o obci pochází z roku 1365. V Borovné byl odedávna svobodný dvůr. Majitelé se velmi často střídali, až v roce 1721 statek Borovnou koupil František Antonín hr. Lichtenštejn-Kastelkorn a od té doby sdílela Borovná osudy telčského panství až do roku 1849, ale jako oddělený a samostatně zdaněný statek. Z Borovné se jezdilo na týdenní úterní trhy do Telče. Podle vceňovacího operátu žilo roku 1843 v Borovné 169 obyvatel ve 24 domech a 36 domácnostech.\n\nOd 1. dubna 1980 do 31. prosince 1991 byla vesnice místní částí Telče, od 1. ledna 1992 je opět samostatná. Od roku 2003 spadá jako samostatná obec pod pověřený městský úřad v Telči.\n\nVe 2. polovině 19. a v 1. polovině 20. století se většina obyvatelstva obce živila zemědělstvím. V roce 1900 byla výměra hospodářské půdy obce 470 ha. Živnosti roku 1911: 1 kolář, 1 kovář, 2 obchodníci lahvovým pivem. Rok 1924: dvůr a lesní revír velkostatku Telč Podstatských-Lichtenštejnů, živnosti: 1 hostinský, 1 kovář, 11 hosp. rolníků. Obec byla elektrifikována připojením na síť ZME Brno roku 1947. Po roce 1948 byla zdejší půda obdělávaná státními statky, v 80.letech 20. století ji převzalo JZD Telč. Nyní převládající zaměstnání: zemědělství, v obci Autorenova, chov a výkrm vepřů. Po roce 1945 postaveno: přestavba školy na prodejnu a kancelář obecního úřadu s jídelnou pro důchodce.\n\nBorovná leží v okrese Jihlava v Kraji Vysočina. Nachází se 2 km jižně od Krahulčí, 4,5 km jihozápadně od Telče, 2 km od Horní Myslové, 2,5 km severně od Mysletic, 2 km severovýchodně od Olší a 3 km jihovýchodně od Mrákotína. Geomorfologicky je oblast součástí Česko-moravské subprovincie, konkrétně Javořické vrchoviny a jejího podcelku Jihlavské vrchy, v jejichž rámci spadá pod geomorfologický okrsek Mrákotínská sníženina. Průměrná nadmořská výška činí 552 metrů. Nejvyšší bod, Borovenský (671 m n. m.), leží severozápadně od obce. Severně od Borovné se nachází Březová hora (588 m n. m.). Obcí protéká bezejmenný potok, na němž se rozkládá řada rybníků – Nový rybník, Dvouhrázní rybník, Šilhan a největší z nich, Smíchov. Na území obce se nachází přírodní památka a evropsky významná lokalita U Borovné s rybníky s vegetací letněných rybníků, vlhkými loukami, mokřadními biotopy, zvláště chráněnými rostlinnými a živočišnými druhy.\n\nPodle sčítání 1930 zde žilo v 34 domech 199 obyvatel. 198 obyvatel se hlásilo k československé národnosti a 1 k německé. Žilo zde 199 římských katolíků.\n\nObec má sedmičlenné zastupitelstvo, v jehož čele stojí starosta Jaroslav Šalanda. Borovná je členem Mikroregionu Telčsko a místní akční skupiny Mikroregionu Telčsko.\n\nV obci sídlí firmy Zemědělské družstvo Mysletice a Myslivecké sdružení Podlesí – Borovná. Dvůr v Borovné nabízí ubytování, chová hospodářská zvířata a provozuje palírnu. Obcí prochází silnice III. třídy č. 40612 do Horní Myslové. Dopravní obslužnost zajišťuje dopravci ČSAD Jindřichův Hradec. Autobusy jezdí ve směrech na Dačice, Mysletice a Telč. Západně od obce prochází modře značená turistická trasa z Dobré Vody do Olší a přímo Borovnou vede cyklistická trasa č. 5261 z Dobré Vody do Dolní Myslové.\n\nObec byla původně přiškolena do Mrákotína, avšak pro obtížnost cesty pro žactvo bylo požádáno roku 1869 o vyškolení. Nejprve zde byla zřízena v roce 1874 expozitura mrákotínské školy, teprve když byla roku 1882 přiškolena obec Olší, škola se osamostatnila. Škola s 1. až 5. ročníkem působila v obci do roku 1972, kdy byla zrušena a žactvo převedeno do Telče.\n\n\n"}
{"id": "136825", "url": "https://cs.wikipedia.org/wiki?curid=136825", "title": "Boršov", "text": "Boršov\n\nObec Boršov () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Borzyssow (1379), Borsow (1415), Borzissow (1454), Borschau a Borschow (1790). Místní jméno je odvozeno od osobního jména Bořiš, původně název zněl Bořišov.\n\nPrvní písemná zmínka o obci pochází z roku 1379.\n\nV letech 1869–1900 vesnice spadala pod obec Hojkov.\n\nSbor dobrovolných hasičů vznikl v roce 1951 pod tehdejším názvem Svaz československého hasičstva. V roce 2012 měl 62 členů.\n\nBoršov leží v okrese Jihlava v Kraji Vysočina. Nachází se 0,5 km jižně od Dušejova, 3,5 km západně od Hubenova, 4 km severozápadně od Jedlova, 3,5 km severovýchodně od Hojkova a 4 km severovýchodně od Milíčova. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Čeřínecká vrchovina. Průměrná nadmořská výška činí 602 metrů. Severně od obce protéká Jedlovský potok.\n\nPodle sčítání 1921 zde žilo v 47 domech 272 obyvatel, z nichž bylo 128 žen. 272 obyvatel se hlásilo k československé národnosti. Žilo zde 269 římských katolíků.\n\nObec leží na jednom katastrálním území (pojmenované „Boršov“) a má dvě základní sídelní jednotky, které jsou pojmenované „Boršov“ a „Na bahnech“.\n\nBoršov je členem Mikroregionu Dušejovsko a místní akční skupiny Třešťsko.\n\nObec má pětičlenné zastupitelstvo, v jehož čele stojí starosta Zdeněk Kos.\n\nV obci sídlí firmy KIRO, spol. s r.o. a KARO LEATHER a.s. Jižně od vsi stojí kamenolom, kde se těžil biotitický granodiorit.\n\nObcí prochází silnice III. třídy č. 1338. Dopravní obslužnost zajišťuje dopravce ICOM transport. Autobusy jezdí ve směrech Hojkov, Nový Rychnov, Jihlava a Vyskytná.\n\nMístní děti dojíždějí do základní školy v Dušejově. Sbor dobrovolných hasičů Boršov byl založen v roce 1951. Nachází se zde požární nádrž, která slouží i jako koupaliště i zdroj vody pro vodovod.\n\n\n"}
{"id": "136826", "url": "https://cs.wikipedia.org/wiki?curid=136826", "title": "Cerekvička-Rosice", "text": "Cerekvička-Rosice\n\nObec Cerekvička-Rosice se nachází v okrese Jihlava v Kraji Vysočina. Leží 7 km jižně od Jihlavy. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce. Žije zde obyvatel.\n\nPrvní písemná zmínka o obci pochází z roku 1358.\n\nSbor dobrovolných hasičů vznikl v roce 1947. V roce 1953 obec pořídila hasičskou stříkačku za 27 tisíc Kčs, o rok později byla postavena hasičská zbrojnice. K roku 2013 má sbor 37 členů.\n\nOd 1. ledna 1989 do 31. prosince 1991 byla jak Cerekvička, tak Rosice (od roku 1961 osada obce Cerekvička) součástí města Jihlava.\n\nCerekvička-Rosice leží v okrese Jihlava v Kraji Vysočina. Nachází se 8 km jižně od Jihlavy, 11 km severně od Stonařova a 2 km východně od Cerekvičky. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 550 metrů. V Rosicích pramení Rosický potok, který poté protéká Cerekvičkou a následně se zprava vlévá do řeky Jihlávky. Východní hranici území obce tvoří Přísecký potok, na němž leží Hraniční rybník.\n\nObec je rozdělena na dvě místní části (Cerekvička a Rosice). Každá z částí má své samostatné katastrální území (pojmenované „Cerekvička“ a „Rosice u Cerekvičky“) a dvě základní sídelní jednotky, které jsou pojmenované „Cerekvička“ a „Rosice“.\n\nObec má sedmičlenné zastupitelstvo, v jehož čele stojí starosta Josef Rouča.\n\nV obci sídlí firmy Mlýn OIL, s.r.o., Biofeedback Institut, s.r.o., RWetc. s.r.o. a AMIDO, s.r.o.\n\nObcí prochází silnice III. třídy č. 03828 z Rosic do Čížova a místní komunikace č. 03829. Dopravní obslužnost zajišťuje dopravce ICOM transport. Autobusy jezdí ve směrech Jihlava, Vílanec, Loučky, Stonařov. Obcí vede také cyklistická trasa č. 5215.\n\nV obci Cerekvička-Rosice působí dobrovolní hasiči. Mají 37 členů.\n\n\n"}
{"id": "136827", "url": "https://cs.wikipedia.org/wiki?curid=136827", "title": "Bohuňovice (okres Svitavy)", "text": "Bohuňovice (okres Svitavy)\n\nObec Bohuňovice se nachází v okrese Svitavy v Pardubickém kraji. Leží 22 km severovýchodně od Svitav a 6 km severovýchodně od Litomyšle. Žije zde  obyvatel. Od 19. století do roku 1921 nesla obec jméno Bohňovice.\n\nPrvní písemná zmínka o obci pochází z roku 1167.\n\n"}
{"id": "136828", "url": "https://cs.wikipedia.org/wiki?curid=136828", "title": "Chlum-Korouhvice", "text": "Chlum-Korouhvice\n\nChlum-Korouhvice je obec v okrese Žďár nad Sázavou v Kraji Vysočina. Leží nedaleko Vírské přehrady. Žije zde obyvatel.\n\nPrvní písemná zmínka o obci pochází z roku 1349.\n\n"}
{"id": "136829", "url": "https://cs.wikipedia.org/wiki?curid=136829", "title": "Bystrá", "text": "Bystrá\n\nObec Bystrá () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1226.\n\nV letech 2006–2010 působila jako starostka Jindřiška Matějková, od roku 2010 tuto funkci zastává Roman Matějka.\n\n\n"}
{"id": "136830", "url": "https://cs.wikipedia.org/wiki?curid=136830", "title": "Cejle", "text": "Cejle\n\nObec Cejle () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Czaylam, Ceil a Ceila (1360), Czeil (1361), de Ceylla (1368), Czeyla (1369), czayle (1379), Czayl (1390), czeyle (1415), Zeil, Zeilen (1790), Zeil a Zeyl (1842), Cejly (1848, 1854) a Cejl (1904). Místní jméno vzniklo z německého slova \"zeile\" (řádka, čára, ulice a třída) a odvozeno je podle toho, že domy byly postaveny v řadě. Pojmenování je rodu ženského, čísla jednotného, genitiv zní Cejle.\n\nPrvní písemná zmínka o obci pochází z roku 1360.\n\nV letech 1961–1990 sem jako místní část patřila vesnice Dvorce. Od 1. ledna 1968 k obci přísluší Hutě.\n\nCejle leží v okrese Jihlava v Kraji Vysočina. Nachází se 2,5 km jižně od Mirošova, jihozápadně 8,5 km od Jihlavy a 2 km od Dvorců, 3 km severozápadně od Kostelce, 3,5 km severně od Dolní Cerekve a 3 km východně od Hutí. Geomorfologicky je oblast součástí Česko-moravské subprovincie, konkrétně Křemešnické vrchoviny a na rozmezí jejích podcelků Humpolecká vrchovina a Pacovské pahorkatiny, v jejichž rámci spadá pod geomorfologické okrsky Čeřínecká vrchovina a Rohozenská kotlina. Průměrná nadmořská výška činí 546 metrů. Nejvyšší bod, Na Vršku (580 m n. m.), leží jižně od obce. Cejlí protéká bezejmenný potok, který se východně od obce vlévá do řeky Jihlavy, která tvoří východní hranici katastru. V místní části Hutě se nachází přírodní památka Přední skála a památná lípa velkolistá.\n\nPodle sčítání 1921 zde žilo v 76 domech 539 obyvatel, z nichž bylo 279 žen. 519 obyvatel se hlásilo k československé národnosti, 17 k německé. Žilo zde 539 římských katolíků.\n\nObec je rozdělena na dvě části: Cejle a Hutě. Dále má tři katastrální území pojmenované „Cejle“, „Hutě“ a „Kostelecký Dvůr“ (přiléhá k sousední obci Kostelec) a tři stejně pojmenované základní sídelní jednotky.\n\nCejle je členem Mikroregionu Dušejovsko a místní akční skupiny Třešťsko.\n\nObec má devítičlenné zastupitelstvo, v jehož čele stojí starostka Pavlína Nováková, která 31. července 2012 nahradila Františka Němce, který funkci vykonával od voleb 2010, v letech 2006-2010 byla starostkou Dana Poláčková.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 12. dubna 2013.\n\nZnak: V zeleném štítě děleném sníženým zúženým zlatým břevnem nahoře mezi dvěma stříbrnými listnatými stromy se zlatými kmeny zlatý latinský kříž se středem přeloženým stříbrnou perlou a dolním ramenem zakončeným hrotem. Dole stříbrný mlýnský kámen.\n\nVlajka: List tvoří tři vodorovné pruhy, zelený, žlutý a zelený, v poměru 5 : 1 : 4. V horním pruhu u žerďového okraje žlutý latinský kříž se středem přeloženým bílou perlou a dolním ramenem zakončeným hrotem. V dolním pruhu u žerďového okraje bílé mezikruží. Poměr šířky k délce listu je 2 : 3.\n\nV obci sídlí firmy ELNA-renovace s.r.o., KOF TRANS s.r.o., PANTHER's - makléřská pojišťovací společnost s.r.o., PARTNER P&J s.r.o. a ENIAK, spol. s r.o. V Cejli se nachází Sběrný dvůr elektroodpadu Cejle. Obcí prochází silnice III. třídy č. 0395 (z Kostelce do Dvorců). Dopravní obslužnost zajišťuje dopravce ICOM transport. Autobusy jezdí ve směrech Jihlava, Telč, Rohozná, Jihlávka, Počátky a Batelov. Obcí prochází cyklistická trasa č. 5090 (z Hutí do Kostelce) a červeně značená turistická trasa z Čeřínku do Dvorců a modrá z Dolní Cerekve.\n\nV obci se nachází Základní a mateřská škola Cejle. Základní škola je jednotřídní od 1. do 5. ročníku. Při zvýšeném počtu žáků funguje jako dvoutřídní. Kapacita školy je 40 žáků. Do zdejší školy docházejí i děti z Dvorců a místní části Hutě. Kapacita mateřské školy činí 28 dětí.\n\nV budově obecního úřadu sídlí místní knihovna Cejle. Působí zde Sbor dobrovolných hasičů Cejle, který měl v roce 2014 20 členů, a Myslivecké sdružení Skalka. Sportovní šachový klub Cejle má dvě družstva. Tělovýchovná jednota Cejle vznikla v roce 1933. TJ Cejle A hraje fotbalový Okresní přebor Jihlava, tým B hraje v roce 2014/2015 IV. třídu mužů skupina B.\n\n\n\nCejle |\nHutě |\nZSJ Kostelecký Dvůr\n"}
{"id": "136831", "url": "https://cs.wikipedia.org/wiki?curid=136831", "title": "Dobrá Voda u Pacova", "text": "Dobrá Voda u Pacova\n\nObec Dobrá Voda u Pacova () se nachází v jihozápadní části okresu Pelhřimov v Kraji Vysočina, v nadmořské výšce 622 m. Žije zde obyvatel.\n\nPrvní písemná zmínka o obci pochází z roku 1318. Nejstarší kulturní památkou obce je kaplička postavená v roce 1885 na místě původní dřevěné zvonice. Zvon ve věžičce nese letopočet 1776. Vždy jedenkrát v roce, o pouti na svátek Nejsvětější trojice, je v kapličce sloužena mše.\n\nV letech 2006-2010 působil jako starosta Ivan Pučálek, od roku 2010 tuto funkci zastává Miloslav Matěj Zíka.\n\nO kulturu zde se stará hned několik spolků. Jako první spolek je třeba zmínit Sbor dobrovolných hasičů Dobrá Voda, který je v dnešní době spíše symbolický a nemá v obci již takový vliv jako tomu bývalo v dřívějších dobách. Přesto se hasiči dokáží připomenout akcemi jako jsou výlovy rybníků, každoročním hasičským bálem nebo v neposlední řadě prezentací obce v okrskových soutěžích.\n\nDalším spolkem je o. s. Lesklé Koule. Tento spolek vznikal v dobách rozvoje kapitalismu v ČR a svým nástupem pomalu, ale jistě vyvolávali malou obecní revoluci. Jejich činnost směřuje pro rozvoj vesnice, její zkrášlování, pomoc nadcházející generaci se svojí vlastní realizací nebo jde o akce kulturní (koncerty, turnaje apod.).\n\nZ těchto dvou jmenovaných spolků vznikl spolek třetí. Tímto spolkem je o. s. Mlíkaři, kteří se dali dohromady již před lety, ale oficiální podobu si nechali přidělit teprve v roce 2011. Jejich sídlem je malá budova v srdci obce a v úzké spolupráci s ostatními spolky se snaží v Dobré Vodě přispívat k rozvoji obce. Jde o spolek složený převážně z lidí, kteří mají k vesnici vybudovaný vztah nebo zde strávili část svého života. Ten se každý rok připomene pořádáním kulturních akcí jako je Vodafest či Mlíkařský ples a další a další.\n\n"}
{"id": "136832", "url": "https://cs.wikipedia.org/wiki?curid=136832", "title": "Budíkov", "text": "Budíkov\n\nObec Budíkov () se nachází 4,5 km severně od Humpolce v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1226.\n\n\n\n\n"}
{"id": "136834", "url": "https://cs.wikipedia.org/wiki?curid=136834", "title": "Horní Ves", "text": "Horní Ves\n\nObec Horní Ves () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1364.\n\nV roce 2018 získala obec ocenění v soutěži Vesnice Vysočiny 2018, konkrétně obdržela Diplom za moderní knihovnické a informační služby.\n\n\n\n"}
{"id": "136835", "url": "https://cs.wikipedia.org/wiki?curid=136835", "title": "Hrádek (okres Ústí nad Orlicí)", "text": "Hrádek (okres Ústí nad Orlicí)\n\nObec Hrádek () se nachází v okrese Ústí nad Orlicí v Pardubickém kraji, něco přes 4 km západně od Ústí nad Orlicí. Žije zde obyvatel.\n\nPrvní písemná zmínka o vsi (\"Mikeš z Jiehniedi zastavil lúku pod Hratkem\") pochází z roku 1432.\n\n"}
{"id": "136836", "url": "https://cs.wikipedia.org/wiki?curid=136836", "title": "Horní Němčice", "text": "Horní Němčice\n\nObec Horní Němčice () na Dačicku dříve s převahou obyvatelstva evangelického vyznání se nachází 13,5 km jihozápadně od Telče, v okrese Jindřichův Hradec v Jihočeském kraji. Obec leží na Moravě, těsně při historické česko-moravské hranici, v nadmořské výška 593 m. Nejbližší železniční stanice jsou v Jihlávce a Popelíně. Žije zde obyvatel.\n\nObec leží na pravém břehu údolí Studenského potoka, v severovýchodní  části Jindřichohradecké  pahorkatiny. Katastr obce zahrnuje území mezi údolími Bolíkovského potoka na východě a Studenského potoka a Hamerského potoka na západě. Na hřbetu mezi Studenským a Bolíkovským potokem probíhá hlavní evropské rozvodí mezi Dunajem a Labem. První odvádí vody do povodí Lužnice a Labe, druhý do Moravské Dyje a Dunaje. Nad povrch hřbetů mezi údolími vystupují osamocené vyvýšeniny jako Vrchy 642 m n. m. nebo Kopaniny 643 m n. m. severozápadně od obce. V území se střídají mrákotínské žuly s kordieritickými rulami, na východním svahu Studenského potoka v Horních Němčicích byly v provozu velké žulové lomy. (M. Hrádek)\n\nPrvní písemná zmínka o obci pochází z roku 1368, kdy je uvedena v zemských deskách jako Nempczicz. Od 15. století je zmiňován svobodný dvůr, na konci 16. století tvrz, ovčárna a pivovar. Od roku 1610 náležely dačickému panství, jemuž patřily až do roku 1849. Před třicetiletou válkou bylo v Horních Němčicích 20 usedlostí, z toho zůstalo za války osazeno 18 a 2 zpustly.\n\nPodle vceňovacího operátu žilo roce 1843 v Horních Němčicích 267 obyvatel, z toho 122 mužů a 145 žen ve 42 domech a 68 domácnostech. Z nich se 16 živilo zemědělstvím, 6 živnostmi a 2 obojím, vedle 44 nádeníků. Desátky se odváděly panství Dačice a faře ve Studené. Z Horních Němčic se jezdilo na týdenní čtvrteční trhy do Kunžaku. V roce 1850 měla 293 obyvatel.\n\nV letech 1850 až 1855 podléhaly politické pravomoci Podkrajského úřadu v Dačicích. Když byly roku 1868 opět odděleny veřejná správa a soudnictví, vrátily se pod politickou pravomoc Okresního hejtmanství v Dačicích, od roku 1919 okresní správy politické a od od 1928 okresního úřadu v Dačicích.\n\nPo osvobození v květnu 1945 náležely pod Okresní národní výbor v Dačicích a Okresní soud v Telči a ve správním okrese Dačice zůstaly i po územní reorganizaci roku 1949, kdy v rámci okresu spadaly také pod nově vzniklý Jihlavský kraj. Při další územní reorganizaci v polovině roku 1960 připadly s moravskými obcemi pod správní okres Jindřichův Hradec a Jihočeský kraj, což trvalo až do zrušení okresního úřadu v Jindřichově Hradci koncem roku 2002. Od poloviny roku 1979 byly Horní Němčice připojeny pod obec Studená, od r. 1990 jsou opět samostatnou obcí. Od roku 2003 spadají pod pověřený Městský úřad v Dačicích v samosprávném Jihočeském kraji.\n\nVe druhé polovině 19. století a v 1. polovině 20. století se většina obyvatelstva obce živila zemědělstvím. K roku 1911 se uvádí živnosti: 1 hostinský, 1 kovář, 3 mlynáři, 1 obchodník se smíš. zbožím a 1 prodejce tabáku. K roku 1924: 1 hostinský, 1 kovář a podkovář, 1 obchodník s dobytkem, 1 obchodník se smíš. zbožím, 1 mlynář, 1 pilař, 1 trafikant, 19 hospodařících rolníků. Na Studenském potoce Nacházelův mlýn. Obec byla elektrifikována připojením na síť ZME Brno roku 1946.\n\nPo roce 1945 byl vybudován zemědělský areál, provedena přestavba rodinných domků. JZD v obci vzniklo roku 1957. V roce 1974 bylo sloučeno s JZD Jilem a v roce 1978 do JZD Svornost Studená. Nyní převládající zaměstnání: zemědělství, soukromě hospodařící rolníci, malování skla, kamenolom.\n\nObec bývala přiškolena do Studené. Od 30. let 19. století do roku 1869 docházel v zimě učitelský pomocník do vsi a vyučoval po domech. V roce 1889 byla v obci postavena nákladem 5 700 zl. nová budova školy. Jednotřídní škola byla zrušena roce 1972 a žactvo bylo převedeno do Studené.\n\n\n\n"}
{"id": "136837", "url": "https://cs.wikipedia.org/wiki?curid=136837", "title": "Jívoví", "text": "Jívoví\n\nJívoví () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1200.\n\n"}
{"id": "136838", "url": "https://cs.wikipedia.org/wiki?curid=136838", "title": "Janůvky", "text": "Janůvky\n\nObec Janůvky (německy \"Johnsdorf\") se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1308.\n"}
{"id": "136839", "url": "https://cs.wikipedia.org/wiki?curid=136839", "title": "Hrachoviště", "text": "Hrachoviště\n\nObec Hrachoviště () se nachází v okrese Jindřichův Hradec v Jihočeském kraji. Žije zde obyvatel.\n\nNachází se zde stavby lidové architektury pozoruhodně urbanisticky uspořádané. Celkový počet domů dosahuje padesáti pěti.\n\nPrvní písemná zmínka o obci pochází z roku 1366, kdy ji Jan z Landštejna prodal Rožmberkům. Rožmberkové darovali polovinu vesnice klášteru třeboňskému a později celou.\n\n"}
{"id": "136840", "url": "https://cs.wikipedia.org/wiki?curid=136840", "title": "Hladov", "text": "Hladov\n\nObec Hladov (německy \"Pfaffendorf\") se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Paffendorp (1257), Hladow (1678, 1718), Hungerlayd (1720), Hungerleyden (1751), Hungerleiden či Kladow (1846) až k podobám Hungerleiden a Hladov v roce 1872. Původní německý název P(f)affendorf znamenal ves popova, tedy kněžská, neboť ves patřila ženskému premonstrátskému klášteru v Nové Říši. Jméno Hladov je jmenným tvarem od přídavného jména hladový. Nazývala se tak chudá vesnice s neúrodnou (hladnou) půdou. Němecný název Hungerlayd znamenal osada trpící hladem.\n\nPrvní písemná zmínka o obci pochází z roku 1257. V roce 1534 vesnici koupilo město Jihlava. Zpustlá ves byla znovu obnovena v 17. století českým obyvatelstvem. Do roku 1849 byla součástí novoříšského panství. Podle vceňovacího operátu žilo roku 1843 ve vsi 254 obyvatel, z toho 133 mužů a 122 žen ve 36 domech a 56 domácnostech. Desátky se odváděly panství Nová Říše. Na pondělní týdenní trhy se z Hladova jezdilo do Třebíče. Po osvobození v roce 1945 náležel Hladov pod Okresní národní výbor v Dačicích až do roku 1949, kdy připadl pod správní okres Třešť a v jeho rámci pro nově vzniklý Jihlavský kraj. Při další územní reorganizaci v polovině roku 1960 byl připojen pod správní okres Jihlava a Jihomoravský kraj až do zrušení Okresního úřadu v Jihlavě koncem roku 2003. V roce 1980 byl Hladov připojen pod obec Dlouhá Brtnice, od roku 1990 je opět samostatnou obcí. Od roku 2003 spadá pod pověřený městský úřad v Jihlavě v samosprávném kraji Vysočina. Elektrifikována byla obec připojením na rozvodnou sít ZME Brno v roce 1938. Po roce 1945 byla v obci postavena hasičská zbrojnice.\n\nHladov leží v okrese Jihlava v Kraji Vysočina. Nachází se 8 km jižně od Stonařova a 2,5 km od Dlouhé Brtnice, 3,5 km západně od Opatova, 2,5 km severně od Sedlatic, 4,5 km severovýchodně od Staré Říše. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Markvartická pahorkatina. Průměrná nadmořská výška činí 653 metrů. Nejvyšší bod o nadmořské výšce 659 metrů se nachází jihovýchodě od obce. Hladovem protéká Hladovský potok, na němž se rozkládají rybníky Panenská hráz a Hladovský rybník. Památná lípa srdčitá roste ve volné krajině v blízkosti lesního porostu a polní cesty u studánky.\n\nPodle sčítání 1930 zde žilo v 52 domech 278 obyvatel. 275 obyvatel se hlásilo k československé národnosti a 1 k německé. Žilo zde 276 římských katolíků, 1 evangelík a 1 příslušník Církve československé husitské.\n\nObec má sedmičlenné zastupitelstvo, v jehož čele stojí starosta Aleš Tomek. Hladov je členem Mikroregionu Třešťsko a Místní akční skupiny Třešťsko.\n\nV obci sídlí firmy DRS Deštná s.r.o., LESY NEPOMUKY,s.r.o., POSPÍCHAL ČALOUNĚNÝ NÁBYTEK CZ a.s., LTK speed s.r.o. a Dřevovýroba Prokš, s.r.o. a nachází se zde čerpací stanice Agip - Eni. Obcí prochází silnice II. třídy č. 38 ze Želetavy do Dlouhé Brtnice. Dopravní obslužnost zajišťují dopravci ICOM transport a TRADO-BUS. Autobusy jezdí ve směrech Jihlava, Nová Říše, Stará Říše, Želetava, Budeč, Zadní Vydří, Znojmo, Hrotovice, Moravské Budějovice. Obcí prochází žlutě značená turistická trasa z Opatova do Nepomuk.\n\nBudova školy byla postavena v Hladově v roce 1890. Vyučovalo se v ní až do 70. let 20. století, kdy byla pro malý počet žáků zrušena a žactvo bylo převedeno do Dlouhé Brtnice a do Stonařova. Působí zde Sbor dobrovolných hasičů a Myslivecké sdružení Hladov.\n\n\n"}
{"id": "136841", "url": "https://cs.wikipedia.org/wiki?curid=136841", "title": "Hořice (okres Pelhřimov)", "text": "Hořice (okres Pelhřimov)\n\nObec Hořice () se nachází v okrese Pelhřimov v Kraji Vysočina. Žije zde obyvatel. Severně od obce protéká Blažejovický potok, který je levostranným přítokem řeky Želivky. \n\nPrvní písemná zmínka o obci pochází z roku 1352.\n\nV letech 2006-2010 působil jako starosta Ladislav Vejsada, od roku 2010 tuto funkci zastává Alena Přívratská.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nÚzemím obce prochází dálnice D1 s exitem 75 Hořice. Dále tudy vedou silnice III. třídy:\n\n\n"}
{"id": "136842", "url": "https://cs.wikipedia.org/wiki?curid=136842", "title": "Horní Radslavice", "text": "Horní Radslavice\n\nHorní Radslavice () jsou obec v okrese Žďár nad Sázavou v Kraji Vysočina, ležící 9 km západně od Velkého Meziříčí. Žije zde obyvatel.\n\nPrvní písemná zmínka o obci pochází z roku 1377.\n\nV letech 2006–2010 působil jako starosta Radek Pospíšil, od roku 2010 tuto funkci vykonává Magda Komínková.\n\n"}
{"id": "136843", "url": "https://cs.wikipedia.org/wiki?curid=136843", "title": "Hatín", "text": "Hatín\n\nObec Hatín () se nachází v okrese Jindřichův Hradec v Jihočeském kraji. Žije zde obyvatel.\n\nPrvní písemná zmínka o obci se nachází v archivním zápisu z roku 1389, jako o součásti hradeckého panství.\n\nObec Hatín se skládá ze tří částí na dvou katastrálních územích\n\n\n"}
{"id": "136844", "url": "https://cs.wikipedia.org/wiki?curid=136844", "title": "Hartinkov", "text": "Hartinkov\n\nObec Hartinkov (původně \"Herrmannsdorf\") se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1291. Ve středověku tu na statcích žilo 7 rodin. Ve 30. letech 17. století byli původní majitelé nuceni zadlužený statek prodat a ten připadl Jaroslavu Drahanovskému z Pěnčína, který sídlil na zámku v Biskupicích.\n\nV první polovině 19. století po nálezu rudy v lesích mezi Hartinkovem a Vranovou Lhotou se do vesnice stěhují havíři a roku 1870 zde trvale žilo 426 osob.\n\nV údolí Věžnice dříve stával mlýn, nad kterým se rozkládal rybník, z obojího se zachovaly pouze pozůstatky. Výkon vodního motoru mlýna dosahoval výkonu 3,08 kW při spádu čtyři metry. Na začátku 20. století patřila budova mlynářské rodině Šmídů. Dne 4. května 1945 se v blízkosti mlýna strhla potyčka mezi partyzány a protipartyzánským komandem, jehož výsledek byla smrt pěti členů trestného komanda. Podle některých historiků byla tato událost poslední z příčin tragédie v nedalekém Javoříčku.\n\nObec se nachází ve střední části Zábřežské vrchoviny na území přírodním parku Bohdalov-Hartinkov, který je typický mozaikou polopřirozených a přírodně blízkých luk a pastvin.\n\nVýchodní část obce spadá do povodí potoka Věžnice, voda ze západní části odtéká bezejmennými toky do Nectavy a severní část je odvodňována Maratovským potokem.\n\n"}
{"id": "136846", "url": "https://cs.wikipedia.org/wiki?curid=136846", "title": "Hubenov (okres Jihlava)", "text": "Hubenov (okres Jihlava)\n\nObec Hubenov () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Steindorf (1366), Hubenuow (1467), Hubenow (1468, 1604), Steindof (1842), Hubenov a Steindorf (1854). Pojmenování Hubenov může být odvozeno od osobního jména Hubený či pravděpodobněji od přídavného jména hubený, což by odkazovalo na chudobu tamního obyvatelstva.\nPrvní písemná zmínka o obci pochází z roku 1361.\n\nV letech 1869–1890 sem příslušela vesnice Dvorce. V letech 1869–1910 byla Ježená osadou Hubenova.\n\nHubenov leží v okrese Jihlava v Kraji Vysočina. Nachází se 3 km jižně od Ježené, 7 km západně od Rantířova, 3 km severozápadně od Mirošova, 1 km severně od Jedlova a 2 km jihovýchodně od Dušejova. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Vyskytenská pahorkatina. Průměrná nadmořská výška činí 578 metrů. Západní hranici tvoří Jedlovský potok, východní pak Maršovský potok, na němž se nachází vodní nádrž Hubenov.\n\nPodle sčítání 1921 zde žilo v 24 domech 169 obyvatel, z nichž bylo 93 žen. 157 obyvatel se hlásilo k československé národnosti, 12 k německé, všech 169 obyvatel se hlásili k Římskokatolické církvi.\n\nObec se nečlení na místní části, má jediné katastrální území pojmenované Hubenov, na němž se nacházejí 2 základní sídelní jednotky – Nový Hubenov a Starý Hubenov.\n\nHubenov je členem Mikroregionu Dušejovsko a Místní akční skupiny Třešťsko.\n\nObec má sedmičlenné zastupitelstvo, v jehož čele stojí starosta Petr Paul.\n\nV obci sídlí firmy JISTAV-PF, s.r.o. a GALLUS EXTRA, s.r.o., dále pak chov hospodářských zvířat a výrobna rakví. Obcí prochází silnice II. třídy č. 602 z Jedlova do Jihlavy. Dopravní obslužnost zajišťuje dopravce ICOM transport. Autobusy jezdí ve směrech Pacov, Pelhřimov, Jihlava, Černovice, Opatov, Čechtice, Vyskytná, Nový Rychnov.\n\nMístní děti dojíždějí do základní školy v Dušejově. Působí zde Sbor dobrovolných hasičů Hubenov. Sídlí zde knihovna.\n\n"}
{"id": "136847", "url": "https://cs.wikipedia.org/wiki?curid=136847", "title": "Hojanovice", "text": "Hojanovice\n\nObec Hojanovice () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1318.\n\n"}
{"id": "136848", "url": "https://cs.wikipedia.org/wiki?curid=136848", "title": "Horní Újezd (okres Svitavy)", "text": "Horní Újezd (okres Svitavy)\n\nObec Horní Újezd se nachází v okrese Svitavy v Pardubickém kraji. Žije zde  obyvatel.\n\nObec byla součástí oblasti \"\"Újezdu na Lubném\"\" a po dlouhý čas se používalo jak pro Dolní, tak i pro Horní Újezd pouze označení \"\"Újezd\"\" či jeho místních částí - Krásnovsi, Vísky, Podlubníčku a Cikova. Označení \"\"Horní Aujezd\"\" se poprvé objevuje v gruntovních knihách zámeckého panství Litomyšl v roce 1544 a postupně nahrazuje zápisy pro jednotlivé místní názvy.\n\n\n\n\n\n\n\n\nPrvní písemná zmínka o obci pochází z roku 1167.\n\nV 1. polovině 19. století existovala jednotřídní farní škola, od r. 1875 dvojtřídní, později trojtřídní obecná škola s českým jazykem vyučovacím. Mezi lety 1850–1960 Horní Újezd náležel do litomyšlského politického a soudního okresu. 19. srpna 1892 v Horním Újezdě shořel Mackův statek. Při likvidaci požáru zasahoval hasičský sbor z Osíka. V letech 1921–1952 zachována v archívu Litomyšl hlavní kniha Svépomocného dobytčího spolku pro koně pro Horní Újezd a Desnou.\n\nPamětní deska na „Boštíkově mlýně“ v Horním Újezdě čp. 10 s nápisem: „Na paměť rychtáře Horno-Újezdského Lukáše Pakosty. Žil v tomto mlýně - jako vůdce selského povstání na Litomyšslku byl 13. srpna 1680 v Litomyšli popraven. Zemřel by jeho památka žila mezi námi.“ Železný kříž s kamenným podstavcem u silnice vedoucí obcí (vlevo). Datum na podstavci: 1857. O vánocích (r. 2010, r. 2011) v blízkosti kříže postaven betlém s výjevem narození Ježíše Krista.\n\n\n"}
{"id": "136850", "url": "https://cs.wikipedia.org/wiki?curid=136850", "title": "Koroužné", "text": "Koroužné\n\nKoroužné () je obec v okrese Žďár nad Sázavou v kraji Vysočina. Žije zde obyvatel.\n\nJméno obce je odvozeno od slova \"kroužit\". Řeka zde skutečně krouží kolem obce od severovýchodu na jihozápad. Na starém obecním razítku byl napsán název obce „Korožný“, odtud se slovo přejalo na „Koroužné\n\nKoroužné se skládalo ze dvou částí – Horního a Dolního Koroužného. Ujaly se zde také místní názvy částí „Amerika, Bejkovna (Raduška), Orel, Samotín (Meze), Spálenec, Za vodou, Hory“.\n\nPrvní písemná zmínka o obci pochází z roku 1377. Ke dni 2. října 2016 zde žilo 225 obyvatel, z toho 140 v Koroužném, 50 ve Švařci a 35 v Kobylnicích\n\n\n\n\n"}
{"id": "136851", "url": "https://cs.wikipedia.org/wiki?curid=136851", "title": "Koruna (okres Svitavy)", "text": "Koruna (okres Svitavy)\n\nObec Koruna (německy \"Mariakron\") se nachází v okrese Svitavy v Pardubickém kraji. Žije zde  obyvatel.\n\nV době vnitřní kolonizace místního kraje kolem poloviny 13. století byl roku 1267 nedaleko dnešní obce založen augustiniánský klášter Maria Kron (Koruna Panny Marie), obývalo jej kolem 10 mnichů. V majetku kláštera se nacházelo 20 lánů polí v Třebařově, hora a lesy u Krasíkova, mlýn na Sázavě, polovina vesnice Tatenice a později další pole u Třebařova.\n\nKlášter se stal významným poutním místem, podle pramenů zde přicházeli na kající pouti poutníci až z Polska.\n\nPoněvadž třebařovský dvůr již po léta vykazoval jen nepatrný výtěžek, byl roku 1771 zrušen, jeho pozemky přiděleny novým osídlencům.\n\nPo husitských válkách byl mnichy opuštěn, později byl ještě obýván, kolem roku 1550 však definitivně zanikl. Pozemky kláštera a dvůr v Třebařově připadly vrchnosti. Roku 1771 byl třebařovský dvůr zrušen a pozemky byly přiděleny novým osadníkům. Část z nich vybudovala osadu nacházející se na vyvýšenině asi 1,5 km od bývalého Malého Třebařova, pod nějž spadala, roku 1797 se osamostatnila (a byla nazvána dle bývalého kláštera \"Mariakron\"), v letech 1849–1867 Koruna opět spadala pod Malý Třebařov, od té doby již je samostatná. Osídlenecká kolonie dostala jméno Třebařovský Dvůr a byla samostatnou obcí až do r. 1849, kdy byla připojena k Malému Třebařovu.\n\nOstatní pozemky rozparcelovalného dvora dostali do vlastnictví další osídlenci na pozemku na vyvýšenině 1,5 km východně od Třebařovského Dvora. Na návrh zábřežského vrchního úředníka dostala tato osada jméno Koruna podle bývalého blízkého kláštera. Zpočátku byla osada Koruna připojena k Malému Třebařovu, roku 1797 se osamostatnila a měla vlastního rychtáře, ale r. 1849 byla znovu spojena s Malým Třebařovem. Konečně r. 1867 získala zase samostatnost a toho roku si zdejší občané volili vlastního starostu.\n\nAž do roku 1883 patřily obce Třebařov i Koruna stále k okresu Zábřeh, teprve uvedeného roku byly připojeny k Moravské Třebové.\n\nPo druhé světové válce byli původní němečtí obyvatelé vyhnáni a místo nich přišli čeští osadníci.\n\nV současné době je trvale obydleno 54 obytných stavení s trvale přihlášeným počtem 137 osob české národnosti. 7 chalup je užíváno k rekreačním účelům.\n\nMístní občané dojíždějí za prací do obce Třebařov, Moravské Třebové, Lanškrouna, Zábřeha na Moravě a České Třebové. Několik firem pak sídlí přímo v obci.\n\nV obci byl vybudován vodovodní systém, telefonní linka, je plně elektrifikována a v roce 2003 byla dokončena plynofikace obce. Do obce dojíždí 5× denně autobus ČSAD. Je zde také prodejna se smíšeným zbožím. V obci je možnost bezdrátového připojení k internetu.\n\nV obci se každý rok koná pálení čarodějnic, stavění Máje, kácení Máje a Dětský den. Při té příležitosti se koná fotbalový zápas mezi obcemi Koruna, Třebařov a Hoštejn, včetně večerní zábavy s občerstvením. V zimě se pořádá mikulášská besídka, kde jsou pro děti za odměnu připraveny soutěže a mikulášská nadílka. Konec roku završí silvestrovská zábava s ohňostrojem, kde se schází obyvatelé obce k přivítání nového roku.\n\n"}
{"id": "136852", "url": "https://cs.wikipedia.org/wiki?curid=136852", "title": "Klatovec", "text": "Klatovec\n\nObec Klatovec () se nachází v okrese Jihlava v kraji Vysočina. Žije zde obyvatel. Leží 12 km západně od Telče v Javořické vrchovině přímo u hranice kraje Vysočina s Jihočeským krajem. Obec se rozkládá v nadmořské výšce 740 m n. m. v mírném SZ svahu na úpatí vrchu Javořice. Novější část obce na JV straně leží v mírném východním svahu směrem k nedalekému rybníku Zhejral (součást stejnojmenné národní přírodní rezervace).\n\nNázev se vyvíjel od varianty Klatowetz (1386), Klatowecz (1398), v Klatovci (1406), Klatowecz (1437), Clatowecz (1448), Klatowecz (1512, 1678), Klatowetz (1718, 1720, 1751) až k podobám Klatowetz a Klatowec v roce 1846. Místní jméno může mít dva významy. Mohlo vzniklo přidáním přípony -ovec k příjmení Klát a znamenat patřící Klátovi. Druhou variantou je odvození ze slova klát ve významu pařez či špalek.\n\nPrvní písemná zmínka o obci pochází z roku 1386.\n\nKlatovec leží v okrese Jihlava v Kraji Vysočina. Nachází se 2,5 km jižně od Kaliště, 4 km severozápadně od Světlé, 4,5 km od Studené a 1,5 km od Horního Pole, 2 km východně od Panských Dubenek a 8 km jihovýchodně od Počátek. Geomorfologicky je oblast součástí Česko-moravské subprovincie, konkrétně Javořické vrchoviny a jejího podcelku Jihlavské vrchy, v jejíž rámci spadá pod geomorfologický okrsek Řásenská vrchovina. Průměrná nadmořská výška činí 704 metrů. Nejvyšší bod o nadmořské výšce 681 metrů se nachází jižně od obce. Klatovcem protéká bezejmenný potok, který se severně od obce u Býkovce vlévá do Býkoveckého rybníku. Východně od obce se na Studenském potoce rozkládá rybník Zhejral, ten byl vyhlášen evropsky významnou lokalitou a národní přírodní rezervací. U kulturního domu roste 18metrový památný javor klen, jehož stáří bylo v roce 1990 odhadováno na 115 let.\n\nPodle sčítání 1930 zde žilo v 57 domech 288 obyvatel. 288 obyvatel se hlásilo k československé národnosti. Žilo zde 249 římských katolíků a 36 evangelíků.\n\nKlatovec je členem Mikroregionu Třešťsko.\n\nObec má pětičlenné zastupitelstvo, v jehož čele stojí starosta Jaroslav Hembera.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 26. května 2011. Znak: V modro-červeně polceném štítě se stříbrným návrším se svěšeným červeným javorovým listem unciální M převýšené korunou, obojí zlaté, a provázené odvrácenými stříbrnými rohy. Vlajka: List tvoří čtyři svislé pruhy, bílý, modrý, červený a bílý, v poměru 1 : 2 : 2 : 1. Uprostřed mezi bílými odvrácenými rohy unciální M převýšené korunou, obojí žluté. Poměr šířky k délce listu je 2 : 3.\n\nObcí prochází silnice III. třídy č. 40914 z Horního Pole do Kaliště. Dopravní obslužnost zajišťuje dopravce ICOM transport. Autobusy jezdí ve směrech Počátky, Jihlávka a Studená. Obcí prochází cyklistická trasa Greenway ŘV.\n\nMístní děti dojíždějí do základní školy v Počátkách nebo ve Studené. Působí zde Sbor dobrovolných hasičů Klatovec. Vedle bývalé školy, která nyní slouží k bydlení, byl vybudován kulturní dům.\n\n\n\n"}
{"id": "136853", "url": "https://cs.wikipedia.org/wiki?curid=136853", "title": "Komorovice", "text": "Komorovice\n\nObec Komorovice () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1226.\n\n\n"}
{"id": "136857", "url": "https://cs.wikipedia.org/wiki?curid=136857", "title": "Kozlov (okres Jihlava)", "text": "Kozlov (okres Jihlava)\n\nObec Kozlov () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Kozlow (1585), z Kozlova (1597), Kosslow (1679), Kocžlow (1718), Koslaw (1720), Kozlau (1751), Koslau a Kozlow (1846) až k podobám Kozlau a Kozlov v roce 1872). Místní jméno vzniklo přidáním přípony -ov k osobnímu jménu Kozel.\n\nPrvní písemná zmínka o obci pochází z roku 1451, kdy byla zdejší rychta za 20 kop grošů osadníky vykoupena od opata třebíčského kláštera Trojana. Od roku 1550 tvořila obec součást panství Luka, které Bohuslav Rut z Dírné. V roce 1556 získává Kozlov od krále Ferdinanda I. Vratislav II. z Pernštejna. Ten už v roce 1558 nechal obec zapsat Burianovi Osovskému z Doubravice, který panství v roce 1560 přenechal Janu Zahrádeckému ze Zahrádek. V roce 1585 mění Kozlov majitele znovu, když jej Arnošt Zahrádecký ze Zahrádek (i jménem svých mladších bratrů Oldřicha a Smila) daroval Matouši Grýnovi ze Štircnberku a na Stránkách.\n\nV letech 1869-1950 spadala pod správu Kozlova osada Rytířsko. Od 1. července 1989 do 31. prosince 1991 byl část Luk nad Jihlavou. Obec Kozlov v roce 2000 obdržela ocenění v soutěži Vesnice Vysočiny, konkrétně získala ocenění zelená stuha, tj. ocenění za péči o zeleň a životní prostředí. Od 31. května 2005 obec užívá znak a vlajku.\n\nKozlov leží v okrese Jihlava v Kraji Vysočina. Nachází se 3,5 km jižně od Jamného, 4 km severozápadně od Vysokých Studnic, 5 km severně od Luk nad Jihlavou a 3,5 km severovýchodně od Velkého Beranova. Geomorfologicky je oblast součástí Česko-moravské subprovincie, konkrétně Hornosázavské pahorkatiny a jejího podcelku Jihlavsko-sázavská brázda, v jejíž rámci spadá pod geomorfologický okrsek Beranovský práh. Průměrná nadmořská výška činí 505 metrů. Nejvyšší bod, Vršky (551 m n. m.), leží severovýchodně od obce. Kozlovem protéká Kozlovský potok, do něhož se zleva na jihu vlévá potok Loudilka, na němž se nachází stejnojmenný rybník. Na návsi se nachází Návesní rybník, na horním toku Kozlovského potoka se rozkládají četné rybníky, např. Na Cípu a Na Křižance. Severovýchodní hranici katastru tvoří řeka Šlapanka.\n\nPodle sčítání 1930 zde žilo v 109 domech 580 obyvatel. 580 obyvatel se hlásilo k československé národnosti. Žilo zde 580 římských katolíků.\n\nObec leží na katastrálním území Kozlov u Jihlavy a je členem Svazku obcí mikroregionu Loucko a místní akční skupiny LEADER - Loucko.\n\nObec má sedmičlenné zastupitelstvo, v jehož čele stojí starostka Milada Jiráčková.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 31. května 2005. Znak: V modrém štítě zlatý gotický dvojklíč, jehož držadlem je provlečen postavený stříbrný meč se zlatým jílcem provázený nahoře dvěma zlatými růžemi s prázdnými semeníky a zelenými kališními lístky. Vlajka: List tvoří tři svislé pruhy, žlutý, modrý a žlutý, v poměru 1:4:1. Uprostřed žlutý gotický dvojklíč, jehož držadlem je provlečen bílý meč se žlutým jílcem hrotem dolů. Poměr šířky k délce je 2:3.\n\nV obci sídlí firmy Zemědělské družstvo Velký Beranov, GOFY s.r.o., HOTEL HLAVÁČ, s.r.o., VERTICAL INTERNATIONAL, s.r.o., Investigation Securities s.r.o., STRATEGIN 1 a.s., Kontrolní a měrová služba v.o.s., Best Food a.s., UNIXAN s.r.o. a obchod firmy LAPEK, a.s. a VIKKO s.r.o. Katastrem obce prochází dálnice D1 s částí exitu 119 Velký Beranov. Na území obce zasahuje část silnice II/353 v úseku Žďár nad Sázavou - Jihlava, dále zde začíná silnice II/404 pokračující na Luka nad Jihlavou a prochází silnice II/602 v úseku Měřín Jihlava. Silniční síť doplňuje silnice III/3532 Rytířsko - Kozlov - II/404. Dopravní obslužnost zajišťují dopravci ICOM transport, TRADO-BUS a Tourbus. Autobusy jezdí ve směrech Brno, Velké Meziříčí, Jihlava, Tábor, Písek, Strakonice, Velká Bíteš, Luka nad Jihlavou, Bítovčice, Kamenice, Vržanov, Měřín, Bransouze, Arnolec, Věžnice, Nadějov, Jamné, Bohdalov, Žďár nad Sázavou a Náměšť nad Oslavou. Obcí prochází cyklistická trasa č. 5215 z Rytířska do Luk nad Jihlavou.\n\nZákladní škola a Mateřská škola Kozlov je příspěvková organizace, kterou zřizuje obec Kozlov. Mateřská škola má kapacitu 49 dětí a základní škola pro 1. stupeň 40 žáků. Sídlí zde knihovna. Působí zde Sbor dobrovolných hasičů Kozlov. Tělovýchovná jednota Kozlov hraje v sezoně 2014/2015 fotbalovou III. třídu mužů v okrese Jihlava.\n\n\n\n\n"}
{"id": "136858", "url": "https://cs.wikipedia.org/wiki?curid=136858", "title": "Jindřichovice (okres Jihlava)", "text": "Jindřichovice (okres Jihlava)\n\nObec Jindřichovice () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Gydrsychowycz (1354), Gindrzichowicz (1358), Gindrzichowicze (1417), z Gindrzichowicz (1531), z Gindrzichowicz (1573), Gindržichowitz (1678, 1718), Gindrzichowitz (1720, 1751), Gindřichowitz, Indřichowitz a Gindřichowice (1846) až k variantám Indřichowitz a Jindřichovice. Místní jméno vzniklo přidáním přípony -ovice k osobnímu jménu Jindřich a znamenalo ves lidí Jindřichových. Název je rodu ženského, čísla pomnožného a genitiv zní Jindřichovic.\n\nPrvní písemná zmínka o obci pochází z roku 1354. Uprostřed návsi stojí kaple z r. 1897, postavena nákladem 10 000 K (mimo dovoz a nádenickou práci) a zasvěcena Panně Marii Růžencové.\n\nJindřichovice leží v okrese Jihlava v Kraji Vysočina. Nachází se 3 km jižně od Svojkovic, 2,5 km západně od Želetavy, 2,5 km severovýchodně od Krasonic, 5 km východně od Nové Říše a 1,5 km od Zdeňkova a 2,5 km jihovýchodně od Rozseče. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Markvartická pahorkatina. Průměrná nadmořská výška činí 605 metrů.\n\nNejvyšší bod o nadmořské výšce 644 metrů stojí severovýchodně od obce. Holý kopec (631 m n. m.) leží jihozápadně od Jindřichovic. Obcí protéká Jindřichovický potok, který tvoří jižní část východní hranice katastru a leží na něm rybník Hana. Jindřichovický potok se jižně od obce vlévá do Želetavky, která tvoří jižní hranici území Jindřichovic. Jihozápadně od vsi pramení bezejmenný potok, který se vlévá do Jindřichovického potoka.\n\nPodle sčítání 1930 zde žilo v 45 domech 182 obyvatel. 181 obyvatel se hlásilo k československé národnosti. Žilo zde 182 římských katolíků.\n\nObec leží na katastrálním území Jindřichovice na Moravě. Jindřichovice jsou členem Mikroregionu Telčsko a místní akční skupiny Mikroregionu Telčsko.\n\nObec má sedmičlenné zastupitelstvo, v jehož čele stojí starosta Miroslav Brunner.\n\nV obci sídlí firma J.P. - WOOD, s.r.o. a ubytovací zařízení Havlišův mlýn, s.r.o. Obcí prochází silnice II. třídy č. 112 ze Zdeňkova do Želetavy. Dopravní obslužnost zajišťují dopravci ICOM transport a ČSAD Jindřichův Hradec. Autobusy jezdí ve směrech Dačice, Budeč, Želetava, Markvartice, Nová Říše, Třebíč, Telč, Studená. Obcí prochází cyklistická trasa č. 5125 ze Zdeňkova do Želetavy.\n\nMístní děti dojíždějí do školy v Želetavě. Sbor dobrovolných hasičů Jindřichovice byl založen v roce 1948.\n\n\n"}
{"id": "136859", "url": "https://cs.wikipedia.org/wiki?curid=136859", "title": "Kadolec", "text": "Kadolec\n\nKadolec () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1364. Patřila tehdy pod osovské panství. Jednu polovinu vsi držel Jindřich z Ronova., druhou bratří z Ronova. Od roku 1372 náležela ves Janovi st. z Meziříčí.\n\nKadolec od roku 1687 spadal ke křižanovskému panství. V letech 1850–1867 tvořil součást Křižanova. Mezi lety 1975–1990 byl Kadolec opět součástí obce Křižanov, od roku 1990 je samostatný.\n\n\n\n"}
{"id": "136860", "url": "https://cs.wikipedia.org/wiki?curid=136860", "title": "Ježená", "text": "Ježená\n\nObec Ježená ( \"Jesau\") se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Jesena (1226), Jezena (1359), v Jezenej (1437), Gezena (1486), Gezienau (1596), Gessaw (1654, 1675), Jesau (1787), Jesau a Jezina (1843, 1854). Místní jméno vzniklo z přídavného jména ježená a znamenalo naježená, neurovnaná či rozčepýřená.\n\nPrvní písemná zmínka o obci pochází z roku 1226. Půdorysné uspořádání obce svědčí o tom, že vznikla asi koncem 12. století jako lesní návesní ves po obou stranách potoka Jeziny. Prvním písemným dokumentem o její existenci je listina papeže Horonia z roku 1226, kterou potvrzuje želivskému klášteru vlastnictví 64 vesnic, mezi nimi i Ježené. V roce 1233 je Jezina jmenována v listině Václava l., v níž panovník rozhoduje ve sporu o les Borek. Fotokopie obou těchto listin jsou k dispozici v příloze obecní kroniky.\n\nČeský původ obce dokládá i její jméno, od první zmínky až do 15. století se objevuje jako \"Jezina\", \"Jesina\", \"Gesina\", a je vykládáno jako jméno vsi naježené, načepýřené. Původně česká ves byla ale ve 13. století v době “stříbrné horečky“ osazena německými kolonisty. Zbytky stříbrných šachet ze 40. let 13. století jsou dodnes k vidění na hranicích katastru obce Ježené s Rounkem v lesích. V této době má také původ jihlavský německý jazykový ostrůvek – Ježená, Jiřín, Rounek, Německá Vyskytná. V majetku želivského kláštera ves zůstala od nejstarší zprávy v roce 1226 až do 15. století, kdy po husitských válkách po rozdělení církevního majetku připadla pánům Trčkům z Lípy a byla připojena lipnickému k panství. Trčkové Ježenou s celým okolím prodali roku 1596 městu Jihlavě, v jehož majetku zůstala až do roku 1849.\n\nVes původně patřila k rychtě ve Vyskytné a v urbáři z roku 1554 je jmenováno 13 majitelů usedlostí, vystavěných kolem dolní návsi. Ty odváděly každá 9 kop a 4 groše úroků, roku 1606 také ještě vánoční plat 36 grošů a 3 kopy 30 grošů výčepného ze 14 sudů piva. Po třicetileté válce už bylo v obci jen 9 usedlostí – platily 6 kop 27 grošů. V polovině 18 století činil domovní úrok ročně 14 zlatých a 28 krejcarů, výčepné 46 krejcarů, desátek 17 krejcarů a 6 kapounů. V té době muselo osm zdejších sedláků robotovat čtyři dny v týdnu trojspřežím, tři sedláci čtyři dny dvojspřežím a bylo 208 dní pěší roboty.\n\nObec mívala tři starodávné mlýny – „Frühaufův“ (Hlaváčkův) mlýn v objektu číslo 1, v čísle 4 a v čísle 11 doložené od 16. století. V čísle 11 bývala dříve výroba potaše – Husárna – byla zrušena 1880. Od roku 1855 do roku 1878 byla v čísle 11 palírna lihu a od roku 1880 škrobárna, která v roce 1922 vyhořela. Celková výměra obecního katastru tehdy byla 446 ha. Obec vlastnila svůj les i lom. Od roku 1775 stojí v obci kaple sv. Jakuba – původní zvonek z roku 1782 byl v první světové válce zabaven – dnešní zvonek je z roku 1922.\n\nPřifařena a přiškolena byla původně k Vyskytné, od roku 1866 byla školou přidělena k Jiřínu, od roku 1885 k Hubenovu. V roce 1900 byla v Ježené v rozdělené části statku čísla 9 zřízena expozitura hubenovské školy. V roce 1905 se škola osamostatnila – byla postavena budova školy čísla 13 – z ní jsou dochovány první snímky stavby. To však byla škola německá, protože v obci bylo 241 obyvatel – ale 200 Němců a jen 41 Čechů. I po první světové válce zůstala škola i obecní úřad v rukou Němců, proto byla v roce 1919 v soukromé usedlosti čísla 20, u Kerbalů, zřízena první česká škola s českým učitelem. Třída byla velká 5x4, 5x2,4 metrů a měla 34 až 38 žáků, vedle bydlel i učitel. V roce 1923 byla česká škola přestěhována do čísla 13. V roce 1921 byla v obci zřízena první česká knihovna, knihovníkem byl Václav Novák z č. 20.\n\nOd roku 1869 byla osadou Hubenova, Ježená a Hubenov tak tvořily původně jednu politickou obec, a to až do roku 1912, kdy došlo k rozdělení. V roce 1847 měla obec 166 obyvatel, převážně Němců, v roce 1900 zde žilo 241 obyvatel, z toho jen 41 Čechů. V obecních volbách v roce 1919 se dostalo poprvé do zastupitelstva pět Čechů, do obecní rady dva a Alois Bína z čísla 16 se stal náměstkem starosty. Zásluhou Jednoty pošumavské, jejíž pomocí se stavěly od roku 1923 v obci domky pro Čechy za podpory starousedlíků, bylo v roce 1930 v obci už 175 Čechů a jen 71 Němců. V komunálních volbách roku 1923 získali Češi sedm mandátů a Němci, kteří kandidovali za německé agrárníky jen pět mandátů. Prvním českým starostou se tehdy stal Rudolf Hlaváček z čísla 1, kterému byla po zranění v první světové válce v 19 letech amputována celá noha. V roce 1927 se stal starostou Alois Bína z čísla 16 a v letech 1938–1939 Antonín Hlaváček z čísla 1. V roce 1934 byl do obce zaveden telefon a 7. srpna 1937 se v obci poprvé rozsvítilo elektrické světlo.\n\nJežená leží v okrese Jihlava v Kraji Vysočina. Nachází se 2 km jižně od Jiřína, 3 km západně od Vyskytné nad Jihlavou, 3 km severozápadně od Hubenova a 2,5 km severovýchodně od Dušejova. Geomorfologicky je oblast součástí Česko-moravské subprovincie, konkrétně Křemešnické vrchoviny a jejího podcelku Humpolecká vrchovina, v jejíž rámci spadá pod geomorfologický okrsek Vyskytenská pahorkatina. Průměrná nadmořská výška činí 552 metrů. Obcí protéká Maršovský potok. V severní části obce ve svahu nad účelovou komunikací roste památná 29metrová lípa srdčitá zvaná „Lípa u Smrčků“, jejíž stáří bylo v roce 2009 odhadováno na 160 let.\n\nPodle sčítání 1921 zde žilo v 31 domech 219 obyvatel, z nichž bylo 111 žen. 124 obyvatel se hlásilo k československé národnosti, 93 k německé. Žilo zde 218 římských katolíků.\n\nJežená je členem Mikroregionu Dušejovsko a místní akční skupiny Třešťsko.\n\nObec má pětičlenné zastupitelstvo, v jehož čele stojí starosta Ondřej Šťastný.\n\nV obci sídlí firma NOVOPLYN k.s. Pacov, dále pak truhlářství, instalatérství a autorizovaný servis a dodávky zařízení stomatologických ordinací Červinka. Obcí prochází silnice III. třídy č. 01945 z Dušejova. Dopravní obslužnost zajišťují dopravci ICOM transport, ČSAD Benešov a ARRIVA PRAHA. Autobusy jezdí ve směrech Praha, Pelhřimov, Jihlava, Vlašim, Černovice, Opatov, Čechtice, Nový Rychnov, Hojkov, Vyskytná a Čejkov. Obcí prochází žlutě značená turistická trasa z Mirošova do Jiřína.\n\nMístní děti dojíždějí do základní školy v Dušejově. Působí zde Sbor dobrovolných hasičů Ježená. Místní knihovna spadá pod Městskou knihovnu Jihlava.\n\n"}
{"id": "136861", "url": "https://cs.wikipedia.org/wiki?curid=136861", "title": "Jersín", "text": "Jersín\n\nObec Jersín ( ) se nachází v okrese Jihlava v Kraji Vysočina. Jersín leží na řece Balince, rozkládá na ploše 596 hektarů v nadmořské výšce 520 metrů. Žije zde obyvatel.\n\nNázev se vyvíjel od varianty Gersyn (1556), Jersenii (1662), Gerszein (1679), Gerssein (1718), Jersein (1751), Jersein a Gersegn (1846), Jersein a Jeřín (1872) až k podobám Jersein a Jersín v roce 1915. Místní jméno vzniklo přidáním přivlastňovací přípony -ín k osobnímu jménu Jersa (domácká podoba nějakého osobního jména Jar-).\n\nVznikl přibližně v II. polovině 13. století podobně jako ostatní obce díky osidlování kraje benediktinským klášterem z Třebíče. V roce 1298 se uvádí Jersín jako jedna z osad určených pro zakládání proboštství v Měříně. První písemná zmínka o obci Jersín pochází z roku 1453, kdy byla jako součást měřínského proboštství zastavena třebíčským opatem Trojanem Jinochovi z Měřína. Ten však již roku 1454 přenechal zástavu meziříčskému měšťanovi Václavu Rohanovi a z něho přešel zástavní list v roce 1470 na Maška z Meziříčí. V roce 1481 získal měřínské proboštství Jan Meziříčský z Lomnice. Jihlavskými smlouvami z roku 1486 bylo rozhodnuto o navrácení měřínských statků třebíčskému klášteru, ale již v roce 1491 zastavil Vladislav Jagellonský měřínské proboštství Vilémovi z Pernštejna. V roce 1515 připadlo proboštství jeho synovi Janovi z Pernštejna, který je roku 1536 postoupil Janu Jetřichovi z Boskovic. Brzy však získal proboštství zpět a toto si podržel až do své smrti dne 8. září 1548. V roce 1556 tu vystavěli zákupní rychtu, kterou vrchnost proměnila ve dvůr a v provozu tu byl i mlýn, a Ferdinand I. dal proboštství v alod Vratislavovi z Pernštejna, který je v roce 1557 přenechal Janu Stráneckému ze Stránce. Roku 1559 získal měřínské zboží Jan Chroustenský z Malovar a po něm, v roce 1585, jeho syn Jan. Ten v roce 1597 odkázal měřínské zboží a nabyté rudolecké panství svému synovci Janu Rafaelovi Chroustenskému, který se stal jeho posledním českým majitelem. V roce 1621 bylo panství Janu Rafaelovi Chroustenskému konfiskováno a následně za 68 000 zlatých prodáno Rombaldovi, hraběti Collalto. V roce 1872 zde byla založena škola. Roku 1875 se Jersín osamostatnil, v letech 1850-1875 spadal jako osada pod obec Černá v okrese Velké Meziříčí, kam poté spadal až do roku 1950, kdy se stal součástí okresu Jihlava-okolí. Od roku 1961 spadá pod okres Jihlava.\n\nJersín leží v okrese Jihlava v Kraji Vysočina. Nachází se 13 km jižně od Bohdalova, 3 km západně od Černé, 5 km severozápadně od Měřína, 17 km severovýchodně od krajské Jihlavy, 5 km východně od Nadějova, 12 km jihovýchodně od Polné a 2 km jižně od Arnolce. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Bítešská vrchovina, v jejíž rámci spadá pod geomorfologický okrsek Měřínská kotlina. Průměrná nadmořská výška činí 520 metrů. Obcí protéká řeka Balinka, jižní částí katastru pak Koutecký potok. V obci se rozkládají dva rybníky Dolní Jára a Horní Jára, Nový rybník se nachází 2 km severovýchodně od obce. V katastrálním území můžeme najít i Mlýnský rybník, jenž se využívá k chovu ryb. Na území obce se nachází přírodní památka Jersínská stráň, která je chráněná pro zachovalý fragment suchomilných travinobylinných společenstev s výskytem kriticky ohroženého rostlinného taxonu a dalších ohrožených druhů rostlin a bezobratlých živočichů.\n\nStojí tu 75 domů. Z celkového počtu obyvatel se 143 hlásí k náboženské víře. Podle sčítání obyvatelstva 1930 tu žilo 348 katolíků a jeden člověk jiného vyznání. Obec spadá pod farnost v Měříně.\n\nJersín je členem Dobrovolného svazku obcí Mikroregionu Polensko a místní akční skupiny Českomoravské pomezí.\n\nObec má pětičlenné zastupitelstvo, v jehož čele stojí starosta Luboš Štěpnička. Ve volbách roku 2010 kandidovali pouze Nezávislí kandidáti Jersín. Volební účast činila 56,97 %.\n\nSídlí tu firma na výrobu hydraulických a řezných olejů OLEA CZ s.r.o., dále pak firmy TRADE-REAL-CONSULT, s.r.o, SELMA a.s. a BIONA JERSÍN s.r.o. Okolní půdu obdělává Zemědělské hospodářské družstvo Jersín. Funguje tady obchod se smíšeným zbožím, zdravotní středisko a úřadovna České pošty. Dálnice D1 stojí 1 km od obce. Jersínem prochází silnice III. třídy 3515 z Nadějova, východně od obce vede komunikace III. třídy č. 34823 do Arnolce. Dopravní obslužnost zajišťují dopravci ICOM transport a ZDAR. Autobusy jezdí ve směrech Jihlava, Jamné, Nadějov, Polná, Bohdalov, Žďár nad Sázavou, Arnolec, Měřín a Velké Meziříčí.\n\nMateřská škola Jersín má kapacitu 25 dětí. Místní děti dojíždějí do základní školy v Měříně. Ve víceúčelové budově sídlí obecní úřad a místní knihovna. V přízemí zbudovali hasičskou zbrojnici, jenž se určena pro zdejší sbor dobrovolných hasičů založený roku 1892.\n\n\n\n"}
{"id": "136862", "url": "https://cs.wikipedia.org/wiki?curid=136862", "title": "Kejžlice", "text": "Kejžlice\n\nObec Kejžlice (j. č., tedy: \"ta Kejžlice; \") se nachází 6 km severně od Humpolce v okrese Pelhřimov v Kraji Vysočina. Žije zde obyvatel. Obcí z jihu na sever protéká Pstružný potok, který je levostranným přítokem řeky Sázavy.\n\nKejžlice se nečlení na části, má však dvě základní sídelní jednotky, vlastní Kejžlice a osadu Nový Dvůr.\n\nPod Kejžlici spadá také osada Orlovy s Orlovskou myslivnou, neodmyslitelně spjatou se vznikem českého skautingu – Junáka.\n\nStarší název byl \"Kýžlice\". První písemná zmínka o obci pochází z roku 1378.\n\nNa území Kejžlice se nachází přírodní rezervace Kamenná trouba.\n\n\n"}
{"id": "136863", "url": "https://cs.wikipedia.org/wiki?curid=136863", "title": "Líšnice (okres Ústí nad Orlicí)", "text": "Líšnice (okres Ústí nad Orlicí)\n\nObec Líšnice () se nachází v Pardubickém kraji, okres Ústí nad Orlicí, v podhůří Orlických hor, podél toku Divoké Orlice asi 3 km východně od města Žamberk. Žije zde obyvatel.\n\nPrvní písemná zmínka o vsi se vyskytuje k 1. únoru 1514 v zemských deskách v souvislosti se zastavením části žampaškého panství Janem Žampachem z Potštejna Burianovi Trčkovi z Lípy; v zápise o rozdělení panství a zástavě se Líšnice (\"vsí celou Lesstniczy\") uvádí mezi majetkem, který si Jan Žampach ponechal.\n\nV obci žil soukromý zemědělec Jaroslav Zářecký, který byl za První republiky poslancem Národního shromáždění republiky Československé za Republikánskou stranu zemědělského a malorolnického lidu (agrárníky). \n\n\n"}
{"id": "136864", "url": "https://cs.wikipedia.org/wiki?curid=136864", "title": "Kukle", "text": "Kukle\n\nObec Kukle se nachází v okrese Svitavy v Pardubickém kraji. Leží 5 km severozápadně od Svitav. Žije zde obyvatel.\n\nCelá zástavba obce jakož i téměř celé její katastrální území leží v Čechách, ale nezastavěná okrajová jižní část katastru náležela před 7. červencem 2011 k moravskému katastrálnímu území Javorník u Svitav. Poté vstoupila v platnost komplexní pozemková úprava, při které byla z Javorníku do Kuklí překatastrována autobusová zastávka, o jejíž parcelu obec Kukle projevila zájem.\n\nPrvní písemná zmínka o vsi pochází z roku 1748. Od svého vzniku až do roku 1990 byly Kukle vždy částí obce Mikuleč, od níž se odtrhly 1. září 1990. Samostatné katastrální území bylo vymezeno až s osamostatněním obce.\n\n\n\n"}
{"id": "136865", "url": "https://cs.wikipedia.org/wiki?curid=136865", "title": "Kaliště (okres Jihlava)", "text": "Kaliště (okres Jihlava)\n\nObec Kaliště () se nachází v okrese Jihlava v Kraji Vysočina. Žije zde obyvatel.\n\nObec leží 13 km západně od Telče v Javořické vrchovině v mírném SZ svahu na úpatí Javořice. Východně nad obcí začínají rozsáhlé lesy CHKO Javořice a západní strana obce je obrácena do údolí Hamerského potoka tekoucího směrem sever-jih.\n\nKaliště leží v okrese Jihlava v Kraji Vysočina, 2,5 km jižně od Horních Dubenek, 2,5 km severně od Klatovce a 7,5 km od Studené, 4 km severovýchodně od Panských Dubenek a 1,5 od Býkovce, 5,5 km východně od Počátek a 2,5 km jihovýchodně od Jihlávky. Geomorfologicky je oblast součástí Česko-moravské subprovincie, konkrétně Javořické vrchoviny a jejího podcelku Jihlavské vrchy, v jejíž rámci spadá pod geomorfologický okrsek Řásenská vrchovina. Průměrná nadmořská výška činí 686 metrů. Nejvyšší bod, Velký skalní vrch (786 m n. m.), leží na jižní hranici katastru obce. Jižně od obce stojí Stříbrný vrch (760 m n. m.). Západně od vsi teče Hamerský potok, na němž se rozkládá Bělohradský rybník. Jižní hranici katastru tvoří Studenský potok. Podél silnice z Počátek do Kališť je vysázena nejdelší modřínová alej v Česku. Byla založena na počátku 20. století a čítá 280 stromů.\n\nNázev se vyvíjel od varianty Kalystye (1407), Kalisstie (1678), Kaliesste (1718), Kalysste (1720), Kalischtin (1751), Kalischt a Kalisst (1846) až k podobám Kalischt a Kaliště v roce 1872. Místní jméno vzniklo ze staročeského slova kališčě, což znamenalo louže, bahno či místo, kde je kal. I podle místních názvů lze usuzovat, že se zde nachází mokřinatá půda. Pojmenování je v čísle pomnožném, genitiv zní Kališť.\n\nPrvní písemná zmínka o obci pochází z roku 1407, kdy je v zemských deskách uvedeno, že Rynhart z Prostého koupil od Vítka z Klátovce mlýniště u Kališť. V urbáři telčského panství z roku 1580 jsou Kaliště uvedeny, patrně již předtím náležela ves k telčskému panství a byla jeho součástí až do oddělení studenského panství. Součástí panství Studená byly Kaliště až do roku 1849. Podle lánového rejstříku před třicetiletou válkou bylo v Kalištích 15 usedlostí, z toho zůstalo za války osazeno.\n\nPodle vceňovacího operátu žilo roku 1843 v Kalištích 227 obyvatel, z toho 120 mužů a 107 žen ve 30 domech a 46 domácnostech. Z nich se živilo 12 zemědělstvím, 2 živnostmi, vedle 32 nádeníků. Desátky se odváděly panství Studená. Z Kališť se jezdilo na týdenní úterní trhy do Telče a sobotní do Počátek v Čechách. Z uvedených živností zde byl 1 mlynář a 1 kovář.\n\nDo roku 1849 byly Kaliště součástí panství Studená v Jihlavském kraji. V letech 1850 až 1855 byly podřízeny politické pravomoci Podkrajského úřadu v Dačicích a v soudní správě Okresnímu soudu v Telči. Po vzniku smíšených okresních úřadů s politickou a soudní pravomocí byly v letech 1855 až 1868 podřízeny Okresnímu úřadu v Telči. Když byly roku 1868 veřejná správa a soudnictví opět odděleny, vrátily se pod politickou pravomoc Okresního hejtmanství v Dačicích a v soudnictví pod Okresní soud v Telči. Po osvobození v květnu 1945 náležely pod Okresní národní výbor v Dačicích až do územní reorganizace roku 1949, kdy bylo připojeno pod správní okres Třešť a v jeho rámci pod nově vzniklý Jihlavský kraj. Při další správní reorganizaci připadly pod správní okres Jihlava a Jihomoravský kraj až do zrušení Okresního úřadu v Jihlavě koncem roku 2002. V roce 1960 byla pod Kaliště připojena obec Býkovec. Od roku 2003 spadá pod pověřený městský úřad v Jihlavě.\n\nVe 2. polovině 19. a v 1. polovině 20. století se většina obyvatelstva obce živila zemědělstvím. V roce 1900 byla výměra hospodářské půdy obce 672 ha. Živnosti roku 1911: 1 hostinský, 1 kovář, 1 obchodník se smíš. zbožím, 1 obuvník. Roku 1924: parní pila fy T. a F. Novotný, živnosti: 2 hostinští, 1 kovář a podkovář, 1 hokynář, 1 obchodník se smíš. zbožím, 1 obchodník s uhlím a vápnem, 1 tkadlec, 1 obuvník, 16 hosp. rolníků. Obec byla elektrifikována připojením na síť ZME Brno roku 1938.\n\nJZD vzniklo v 50. letech 20. století, roku 1960 bylo sloučeno do JZD Jihlávka. Po roce 1945 postaveno: Pavilon základní školy, budova mateřské školy, kulturní dům, požární zbrojnice. Nyní převládající zaměstnání: zemědělství.\n\nPodle sčítání 1930 zde žilo v 66 domech 378 obyvatel. 378 obyvatel se hlásilo k československé národnosti. Žilo zde 326 římských katolíků, 49 evangelíků a 1 příslušník Církve československé husitské.\n\nObec je rozdělena na dvě místní části (Býkovec a Kaliště), které se nacházejí na 2 katastrálních území (pojmenované „Býkovec“ a „Kaliště u Horních Dubenek“) a dvě stejně pojmenované základní sídelní jednotky. Kaliště jsou členem Mikroregionu Třešťsko.\n\nObec má sedmičlenné zastupitelstvo, v jehož čele stojí starosta František Szczyrba.\n\nV obci sídlí firmy Granit Máca s.r.o., HUNSGAS s.r.o. a LAPEK, a.s. Obcí prochází silnice II. třídy č. 134 z Býkovce do Horních Dubenek a komunikace III. třídy č. 40914 z Klatovce a č. 13417 do Počátek. Dopravní obslužnost zajišťuje dopravce ICOM transport. Autobusy jezdí ve směrech Pelhřimov, Jihlava, Horní Cerekev, Počátky, Horní Ves, Horní Vilímeč, Studená, Jihlávka, Třešť, Rohozná a Batelov. Obcí prochází cyklistická trasa Greenway ŘV.\n\nObec byla původně přiškolena do Jihlávky, odkud byla vyškolena roku 1899 a roku 1891 zde byla postavena jednotřídní škola, která byla roku 1906 rozšířena na dvoutřídní. Po roce 1945 byla opět rozšířena a v roce 2005 byla ve vsi škola základní škola pro 1. až 9. ročník.\n\nMateřská škola Kaliště je příspěvková organizace zřizovaná obcí Kaliště. Má kapacitu 24 dětí. Základní škola pro 1. stupeň byla zrušena ve školním roce 2010/2011. Místní děti dojíždějí do základní školy v Počátkách. Sídlí zde knihovna a stojí zde kulturní dům. Působí tu Sbor dobrovolných hasičů Kaliště.\n\nŘímskokatolická farnost Panské Dubenky\n"}
{"id": "136866", "url": "https://cs.wikipedia.org/wiki?curid=136866", "title": "Kamenec u Poličky", "text": "Kamenec u Poličky\n\nObec Kamenec u Poličky se nachází v okrese Svitavy v Pardubickém kraji. Žije zde obyvatel.\n\nKamenec u Poličky leží na severovýchodním okraji Českomoravské vysočiny mezi městem Poličkou a obcí Sádek. Hlavní část obce leží v údolí Bílého potoka kolem silnice III. třídy č. 353 v nadmořské výšce 550 m n. m., samostatně 2 km na jih se rozkládá nejvýše položená část obce - osada Jelínek s nadmořskou výškou 654 m n. m.\n\nSeverním okrajem katastru obce prochází železniční trať číslo 261 z Poličky do Žďárce u Skutče a silnice I. třídy č. 34.\n\nPrvní písemná zmínka o obci pochází z roku 1557.\n\nKe dni 31. prosince 2015 měla obec 541 obyvatel s průměrným věkem 39 let. Rozloha obce je 803 ha. Je zde 164 domů, z toho 38 je využíváno k rekreačním účelům. V osadě Jelínek je 6 domů.\n\n\n"}
{"id": "136868", "url": "https://cs.wikipedia.org/wiki?curid=136868", "title": "Mysliboř", "text": "Mysliboř\n\nObec Mysliboř () se nachází v okrese Jihlava v kraji Vysočina. Žije zde obyvatel.\n\nNázev se vyvíjel od varianty Myslibors (1366), Mysliborž (1678), Misslieborž (1718), Myslyborž (1720, 1751), Misliboř (1846), Misliborsch a Myslibořice (1872), Mysliboř (1881), Misliborsch a Mysliboř (1885) až k podobě Mysliboř v roce 1924. Místní jméno vzniklo přidáním přivlastňovací přípony -jъ k osobnímu jménu Myslibor.\n\nPrvní písemná zmínka o obci pochází z roku 1366.\n\nMysliboř leží v okrese Jihlava v Kraji Vysočina. Nachází se 2,5 km jihozápadně od Sedlejova, 2 km západně od Urbanova a Žatce, 4 km severovýchodně od Telče, 2 km jihovýchodně od Studnice a 4,5 km od Třeštice.Geomorfologicky je oblast součástí Česko-moravské subprovincie, konkrétně Křižanovské vrchoviny a jejich podcelků Dačická kotlina a Brtnická vrchovina, v jejíž rámci spadá pod geomorfologický okrsek Třešťská pahorkatina. Průměrná nadmořská výška činí 536 metrů. Nejvyšší bod o nadmořské výšce 589 metrů se nachází severně od obce a severně od Mysliboře stojí vrch Drviště (572 m n. m.). Obcí protéká potok Votavice, do níž se na návsi ze severu vlévá Pasecký potok. Západně od vsi se do Votavice vlévá Studnický potok a jihovýchodně pak Myslibořský potok, na němž se rozkládá Myslibořský rybník.\n\nPodle sčítání 1930 zde žilo v 57 domech 310 obyvatel. 309 obyvatel se hlásilo k československé národnosti. Žilo zde 310 římských katolíků.\n\nMysliboř je členem Mikroregionu Telčsko a místní akční skupiny Mikroregionu Telčsko.\n\nObec má sedmičlenné zastupitelstvo, v jehož čele stojí starosta Ladislav Prokop.\n\nV obci sídlí firma Holybroker s.r.o. Obcí prochází silnice III. třídy č. 02321 z Telče do Sedlejova a železniční trať č. 227 Kostelec – Slavonice. Dopravní obslužnost zajišťují České dráhy. Obcí prochází cyklistická trasa č. 5091 ze Sedlejova do Telče.\n\nMístní děti dojíždějí do základní školy v Telči. Působí zde Sbor dobrovolných hasičů Mysliboř. Sídlí zde knihovna.\n\n\n"}
{"id": "136869", "url": "https://cs.wikipedia.org/wiki?curid=136869", "title": "Nasavrky (okres Ústí nad Orlicí)", "text": "Nasavrky (okres Ústí nad Orlicí)\n\nObec Nasavrky () se nachází v okrese Ústí nad Orlicí v Pardubickém kraji, necelé 4 km severovýchodně od Chocně. Žije zde obyvatel.\n\nPrvní písemná zmínka o obci pochází z roku 1555 (vklad do desk zemských byl proveden teprve v roce 1559), kdy Jaroslav z Pernštejna prodal Zikmundovi z Šelmberka a na Kosti panství Choceň, jehož byly Nasavrky součástí.\n\n"}
{"id": "136870", "url": "https://cs.wikipedia.org/wiki?curid=136870", "title": "Moravecké Pavlovice", "text": "Moravecké Pavlovice\n\nMoravecké Pavlovice () jsou obec v okrese Žďár nad Sázavou v Kraji Vysočina. Součástí obce jsou místní části Moravecké Pavlovice a Habří. Žije zde celkem obyvatel.\nPrvní písemná zmínka o obci pochází z roku 1350. Od 1. ledna 2007 (či 1. července 2007) byla k obci připojena vesnice Habří, dříve součást obce Strážek.\n\n\n\n"}
{"id": "136871", "url": "https://cs.wikipedia.org/wiki?curid=136871", "title": "Mysletín", "text": "Mysletín\n\nObec Mysletín () se nachází v okrese Pelhřimov v Kraji Vysočina. Žije zde obyvatel. Západně od osady protéká Jankovský potok, který bývá označován jako jeden z pramenů řeky Želivky.\n\nPrvní písemná zmínka o obci pochází z roku 1226.\n\n"}
{"id": "136872", "url": "https://cs.wikipedia.org/wiki?curid=136872", "title": "Ořechov (okres Žďár nad Sázavou)", "text": "Ořechov (okres Žďár nad Sázavou)\n\nOřechov () je obec v okrese Žďár nad Sázavou v Kraji Vysočina. Žije zde obyvatel.\n\nProchází tudy železniční trať Havlíčkův Brod – Brno, na které je zřízena zastávka \"Ořechov\", a silnice I/37.\n\nPrvní písemná zmínka o obci pochází z roku 1366.\n\nObec Ořechov v roce 2011 obdržela ocenění v soutěži Vesnice Vysočiny, konkrétně získala ocenění diplom za oživlé památky. Obec Ořechov v roce 2012 obdržela ocenění v soutěži Vesnice Vysočiny, konkrétně získala ocenění hnědý diplom, tj. diplom za vzorné vedení kroniky. Obec Ořechov v roce 2013 obdržela ocenění v soutěži Vesnice Vysočiny, konkrétně získala ocenění bílá stuha, tj. ocenění za činnost mládeže. Obec v roce 2014 získala ocenění Vesnice Vysočiny 2014, tj. konkrétně obdržela Zlatou stuhu, a druhé místo v celostátním kole soutěže Vesnice roku.\n\n\n\n\n"}
{"id": "136873", "url": "https://cs.wikipedia.org/wiki?curid=136873", "title": "Okrouhlá Radouň", "text": "Okrouhlá Radouň\n\nObec Okrouhlá Radouň () se nachází v okrese Jindřichův Hradec v Jihočeském kraji. Žije zde obyvatel.\n\nPrvní písemná zmínka o obci pochází z roku 1389 (\"villa Raduny\", vulgo \"Okrouhlice\").\n\n\n"}
{"id": "136874", "url": "https://cs.wikipedia.org/wiki?curid=136874", "title": "Nová Sídla", "text": "Nová Sídla\n\nObec Nová Sídla se nachází v okrese Svitavy v Pardubickém kraji. Leží 5 km na západ od Litomyšle. Žije zde  obyvatel.\n\nPrvní písemná zmínka o obci pochází z roku 1790.\n\n\n"}
{"id": "136875", "url": "https://cs.wikipedia.org/wiki?curid=136875", "title": "Lhota-Vlasenice", "text": "Lhota-Vlasenice\n\nObec Lhota-Vlasenice se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1549.\n\n\n\n"}
{"id": "136876", "url": "https://cs.wikipedia.org/wiki?curid=136876", "title": "Lhotka (okres Jihlava)", "text": "Lhotka (okres Jihlava)\n\nObec Lhotka () se nachází 5,5 km severozápadně od Telče v okrese Jihlava v Kraji Vysočina. Nejbližší železniční stanice je v Telči. Žije zde obyvatel.\n\nNázev se vyvíjel od varianty Lhota (1385, 1399), Klein Lhotka (1678), Klein Lhotta (1718), Klein Lhota (1720, 1751), Klein Lhota, Malá Lhota a Lhotka (1846), Klein Lhotta a Malá Lhota (1872), Malá Lhotka (1881) až k podobě Lhotka v roce 1924. Místní jméno je zdrobnělinou slova Lhota, což znamenalo osadu založenou většinou na lesní půdě a do jisté lhůty osvobozenou od všech feudálních dávek a povinností.\n\nPrvní písemná zmínka o obci pochází z roku 1385. Na konci 13. století byl na strmém skalnatém výběžku kopcovitého masivu „Vrch“ (724 m n. m.) postaven hrad Šternberk, lidově nazývaný Štamberk, pod nímž se v pozdějších letech utvářelo podhradí. Vzniklá obec dostala jméno Lhotka. Toto jméno značilo vesnici, která po svém osídlení splácela platy po lhůtách. Během husitských válek byl však hrad dobyt a zničen. Stalo se tak v roce 1423. Po roce 1580 náležela Lhotka k mrákotínské rychtě. Později celé panství přešlo pod správu města Telče. V současné době je Lhotka významným výletním místem.\n\nDo roku 1849 byla Lhotka součástí panství Telč v Jihlavském kraji. V letech 1850 až 1855 podléhala politické pravomoci Podkrajského úřadu v Dačicích a v soudní správě Okresnímu soudu v Telči. Po vzniku smíšených okresních úřadů s politickou a soudní pravomocí byla v letech 1855 až 1868 podřízena Okresnímu úřadu v Telči. Když byly roku 1868 veřejná správa a soudnictví opět odděleny, vrátila se pod politickou pravomoc Okresního hejtmanství v Dačicích a v soudnictví pod Okresní soud v Telči. Po osvobození v květnu 1945 náležela pod Okresní národní výbor v Dačicích a Okresní soud v Telči až do územní reorganizace roku 1949, kdy byla přičleněna pod správní okres Třešť a v jeho rámci pod nově vzniklý Jihlavský kraj. Při další územní reorganizaci v polovině roku 1960 připadla pod správní okres Jihlava a Jihomoravský kraj, od roku 2000 je součástí Jihlavského kraje, resp. Kraje Vysočina. Po další reorganizaci státní správy spadá Lhotka od roku 2003 pod obec s rozšířenou působností (městský úřad) Telč. V roce 1971 byla Lhotka připojena pod obec Mrákotín, od roku 1991 je opět samostatnou obcí. \n\nVe 2. polovině 19. a v 1. polovině 20. století se většina obyvatelstva obce živila zemědělstvím. V roce 1900 byla výměra hospodářské půdy obce 216 ha. Živnosti k roku 1911 byly: 1 hostinský, 1 krejčí a 1 obchodník se smíšeným zbožím. V roku 1924 pak zde byl lesní revír velkostatku Telč Podstatských-Lichtenštejnů a ze živností 1 hostinský, 1 trafikant, 8 hospodařících rolníků.\n\nObec byla elektrifikována připojením na síť ZME Brno roku 1937. JZD bylo založeno roku 1957, v roce 1966 bylo sloučeno do JZD Mrákotín. Nyní převládající zaměstnání: zemědělství a služby. Po roce 1945 bylo vybudováno: vodovod, kanalizace, plynofikace, hospodářské budovy JZD, požární zbrojnice, rodinné domky, upraveny rybníky na návsi.\n\nLhotka leží v okrese Jihlava v Kraji Vysočina. Nachází se 1,5 km jižně od Řásné, 6,5 km severozápadně od Telče a 2,5 km severně od Mrákotína. Geomorfologicky je oblast součástí Česko-moravské subprovincie, konkrétně leží na rozmezí Javořické a Křižanovské vrchoviny a jejich podcelků Jihlavské vrchy a Brtnická vrchovina, v jejichž rámci spadá pod geomorfologické okrsky Řásenská vrchovina a Třešťská pahorkatina. Průměrná nadmořská výška činí 583 metrů. Nejvyšší bod o nadmořské výšce 636 metrů leží západně od obce. Obcí protéká bezejmenný potok, který se východně od Lhotky vlévá do Částkovického potoka, který tvoří východní hranici katastru. Západní hranici tvoří potok Myslůvka a na ní ležící rybník Horní Mrzatec. Zde se nachází evropsky významná lokalita Horní Mrzatec, jež je chráněn pro Oligotrofní až mezotrofní stojaté vody nížinného až subalpínského stupně kontinentální a alpínské oblasti a horských poloh a jiných oblastí, s vegetací tříd Littorelletea uniflorae nebo Isoëto-Nanojuncetea. Směrem na Řásnou se nachází přírodní rezervace Štamberk a kamenné moře ceněná pro zachování původních lesních porostů Jihlavských vrchů a význačné geologické památky.\n\nPodle sčítání 1930 zde žilo v 38 domech 192 obyvatel. 192 obyvatel se hlásilo k československé národnosti. Žilo zde 184 římských katolíků a 8 evangelíků.\n\nObec leží na katastrálním území Lhotka u Mrákotína. Lhotka je členem Sdružení obcí Vysočiny, Mikroregionu Telčsko a Místní akční skupiny Mikroregionu Telčsko.\n\nObec má pětičlenné zastupitelstvo, v jehož čele stojí starosta Jan Janoušek.\n\nV obci sídlí firma Agrika k.s. Ve Lhotce se nalézají 2 hospody, 4 penziony, 2 malé kempy a 2 dřevozpracující provozy (pily). Obcí prochází silnice III. třídy č. 11260 z Řásné do Mrákotína. Dopravní obslužnost zajišťují dopravci ICOM transport, Radek Čech - Autobusová doprava a ČSAD Jindřichův Hradec. Autobusy jezdí ve směrech Dačice, Mrákotín, Telč, Strmilov, Studená, Jihlava, Jindřichův Hradec a Želetava. Obcí prochází cyklistické trasy č. 5124 z Moravských Budějovic na vrchol Javořice a č. 5021 z Kostelní Myslové na hrad Roštejn. Pro pěší je zde k dispozici zeleně značená turistická trasa z Telče na hrad Štamberk a modře značená trasa vedoucí z jihu přes Mrákotín na hrad Roštejn a dál na sever.\n\nMístní děti dojíždějí do základní školy v Mrákotíně a Telči. Působí zde Sbor dobrovolných hasičů Lhotka. Na návsi je umístěno dětské hřiště, u domu č. 13 stojí zvonička a v horní polovině obce, ve svahu nad domem č. 19 jsou osazeny kamenné sluneční hodiny, jejichž kovové prvky připomínají ruční kamenické nářadí a jsou ručně kované. Navrhl je a vykoval kovář Petr Píša z Třeště. Spodní návesní rybníček, zvaný Farčák, hostí celoročně 2 vodníky a mořskou pannu. Všichni obývají kámen, usazený v jihozápadním rohu rybníka a jsou ze dřeva. Vyřezal je místní hostinský JIří Houser.\n\n\n"}
{"id": "136877", "url": "https://cs.wikipedia.org/wiki?curid=136877", "title": "Lavičky", "text": "Lavičky\n\nLavičky, původně \"Lahwiczky\", () jsou obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1366, kdy byla součástí meziříčského panství. Farností příslušela do Velkého Meziříčí, hřbitovem do Mostišť. Původně byly Lavičky zemědělská obec, od počátku 19. století převážně pěstující brambory.\n\nObce Lavičky, Svařenov, Hrbov, 1/2 Závisti a Kochánov byly přiškoleny ke škole v Netíně. Roku 1790 si Lavičky zřídily vlastní obecnou školu. Roku 1795 se pro špatnou cestu oddělily obce Hrbov a Svařenov, Kochánov se vyškolil k Netínu. Do roku 1820 se vyučovalo po domech. Budova školy z roku 1820 sloužila až do roku 1906, pak byla postavena vlastní školní budova.\n\nPřed třicetiletou válkou zde bylo 21 domů. V letech 1656-1749 je držely rodiny: Jurkova, Černých, Kazdova, Kučerova a Tesařova. Přes 100 let byly na gruntech také rodiny Homolova, Střechova a Hudečkova. Počet domů se do roku 1749 nezvýšil, roku 1790 bylo v obci 37 domů a 234 obyvatel, roku 1890 již 58 domů a 336 obyvatel a roku 1900 to bylo 60 domů a 341 obyvatel, národnosti české a katolického vyznání.\n\nObec Lavičky v roce 2009 obdržela ocenění v soutěži Vesnice Vysočiny, konkrétně získala ocenění zelený diplom, tj. diplom za rozvíjení lidových tradic.\n\n\nV letech 2006–2010 působil jako starosta Jiří Bradáč, od roku 2010 tuto funkci vykonává Jan Havelka.\n\n\nÚzemím obce prochází dálnice D1 s exitem 141 (Velké Meziříčí-západ) a souběžná silnice II/602 v úseku Velké Meziříčí Měřín. Samotnou obcí pak silnice III/0026 ze silnice II/602 přes Lavičky na Závist. Do katastru zasahuje i krátký úsek silnice III/0027 ze silnice II/602 na Hrbov.\n\n\n\n"}
{"id": "136878", "url": "https://cs.wikipedia.org/wiki?curid=136878", "title": "Lavičné", "text": "Lavičné\n\nObec Lavičné, dříve také Nová Bělá (německy \"Neu-Bielau\", také \"Neu Biela\") se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1293.\n\n"}
{"id": "136879", "url": "https://cs.wikipedia.org/wiki?curid=136879", "title": "Milešín", "text": "Milešín\n\nMilešín () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1364.\n\nV letech 2006–2010 působil jako starosta Lukáš Doležal, od roku 2010 tuto funkci zastává Milada Strakerlová.\n\n"}
{"id": "136880", "url": "https://cs.wikipedia.org/wiki?curid=136880", "title": "Nová Ves u Jarošova", "text": "Nová Ves u Jarošova\n\nObec Nová Ves u Jarošova se nachází v okrese Svitavy v Pardubickém kraji. Leží 25 km na západ od Svitava a 12 km na jihozápad od Litomyšle. Žije zde  obyvatel.\n\nPrvní písemná zmínka o obci pochází z roku 1559.\n\n"}
{"id": "136881", "url": "https://cs.wikipedia.org/wiki?curid=136881", "title": "Malý Beranov", "text": "Malý Beranov\n\nObec Malý Beranov () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Klein Beranau, Beranauer Brücke, Malý Beranov a U mostu (1846) a Klein Beranau a Malý Beranau v roce 1872. Pojmenování Beranauer Brücke a U mostu jsou odvozeny od toho, že osada byla postavena u mostu přes řeku Jihlavu. Místní jméno vzniklo přidáním přivlastňovací přípony -ov k osobnímu jménu Baran, přívlastek malý byl použit pro odlišení od blízkého Velké Beranova.\n\nPrvní písemná zmínka o obci pochází z roku 1760. V letech 1869–1930 patřila k Velkému Beranovu. Od 1. dubna 1980 do 30. června 1990 byla součástí města Jihlava. Od 1. července 1990 je samostatnou obcí.\n\nMalý Beranov leží v okrese Jihlava v Kraji Vysočina. Nachází se 2,5 km jihozápadně od Velkého Beranova, 8 km severozápadně od Luk nad Jihlavou a 6 km východně od Jihlavy. Geomorfologicky je oblast součástí Česko-moravské subprovincie, konkrétně Hornosázavské pahorkatiny a jejího podcelku Jihlavsko-sázavská brázda, v jejíž rámci spadá pod geomorfologický okrsek Beranovský práh. Průměrná nadmořská výška činí 482 metrů. Nejvyšší bod o nadmořské výšce 556 metrů se nachází severně od obce. Jihovýchodní hranici katastru tvoří řeka Jihlava.\n\nPodle sčítání 1930 zde žilo v 44 domech 418 obyvatel. 392 obyvatel se hlásilo k československé národnosti a 20 k německé. Žilo zde 352 římských katolíků, 12 evangelíků, 64 příslušníků Církve československé husitské a 9 židů.\n\nObec má devítičlenné zastupitelstvo, v jehož čele stojí starosta Luděk Hůlka.\n\nV obci sídlí firmy RECYTEX s.r.o., VOMAPLAST s.r.o., HELP Hreha CZ s.r.o, Střechreal s.r.o., MARIDOL s.r.o., Your Future Building s.r.o., DOLEMAR s.r.o., SECURITY COBRA s.r.o., EBDIT, s.r.o, HELP H&K, s.r.o., JILANA, a.s. a FINALGLASS, spol. s r.o. Obcí prochází silnice II. třídy č. 602 z Jihlavy do Velkého Beranova a komunikace III. třídy č. 0024 a železniční trať č. 240 z Brna do Jihlavy. Dopravní obslužnost zajišťují dopravci Dopravní podnik města Jihlavy a České dráhy. Městská hromadná doprava je zastoupena linkou\n765012 a vlaky jezdí ve směrech Brno a Jihlava. Obcí prochází cyklostezka Jihlava – Třebíč – Raabs a červeně značená turistická trasa.\n\nMateřská škola Beránek, Malý Beranov.\n\nV obci stojí kostel Božského srdce Páně z roku 1939.\n\n"}
{"id": "136882", "url": "https://cs.wikipedia.org/wiki?curid=136882", "title": "Milasín", "text": "Milasín\n\nMilasín () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1348.\n\nV letech 2006–2010 působil jako starosta Jiří Fiala, od roku 2010 tuto funkci zastává Marie Dvořáková.\n\nObec Milasín v roce 2013 obdržela ocenění v soutěži Vesnice Vysočiny, konkrétně získala ocenění Zlatá cihla v Programu obnovy venkova.\n\n\n"}
{"id": "136883", "url": "https://cs.wikipedia.org/wiki?curid=136883", "title": "Korla Awgust Kocor", "text": "Korla Awgust Kocor\n\nKorla Awgust Kocor, německé jméno Karl August Katzer (3. prosince 1822, Zahor − 19. května 1904, Ketlicy) byl lužickosrbský hudební skladatel, dirigent a národní buditel.\n\nPo ukončení základní školy v Großpostwitz v roce 1838 vstoupil do Zemského semináře v Budyšíně. Po ukončení studia působil jako učitel v obci Wartha. Na podzim roku 1844 se seznámil se srbským básníkem Zeljerem. Setkání se Zeljerem se ukázalo být velmi plodné. Skladatel zhudebnil mnoho jeho básní, které se staly velmi populární, a naopak Zerljer se stal libretistou jeho významných děl. V roce 1845 založil Kocor tradici festivalů lužickosrbské písně. V roce 1852 se stal učitelem a varhaníkem v Kittlitz (dnes součást města Löbau). Tento úřad zastával až do svého odchodu do důchodu v roce 1888. V letech 1895–1897 působil jako předseda hudebního oddělení lužickosrbské Akademie věd \"Maćica Serbska\". Je považován za otce-zakladatele lužickosrbské světské hudby. Je autorem hudby lužickosrbské hymny \"Rjana Łužica\".\n\n\n\n\n\n"}
{"id": "136884", "url": "https://cs.wikipedia.org/wiki?curid=136884", "title": "Literatura starověkého Řecka", "text": "Literatura starověkého Řecka\n\nLiteratura starověkého Řecka obsahuje řecké písemné památky od nejstarších dob, tj. od 8. století př. n. l. až do roku 529, kdy Justinián I. uzavřel poslední filosofickou školu v Athénách. Tyto památky jsou psány několika dialekty, které se souhrnně označují jako starořečtina.\n\nU řecké literatury je značný problém vymezit co patří do literatury řecké a co do literatury římské, protože řada Řeků byla odvedena do římské říše, kde napsala většinu svých děl. U takovýchto spisovatelů se lze setkat s řazením do obou literatur. Nejčastěji bývá tvorba dělena podle jazyka jakým daný spisovatel psal. Toto rozdělení má některé nevýhody, protože někteří autoři sice psali řecky, ale styl jejich děl spadá spíše do římské literatury.\n\nTato literatura je nejstarší evropskou literaturou a jako taková dala základ evropskému stylu literatury. Ačkoliv lze v řecké literatuře najít řadu převzatých prvků, jako celek je považována za původní a řečtí autoři vytvořili základní žánry evropské literatury. Tento základ později převzali a obohatili Římané a spolu s Řeky tak vytvořili antickou literaturu, která dala základ evropské kultuře. Již v řecké, převážně však až v římské literatuře se objevují problémy na než naráží celá evropská literatura a divadlo dodnes. Co se vlivu týče je nutné upozornit především na Thráky, jejichž vliv na homérské hymny je nesporný. Dalším logickým prvkem, který velmi ovlivnil počátky řecké literatury byla řada vznikajících náboženských kultů (Zeus, Apollón, atp.), zde se také neuplatnily pouze řecké vlivy. Řekové původ těchto hymnů odvozovali od bájných a mýtických pěvců jako byli Filammón, Orfeus, Linos, atd. V pozdější době se dokonce objevilo několik podvrhů jejich údajných literárních děl.\n\nV řecké literatuře se setkáváme s několika typicky řeckými rysy, jedním z nich je to, že jednotliví spisovatelé produkovali díla pouze jednoho žánru, takováto specializace, především v počátcích literatury je relativně netypická, lze z toho usuzovat, že spisovatelé nebyli profesionálové a že literatura nebyla, alespoň v počátcích, provázána se státní mocí. Literatura je pojímána jako druh recitace, zpěvu a později i divadla, čili nebyla zaměřena pouze na určitou (gramotnou) část populace, ale prakticky na všechny lidi. Tyto zvyky byly opuštěny až v helénismu, kdy do řecky psané literatury vstoupila velká část vzdělaného světa a řečtina se stala jazykem vzdělanců. Zvláštností této literatury je také velká provázanost s filosofií, jejíž vliv se neprojevuje pouze ve vědeckých spisech, ale i v poezii a ostatních literárních oborech.\n\nV Řecku se stalo zvykem, že při mnoha událostech (např. náboženských oslavách) byly vyhlášeny soutěže, kde byli nejúspěšnější autoři, zpěváci, tanečníci atp. odměňováni různými cenami. Tyto ceny byly velmi prestižní a spisovatelé si jich velmi cenili.\n\nToto období bývá také nazýváno předattické. Jeho časové vymezení se velmi odlišuje a ve starší literatuře nebývá vůbec. Za jeho počátek se shodně označuje Homérova tvorba, tzn. 8. století př. n. l.. Tento počátek je odvozen od prvních dochovaných literárních děl, nicméně panuje shoda, že sem lze započítat i předhomérské literární památky, které se sice nedochovaly, ale je patrné, že minimálně v ústní podobě, existovaly. Jednalo se především o různé zpěvy aoidů (pěvců). Za konec tohoto období bývá zpravidla považováno 6. století př. n. l., tj. zhruba Ezopova tvorba. Lze se setkat s posunem o sto let oběma směry. Literárně má ukončení tohoto období Ezopem výhody, protože po tomto období u Řeků nastal rozvoj dramatické tvorby. Historicky je logický o posun tohoto období do 7. století př. n. l., neboť v tomto století byly ukončeny společenské změny.\n\nPro toto období je typická jazyková roztříštěnost děl, to bylo způsobeno dvěma základními faktory. Prvním z nich je roztříštěnost Řeků na jednotlivé kmeny a jejich odlišná mentalita a druhým jsou možnosti jednotlivých jazyků, respektive nářečí. Lze tvrdit, že jednotlivá nářečí byla literárně schopna obstát pouze v té oblasti, která vyhovovala danému kmenu. Základními nářečími byla iónština, dórština, lesbijská aiolština, a attičtina. Iónštinou byla psána většina hrdinských eposů, typickým příkladem je Homér. Dórské nářečí se projevilo především ve sborové lyrice a jeho vliv tedy směřoval spíše ke zpěvu. Lesbijská aiolština pochází z ostrova Lesbos a projevila se především v tvorbě básnířky Sapfó a Alkaia. Tito dva básníci měli na další tvorbu nemalý vliv, proto se toto nářečí v literární formě starořečtiny odrazilo poměrně silně. Attičtina se prosadila především v próze. Nezanedbatelný je i její vliv na drama, kde se využívala díky její vhodnosti pro dialog. Prakticky lze tvrdit, že v tomto období byl položen základ všech řeckých stylů a druhů literatury. Ty se samozřejmě v dalších obdobích rozvíjely a vyvíjely do dalších specifických útvarů. Problémem je, že především z období počátků se zachovalo velmi málo děl a je tedy dost těžké hledat literární kořeny jednotlivých děl.\n\nJako první se začala prosazovat epická tvorba, kde se prosadil nejen doposud neprokázaný Homér, ale i nejstarší prokazatelně existující řecký spisovatel - Hésiodos. Ten ve svém díle \"Theogoniá\" vylíčil řecké bohy a vznik a vývoj světa. Vliv Homéra na řecký epos byl skutečně dominantní, a proto mu časem byla přisuzována celá řada později vzniklých děl, např. satirická báseň \"Margités\", která byla napsána v tomto období. V pohomérském období epos napodoboval Homérovu tvorbu, díky čemuž se rozšířil hexametr. Epos se postupně měnil a záliba v historii světa ho přiblížila až ke kronice – v této podobě se někteří básníci pokusili obsáhnout celou historii světa. K již populárním trojským pověstem se přidaly ještě další eposy obsahující mýty thébské a dalších významných měst. Právě tímto způsobem vznikla nejen Hésiodova \"Theogonia\", ale i \"Titanomachia\", \"Danais\", \"Oidipodeia\", \"Thébais\", \"Epigonoi\", či \"Kypria\", za jejíhož autora bývá považován Kypriás z Halikarnassu nebo Stasínos z Kypru anebo Hégésínos ze Salamíny. Tyto básně jsou jakousi obdobou Iliady, ale neudržely její kvalitu. Kypria je dějově posunuta před Iliadu a bývá datována do 7. století př. n. l.. V 8. století př. n. l. vzniklo i pokračování Iliady - \"Aithiopis\". Autorem tohoto eposu je Arktínos z Mílétu. Dále pak vznikla tzv. \"Malá Ilias\", jejímž autorem je Leschos z Mytiléné. K tomuto tématu se v různých obdobách řečtí spisovatelé vraceli (např. Hagias z Troizenu, Eugammon z Kyrény). Ačkoli žádný již nezopakoval úspěch Homéra či Hésioda, přesto tito spisovatelé dále rozvíjeli řeckou mytologii a ovlivnili tak evropskou kulturu.\n\nVyjma Hésioda byla cílem této literatury zábava. Hésiodos měl v úmyslu sepsat knihy pro poučení. Tím se Hésiodos odlišoval od Homérské školy. Také na něj navázalo mnoho autorů, kteří rozvíjeli jeho genealogie bohů a další myšlenky. Podobným stylem jako díla Hésiodova je psáno značné množství básní (např. \"Ornithomanteia\", \"Astronomia\"). Theogonii jsou velmi podobné tzv. Eoie, ale i některá ztracená díla Kerkopa z Milétu (\"Aigimios\") či celá řada děl neznámých autorů (např. \"Svatba Kéykova\").\n\nMimo tzv. hésiodovské genealogie vznikla i díla Karkina, Euméla z Korintu, Kinaithóna z Lakedaimonu či Asia ze Samu. Většina výše zmíněných autorů tvořila v průběhu 7. století př. n. l..\n\nNa přelomu 8. a 7. století př. n. l. se postupně začala prosazovat i lyrika, která postupně zatlačila epiku na okraj zájmu. Lyrická tvorba se na rozdíl od epické vyjadřovala k aktuálním událostem. Tento druh poezie byl zpíván nebo recitován, a to v doprovodu tehdejších hudebních nástrojů, nejčastěji lyry, popř. píšťaly. Lyriku tohoto období lze dělit několika způsoby. Nejčastěji bývá dělena na: elegickou (tj. s vážnou), jambickou (tj. vyjadřující se, zpravidla kriticky, ke společenským událostem) a melickou (tj. pocitovou, subjektivní). Dalším typickým dělením je dělení nikoli podle obsahu, ale podle způsobu přednesu na sborovou či monodickou. I s tímto druhem literatury byla původně spojena hudba a někdy dokonce i tanec, ale postupně docházelo k jejich oddělování a koncem 7. století př. n. l. již byla lyrika recitována zcela bez hudby. Za posledního významného básníka, který skládal pro recitaci s hudbou, je považován Archilochos.\n\nCo se tohoto způsobu recitace týče, tak v počátcích lyrické poezie byl velmi oblíben a nazýval se parakatalogé. Dělil se podle doprovodu na kitharódii (strunné hudební nástroje) a aulódii (dechové hudební nástroje). Oba tyto doprovody mohly být buď jednohlasé (tzv. monódia) nebo vícehlasé (tzv. choros). Básník byl nejen autorem textu, ale i hudby a v případě tanečního doprovodu i choreografem.\n\nLyriku lze poměrně dobře rozdělit podle nářečí, neboť v jednotlivých oblastech byly populární jiné druhy lyrické poezie. Dórské nářečí převažuje ve sborové lyrice, iónské pak v elegii a jambu (Anakreón). Zajímavý je vliv Alkaia a Sapfó, kteří psali v aiolském nářečí.\n\nLyrika se vyvinula z lidové a hymnické poezie. Za nejstarší odvětví bývá označován nomos (nápěv), který koncem 8. století př. n. l. začal rozvíjet Olympos z Frygie a později i Terpandros z Lesbu a Polymnastos. Vrcholná díla vznikla až koncem tohoto období, kdy tvořili Echembrotos a Sakadas.\n\nV lyrice lze vyčlenit několik základních proudů:\n\nAttické je poměrně krátké období, které začíná v 5. století př. n. l. a končí roku 323 př. n. l.. Rok 323 př. n. l. je rok, kdy zemřel Alexandr Makedonský, ačkoliv nelze říci, že by se tato událost v literatuře odrazila ihned, lze v této době hledat předěl v myšlení Řeků, který se v literatuře odrazil velmi výrazně. Další změnou, která nastala po smrti Alexandra Makedonského, byl fakt, že řecká literatura se přestala týkat pouze Řecka, ale stala se jazykem vzdělanců.\n\nKolem roku 500 př. n. l. se nejvýznamnějším kulturním střediskem Řecka staly Athény a po jejich vzoru se po celém Řecku začalo rozvíjet drama.\n\nDrama bylo spojením lyriky i epiky, navíc k nim přibyla hudba, zpěv a tanec a důraz na mimiku. Drama se nejdříve hrálo na Dionýsových slavnostech. Stálé divadlo vzniklo až v Athénách ve 4. století př. n. l. v době řečníka Lykurga. Řecké drama má dva hlavní a jeden poněkud opomíjený žánr:\n\nPočátky řecké prózy lze hledat zhruba v 6. století př. n. l., iónové z Malé Asie začali potřebovat používat i nebásnické obraty, především k vědeckým účelům. Tak se nejstarší řeckou prózou staly prosté záznamy vítězů her, úředníků, kněží atp. Brzy se však vyčlenili základní typy řecké prózy:\n\nCo se poezie týče, tak ta zůstávala v tomto období spíše v pozadí anebo byla součást dramatu. Epika procházela velmi malým rozvojem, nicméně stala se vlastně součástí věštby, neboť většina věštíren začala používat hexametr a právě u nich můžeme hovořit o specifickém literárním útvaru - orfické poezii jejíž počátky bývají kladeny do 6. století př. n. l.. Z epiků mimo orfickou poezii se prosadili především Panyasis z Halikarnassu, který napsal \"Hérakleu\". Dále pak Choirilos ze Samu a Antimachos z Kolofónu. Žádný z nich nedosáhl významu prvních epiků. Z této doby pochází i řada podvrhů, které měly vyvolat dojem, že je napsal někdo z legendárních pěvců, nejčastěji Orfeus. Nejslavnější z nich se stal Onomakritos z Athén. Dále pak několik pythagorejců např. Hérodikos z Perintha. Zajímavá je i tvorba Epimenidése z Kréty, který kromě podvrhů psal i vlastní tvorbu. Raritou je pak Abaris, který se za záračného rovnou vydával. V tomto období však původní (Homérova a Hésiodova) epika získala řadu kritiků a jejich pohled na náboženské otázky byl postupně stále více odmítán. Kritika se zaměřila především na příliš lidské vlastnosti bohů, což vedlo k řadě filosofických básní, které jejich tvorbu buď parodovaly nebo s ní polemizovaly (Xenofanés, Parmenidés, Empedoklés).\n\nLyrická poezie také ztratila na významu, ale přece jen se dále vyvíjela a udržela si stálou popularitu. Nejvýznamnějšími lyriky tohoto období byl Simónidés z Keu, Pindaros a Bakchylidés. Sborová poezie se odrazila především v lyricko-epické tvorbě Stésichora z Himery, který do sborového zpěvu zapojil hérójské mýty. Milostnou poezii psal Ibykos z Rhégia. Dalšími lyriky tohoto období byli Lasos z Hermiony, Timokreón z Rhodu, Tynnichos z Chalkidy. Ve 4. století př. n. l. nastal velký úpadek lyriky a ta byla takřka zcela nahrazena lyrickým dramatem, kde hudba získala navrch nad obsahem a tím se postupně vytratil literární význam.\n\nV melické poezii vynikl Myrtis, Korinna a Praxilla ze Sikyóna.\n\nToto období je zpravidla vymezuje dvěma velkými událostmi, první je smrt Alexandra Makedonského (323 př. n. l.) a druhou je bitva u Aktia (31 př. n. l.), kde poslední helénistická říše ztratila svoji samostatnost a helenistický svět tak zcela ovládla Římská říše.\n\nV předchozím období byly politicky i kulturně dominantní Athény, nicméně jejich postavení se koncem předchozího období změnilo nejen politicky, ale i kulturně. Po roce 323 př. n. l. se rozpadla Makedonská říše na několik částí a tím vznikla nová kulturní centra (např. Alexandrie, Antiochie atp.). Tato centra se pak stala novými zástupci řecké kultury, do té se tak dostaly nové impulsy díky nimž byl překonán nastalý úpadek. Díky tomu, že se řečtina (resp. starořečtina) rozšířila a stala i mimo Řecko, hovoříme o helénismu. Tím se řečtina stala jakýmsi jazykem vzdělanců a řecky psaná literatura se odtrhla od prostých lidí a byla určena pouze vzdělancům, což byla proti předchozím obdobím radikální změna.\n\nNejvětším centrem nejen literatury, ale i celé kultury se stala Alexandrie. Právě díky tomu, že Alexandrie prakticky určovala literární tón tohoto období jmenuje se toto období alexandrijské. Velkým a významným krokem k učinění Alexandrie centrem vzdělanosti, bylo založení alexandrijské knihovny, kterou založil Ptolemaios I. Sótér, ale otevřel ji až jeho nástupce Filadelfos, který ji doplnil Múseiem. Počet svazků, který v ní měl být umístěn je velmi vysoký, po smrti Filadelfa (247 př. n. l.) měl být kolem čtyř set tisíc, koncem tohoto období se mělo jednat o více než sedm set tisíc svazků. Kromě této knihovny existovala i řada knihoven v ostatních městech, ale ty zdaleka nedosahovaly významu alexandrijské knihovny. V těchto knihovnách byla sepsána řada seznamů (pinakes) spisovatelů, děl atp. Díla v knihovnách byla tříděna podle logického klíče.\n\nObjevily se některé nové prozaické žánry a některé staré zanikly, právě v této době se objevují první dějiny umění, literatury atp. Dále se velký důraz kladl na matematická, lékařská, atp. díla. Dále se zájem soustředil na gramatiku a filologii. Mimo tato díla byla, zejména v Alexandrii, vydána řada kritických děl, které byly komentovány nejen z hlediska věcného, ale i z hlediska slohového. Tato vydání jsou nesmírně cenná, neboť z nich lze usuzovat na kvalitu neznámých děl, protože při komentování docházelo k řadě srovnání.\n\nZměna přístupu se nejvíce odrazila na rétorice, kde zcela zmizela politická a soudní rétorika a objevuje se tzv. rétorika školská.\n\nPoezie prošla obrovskou změnou, v tomto období je poezie psána prakticky jen pro čtenáře, čímž ztratila kontakt s obyvatelstvem. Kontakt s lidmi si udržela pouze atická (tzv. nová) komedie. Těmto změnám byla logicky přizpůsobena nejen témata, ale i styl psaní, který se často obrací k vědě. V poezii se řada dříve populárních oblastí dostala mimo hlavní proud, nebo zanikly zcela. Nejpolárnějším útvarem poezie se stala elegie, dále pak epigram, hymnus a satira.\n\nHrdinský epos (Apollónios Rhodský, Rhianos z Kréty a Euforión) a historický (Archias) epos byly v tomto období prakticky vytěsněny z literárního zájmu. Zájem v této oblasti byl soustředěn pouze na didaktický epos, kde se mohl odrazit i zájem o vědu, který byl u tehdejších básníků velmi populární. To je dobře patrné např. na astronomickém eposu \"Fainomena\", jehož autorem je Aratos. Dalšími autory didaktických eposů byly Nikandros z Kolofóna (jehož \"Heteroiumena\" byla vzorem k Ovidiovým \"Proměnám\"). Zrovna tak dílo Neoptolema z Paria se odrazilo v tvorbě Horatia. Dalšími významnými tvůrci byli Eratosthenés a Apollodóros.\n\nAlexandrijská elegie byla prakticky nejpopulárnějším odvětvím poezie této doby a jako taková ovlivnila i římskou literaturu. Nejznámějším se stal autor milostných elegií Filétas z Kosu a Hermesianax z Kolofóna. Zajímavá je i tvorba Kallimacha z Kyrény.\n\nSvoji popularitu si udržely i hymny, kde vynikl především Kallimachos a Kastorión, dále pak Hermoklés a Isyllos. Zajímavostí je vznik dvou paian na Apollóna, které mají nad textem noty.\n\nMezi nejpopulárnější literární útvary se v tomto období zařadil epigram, tomuto literárnímu žánru se věnovalo značné množství spisovatelů např. Asklépiadés ze Samu, Simmias z Rhodu, Poseidippos, Anyté Leónidas z Tarentu. Koncem tohoto období udělal básník Meleagros z Gadar výběr nejlepších epigramů.\n\nNovým a velmi úspěšným proudem v poezii se stala tzv. bukolská poezie, jejímž zakladatelem je Theokritos. Jedná se o jedinou poezii tohoto období, která vychází z řecké tradice a zabývá se problémy obyčejných lidí. V tomto typu poezie pokračoval ještě Bión.\n\nDrama bylo v tomto období také na okraji zájmu, ačkoli i zde se našla řada kvalitních děl a známých autorů. Přesto lze tvrdit, že i zde nastal odklon od psaní pro široké vrstvy a některá dramata nebyla určena pro divadlo, ale pouze pro čtení. I v této oblasti Athény přepustily svůj vliv Alexandrii, kde byla populárnější tragédie a tvořili zde nejlepší autoři této doby: Alexandros Aitólos, Lykofrón, Sósifanés, Sósitheos a Filiskos. Jistou zvláštností byla tragédie \"Exagógé\" (tzn. vyvedení Židů z Egypta) od Ezekiéla.\n\nKomedie si v Athénách jako jediný literární žánr podržela návaznost na předchozí období a byla vlastně nejvýznamnějším prvkem na půdě Řecka, přesto byla komedie víceméně mimo zájem tehdejších vzdělanců. Tato komedie sice obsahuje dřívější rysy jako útoky, ale soustředí se především na milostné příhody (Filémón, Difilos a zvláště Menandros, Machón ze Sikyóna).\n\nZ poezie o níž se zajímaly širší vrstvy lidí se ještě udržel mimos (Héróndas, Theokritos). V Tarentu a jeho okolí se objevil nový lidový žánr - fraška. Jako první je psal Rhinthon z Tarenta\n\nPoměrně významná byla satira a parodie (Sótadés z Kréty), satira se nejčastěji objevovala v dramatech ale nejednalo se o politickou satiru, ale o satiru namířenou proti filosofické, básnické či jiné literární skupině (Timón z Fleiuntu, Kratés z Théb). Parodie byly zaměřeny stejně jako satira, navíc vznikaly parodie, které i pomocí satiry, parodovaly velké hostiny (Archestratos z Gely).\n\nHistorická próza byla také velmi populární, ale byla psána bez hlubších znalostí problematiky a lze tvrdit, že si nepodržela svoji dřívější kvalitu, nejčastějším problémem těchto děl je, že autor nepopisuje realitu, ale snaží se ukázat svoje znalosti z jiných oborů. Prakticky jediný kvalitnější spisovatel tohoto období byl Polybios. Historicky cenné jsou ještě paměti vojevůdců a státníků (Ptolemaiovci). Zajímavé byly i královské deníky (efémerides), redigované Eumenem a Diodotem. Vzhledem k tomu, že tato doba byla historicky velmi zajímavá, je třeba se zabývat i méně spolehlivými díly, přesto většina historicky cennějších děl vznikla mimo Alexandrii: Hieronymos z Kardie sepsal dějiny diadochů. Dále se prosadil Duris ze Samu, Timaios z Tauromenia na něm je zajímavé, že zavedl chronologii pomocí olympiád, což je velmi praktické. V letech 264 – 263 př. n. l. (attický archont Diognétos) vznikla mramorová \"kronika parská\", která je velmi důležitým pramenem pro chronologii dějin. Zajímavý je nový proud historie, kde se historici zabývají jednotlivými městy, tyto historické knihy lze obecně považovat za spolehlivější: Fylarchos, Neanthés z Kyzika, Aratos ze Sikyona. Neřeckými dějinami se také zabývala celá řada autorů Béróssos (Babylón), Manethón (Egypt), Menandros z Efesu (féničané), Dioklés (založení Říma), Theofanés z Mytilény, Timagenés z Alexandrie. V polovině 1. století př. n. l. tvořil Diodóros Sicilský, jehož tvorba byla sice zcela nekritická, ale relativně populární. Také mimo Řecko vznikala řecky psaná historická díla např. annály Římanů této doby jsou psány řecky.\n\nByla sepsána i řada geografických děl různé spolehlivosti, z těchto děl se jich zachovalo velmi málo. Ví se, že Nearchos sepsal \"Paraplus\", kde popsal svoji plavbu do Persie a Indie, Androsthenés z Thasu měl popsat arabské pobřeží a Patroklés Kaspické moře, důležitým autorem byl Pýtheás z Massalie, který popsal plavbu do Británie. Zachoval se pouze popis pobřeží Evropy, Asie a Libye, jehož autrem by mohl být Skylaks z Kariandy, ale zachoval se pouze opis. Do řečtiny byl i přeložen Hannónův popis plavby kolem západního pobřeží Afriky. Dalšími významnými geografy byly Timosthenés z Rhodu, Agatharchidés z Knidu, Skymnos z Chia. V tomto období vznikla i tzv. matematická geografie, jejím zakladatelem byl zakladatele Eratosthenés, dále se jí zabýval Aristarchos ze Samu a Hipparchos z Nikaie. Do geografie lze řadit i tzv. periégétickou literaturu, která se zabývala popisem jednotlivých míst a tvořila tak jakéhosi předchůdce průvodců (Polemón z Troady, Kallixenos z Rhodu).\n\nMytologií se zabýval především Euhémeros, který je zakladatelem racionálního výkladu mýtů. Dále pak Dionýsios Skytobrachión, ale tento obor nebyl příliš populární a spíše se na tyto problémy snažilo hledět z hlediska filosofie.\n\nVe filosofii si Athény podržely vůdčí roli a k již existující Akadémie a Lyceia vznikla škola stoická (Zénón), a epikurská.\n\nFilosofie tohoto období opouští spekulace a snaží se moralizovat, nicméně literární aktivita filosofů výrazně poklesla, někteří filosofové nebyli vůbec literárně činní (Pyrrhón, Karneadés z Kyrény). Nejaktivnějším filosofem tohoto období byl Theofrastos a Chrysippos. Dalšími významnými autory byly Kleitomachos, Epikuros a Filodém Gadarský.\n\nGramatika se v tomto období dostala do středu zájmu a stala se prakticky hlavní prozaickou literaturou. Tehdejší výklad slova gramatika byl lehce odlišný od toho jak je toto slovo vykládáno dnes, tehdy to znamenalo prostě výklad díla a to nejen po stránce mluvnické, ale i po stránce věcné. Cíl těchto gramatiků byl pochopit klasické spisy. Později na základě těchto prací budovali mluvnici a psali řadu děl o literárních dějinách. Hlavní tvorba byla v Alexandrii a Pergamu Za prvního grammatika je považován alexandrijský knihovník Zénodotos z Efesu, který poprvé vydal kritické vydání Homéra.\n\nGramatici se relativně často potkávali s filosofií, proto zde byli aktivní i filosofové. Na jejich dílech je hodně patrné z jaké filosofické školy pocházeli a mluvnice se jim tak často stávala prostředkem k doložení své pravdy. Tento trend je nejvíce patrný u stoiků (Chrysippos, Antipatros z Tarsu), kteří se rádi zabývali logikou. Jejich hlavním přínosem bylo stanovení některých pravidel pro řeč (syntax). Nejaktivnější v tomto směru byli peripatétikové Hérakleidés Pontský, Chamailéon, Dikaiarchos, Aristoxenos.\n\nNejslavnějším gramatikem (resp. kritikem) byl Aristofanés z Byzance a Aristarchos ze Samothráky, jehož tvorba je považována za vrchol alexandrijské kritiky. Jeho žák Dionýsios Thrax sepsal mluvnici řečtiny, která je nejstarší dochovanou řeckou mluvnicí. Díla alexandrijské kritiky zůstala zachována díky výborům, které udělal Didymos Chalkenteros, při svém působení v Římě.\n\nV tomto období vznikla celá řada odborných a vědeckých prací. Bylo zpracováno několik opravdu stěžejních prací, které ovlivnily poznání na dlouhou dobu. Největší význam měl pokrok učiněný v matematice, neboť právě v tomto období sepsal Eukleidés svoje dílo \"Stoicheia\", což je třináct knih základů geometrie, dále pak sepsal \"Dedomena\", což je úvod do geometrické analýzy. Apollónios z Pergy sepsal známé dílo \"Kónica\" kuželosečkách. Dalším významným matematikem této doby byl Archimédés, který se kromě matematiky zabýval i mechanikou. Hipparchos z Nikaie, zakladatel trigonometrie, se mimo matematiku zabýval i astronomií, která byla velmi populární a psal o ní i Aristarchos ze Samu. Obrovský pokrok byl učiněn a popsán i v mechanice, která byla využívána ve vojenství (Ktésibios z Alexandrie, Hérón z Alexandrie). Vojenstvím se zabýval Filón Byzantský, Athénaios, ale i Asklépiodotos.\n\nDále vznikla řada vědeckých studií o lékařství (Hérofilos, Erasistratos, Archagathos a Asklepiadés z Prusy).\n\nZajímavostí je vznik celé zemědělské literatury, kde Kassios Dionysios napsal velmi rozsáhlou encyklopedii.\n\nBitva u Actia (31 př. n. l.) měla za následek dobytí posledních zbytků helénistického světa Římem. Následky toho se projevily i v literatuře, neboť se zcela změnily nejen podmínky, ale i styl myšlení společnosti. Za konec nejen tohoto období, ale i celé starořecké literatury je označován rok 529, kdy v Athénách došlo k zavření poslední filosofické školy.\n\nNa tuto literaturu navazuje byzantská literatura, na kterou ale má dominantní vliv křesťanství.\n\nToto období lze rozdělit na dvě části, které tvoří v literatuře poměrně výrazný předěl a to na část do přijetí křesťanství (323) a po jeho přijetí.\n\nPo bitvě u Actia (31 př. n. l.) došlo v helénistické literatuře k obrovské literární krizi. Tato krize začala již na konci minulého období, ale tato bitva pouze uzavřela dobytí helénistického světa Římem (samotné Řecko se římskou provincií stalo již v r. 146 př. n. l.). Krize v literatuře byla způsobena jednak, často nuceným, odchodem nejlepších mozků do Říma. A jednak hlubokou společenskou krizí, která byla způsobena obrovskými změnami, které vyvolala římská nadvláda a které vedly ke změněné organizace státní správy a tím i celého společenského života. Dalším faktorem byl nedostatek peněz. To vedlo k tomu, že dřívější kulturní centra ztratila svůj význam.\n\nLze tvrdit, že za vlády císaře Augusta (27 př. n. l. – 14) a prvních císařů řecká literatura prakticky neexistuje. Situace se začala postupně lepšit až koncem 1. století. Opravdové zlepšení situace nastalo až za vlády Marka Aurelia (161 – 180), který psal řecky.\n\nLiteratura v 1. století obsahuje minimum významnějších osobností. Prakticky lze říci, že se literatura omezuje na prózu, kde byla populární encyklopedická tvorba. Mimo to si jistou popularitu udržela i gramatická tvorba (kritika). Tato tvorba však nedosahovala kvalit předchozího období a je na ní patrné, že vzniká těžce. Rétorika se omezila pouze na školy, nejznámějším řeckým řečníkem této doby je Dionýsios z Halikarnassu, který působil v Římě. V poezii se udržely pouze epigramy a mimos (Filistión).\n\nKoncem 1. století začala řecká literatura postupně ožívat a to především díky filosofii sofistů, kteří se vrátili především k mravní filosofii, což mělo na helénistický svět pozitivní dopad. Ačkoli brzy se kromě sofistů rozvinula řada dalších škol, zdá se, že impuls k opětovnému rozvoji přišel od nich. Filosofická próza byla mezi vzdělanci nejpopulárnějším literárním žánrem, přesto lze říci, že díky síle římské literatury a latiny se nepodařilo navázat na předchozí období a vytvořit díla trvalejší hodnoty.\n\nNa konci 1. století působil sofista Dión Chrýsostomos (Zlatoústý), který je také známý svou mravní filosofií. Představitelé sofistů jako byli Plutarchos, Publius Aelius Aristides, Filostratos starší a Filostratos mladší, Héródés Attikos, Athénaios z Naukratidy byli často spíše řečníky. Svojí morální filosofií sice přispěli k pozvednutí řecké literatury, ale jejich morální zásady často nevyznívají opravdově a tak sofisté často již ve své době působili nepřesvědčivě. Sofistik Ailiános Klaudios sepsal dílo o povaze zvířat, kde se setkáme se základní charakteristikou zvířat, tak jak si je lidé představují (lev je statečný atp.). Další zajímavostí je dílo zabývající se výkladem snů od Artemidóra. Mezi sofisty bývá řazen i Lukianos ze Samosaty, který byl spíše satirik.\n\nKromě sofistů došlo k obnovení pythagorejské školy. Pythagorejci udělali řadu falzifikátů, které měly působit dojmem, že je napsaly dřívější zakladatelé této školy, nejslavnějšími se staly \"Zlaté verše\". Touto činností nejvíce proslul Timaios a Brontinus.\n\nPeripatetikové (Alexandr Afrodisijský) se zabývali především výkladem Aristotela. Moralistickou filosofii zastávali také stoikové, jejichž nejvýznamnějšími představiteli byli Epiktétos a Marcus Aurelius, dále pak Lucius Annaeus Cornutus, Musonius Rufus. V oblasti náboženské filosofie se prosadil Filón, jehož spisy jsou příbuzné s pozdějším novoplatónismem, k jehož prosazení došlo ve 3. století díky jeho zakladateli, kterým byl Plótínos. Jeho učení sepsal Porfyrios z Tyru (\"Enneady\"). V této době se již začalo více prosazovat i křesťanství, proto mezi novoplatoniky a křesťany docházelo k častým polemikám. Díky silné vazbě na mysticismus (Iamblichos z Chalkidy) se postupně novoplatónské učení dostalo do stavu, kdy nebylo schopno dále oslovovat lidi.\n\nTaké historická tvorba pomalu začala ožívat, v prvním století především v tvorbě Strabóna a Flavia Josepha, mimo nich se prosladila ještě Pamfila. S historickou tvorbou tohoto období je spojena i encyklopedická činnost, vznikla řada encyklopedických nebo kompilačních děl. Nejvýznamnější byla historická encyklopedie jejímž autorem je Nikolaos z Damašku, dále pak díla Juby II. Velký ohlas mělo i dílo Arriána z Nikomédie a Cassia Dia, který psal o dějinách římské říše. Římské dějiny let 165 – 255 sepsal Héródianos.\n\nV gramatice se prosadili zejména Theón a Apión. Zde také docházelo pouze k rozvíjení poznatků z předchozího období, než ke vzniku stěžejních děl. Mluvnici zpracovali Apollónios Dyskolos a Hérodianos. Metriku Héfaistión a Aristides Quintilianus, interpunkcí se zabýval Nikanór.\n\nPo krizi z prvního století se začala postupně zlepšovat i situace v řečnictví, ačkoli původního významu již rétorika nikdy nedosáhla. Přesto existovaly dvě řecké školy, které měly značný význam - škola na Rhodu a v Pergamu. Rétorika se zabývala především řečnickými cvičení v mnoha rétorických druzích tzv. progymnasmata (Theón). Dalším oblíbeným tématem byly figury a tropy (Hérodianos). Významným řečníkem, který výrazně ovlivnil toto období byl Hégésias z Magnesie, který je zakladatelem asijského slohu. Nejznámějšími řeckými řečníky této doby byli Hermogenés z Tarsu, Kassios Longinos, Dionysios z Halikarnasu, Kaikilios z Kalakty, Apollonius Molón a Apollodóros z Pergamu.\n\nZ odborné literatury je důležitá tvorba Klaudia Ptolemaia z Alexandrie, který se věnoval matematice, astronomii a geografii. Z matematiků se ještě proslavili Menelaos z Alexandrie, Serénos, Kleomédés, Nikómachos z Gerasy a Theón ze Smyrny.\n\nVojenskou tematikou se zabýval Apollodór z Damašku a Ailianos, který psal o taktice.\n\nV lékařství se proslavil především Galénos. Zakladatelem lékárnické literatury se stal Pedanius Dioskoridés, který psal mj. i o lécích. Dalšími spisovately v tomto oboru byli Xenokratés, Sóranos, Aretaios.\n\nV této době vzniklo několik poměrně rozsáhlých průvodců, nejznámější je hexametrem psaný \"Průvodce po zemi\" od Dionysia Periégétea. Dalším slavným průvodcem je \"Průvodce po Helladě\", jehož autorem je Pausanias.\n\nKrize v poezii byla výraznější a kromě epigramů a nomu se prosadily pouze didaktické básně. Existovala řada básnických děl o geografii, lékařské, astrologii atp. Nejznámějšími básníky jsou Oppianos z Kilikie a Babrios. Zajímavostí jsou zachovalé hymny i s notami (Mesomédes).\n\nV tomto období se objevila i křesťanská literatura, která vycházela z helénismu. První díla neměla s helénistickou či řeckou literaturou kromě jazyka nic společného. Tato díla se zabývala pouze snahou rozšířit a stabilizovat křesťanství. V tomto období došlo nejen k sepsání Nového zákona ale i k řadě apokryfních spisů. Dále se zachovala řada dopisů prvních biskupů, které jsou pro historiky poměrně cenné, neboť dokládají existenci některých lidí. Výjimečné je pouze Hermovo dílo \"Pastýř\". V průběhu 2. století se přes apologety dostala řecká (resp. helénistická) a křesťanská literatura do kontaktu. Tito lidé byli helénismem poměrně silně ovlivněni; přestože jejich díla patří spíše do odborné literatury a jejich literární cena je nevelká, je na nich vliv helénismu patrný (Quadratus, Justin Mučedník, Aristeides z Athén, Tacián ze Sýrie, Athenagoras z Athén, Irenej z Lyonu (Eirénaios), Theofilos z Antiochie). Ve 3. století se Tuiorovou tvorbou otevřela v řečtině tvorba církevním učitelům jako byl Órigenés a Hippolytos.\n\nToto období začíná vládou Konstantina, respektive přijetím ediktu milánského, který přijal křesťanství a končí Justiniánem I., který nechal zavřít Athénské školy.\n\nPřenesení hlavního města Římské říše do Konstantinopole řecké literatuře velmi prospělo, protože se vytvořilo mocenské centrum v oblasti, kde měla helénistická kultura kořeny a vliv daleko větší než tomu bylo v Římě. Tím opět stoupl význam řečtiny (resp. starořečtiny). Postupně tak vzniklo několik center, kde řecký jazyk a helénistická vzdělanost hrála důležitou roli, kromě Konstantinopole to byly především Athény a Alexandrie. V Alexandrii však v r. 391 došlo ke zničení alexandrijské knihovny z čehož se Alexandrie nikdy nevzpamatovala.\n\nZároveň však s úpadkem místních \"pohanských\" kultů a šířením kosmopolitního křesťanství helénistická kultura již neměla dost sil na intelektuální souboj s nově se rozvíjejícím hnutím. Ačkoli někteří císařové podporovali rozvoj vědy a literatury v řečtině, zpravidla již nešlo o klasickou literaturu antického Řecka, ale o křesťanskou literaturu psanou v řečtině. Za Theodosia (408 – 450 došlo k prvnímu pronásledování a persekucím příznivců helénismu. V této době tedy v řecké literatuře převládá literatura křesťanská a helénistická literatura již nemá sílu vzdorovat jeho nástupu .\n\nV poezii se vedle tradičního epigramu opět prosadil epos a v něm především Quintus ze Smyrny, jehož epos \"Posthomerica\" navazuje na Homéra. Dalším významným epikem byl Nonnos z Panopole, na jehož tvorbu navázala škola epiků (Kolluthos, Músáios). Velmi populární zůstaly epigramy; i když se tento žánr poněkud vyčerpal, nejvýznamnější je patrně výbor, který udělal v 6. století Agathias z Myriny.\n\nV tomto období vznikla sbírka \"Orfik\", což jsou básně z různých období, nalezneme zde epos \"Argonautika\", báseň \"Lithika\" a 88 hymnů. Hymny psal ještě novoplatonik Proklos. Vznikla také řada věšteb a tzv. sibylských proroctví (\"sibyllina\"), které se řadí do této literatury, ačkoli jejich autoři jsou zpravidla alexandrijští židé nebo křesťané. Dále se objevily tzv. věštby Zarathuštrovy. Křesťan Apollinaris z Laodiceje sepsal parafrázi žalmů v hexametrech.\n\nI na próze je patrné, že helénismus již nemá myšlenky a sílu na další prosazení. Nejvýznamnější byla filosofická literatura, zde si nejdůležitější postavení udrželi sofisté (Libanios z Antiochie, Themistios, Himerios, Proklos a císař Iulianus Apostata) nicméně v jejich díle se často objevují myšlenky jejich předchůdců, řeči jsou prakticky pouze školní nebo k situacím každodenního života (svatební řeči, atp.). Kromě těchto témat sofisté začali psát romány, nejčastěji se jednalo buď o milostná nebo dobrodružná témata. Nejznámější byl pravděpodobně román \"Milésiaka\", jehož autorem je Aristeides z Miléta. Tento román se nedochoval. Nejstarší zachovaný román napsal Xenofón z Efesu (\"Efesiaka\"). Dále se prosadili Antonios Diogenés, Iamblichos, Héliodóros z Emessy, Achilleus Tatios, Longos a Charitón. Za vlády Ptolemaiovců vytvořil Pseudokallisthenés základ bájného vyprávění o Alexandru Velikém. Toto fiktivní vyprávění bylo jako Alexandreis (\"Alexandreida\") velmi populární i ve středověku a bylo přeloženo i do češtiny. Podobného rázu je dílo Palladiovo.\n\nZ ostatních nekřesťanských filosofií měl větší význam pouze novoplatónismus, jehož nejvýznamnějšími představiteli byli Proklos a Salustios. V Alexandrii vznikla podivná směs filosofie, mysticismu, novoplatónismu, řady mytologií a mnoha dalších prvků. K tomuto směru se často obracejí mystikové, kteří předpokládají, že je v těchto dílech ukryto Tajemství. Ostatní filosofové se omezili na výklady dřívějších filosofů, především Platóna a Aristotela.\n\nHistorická próza se v této době dostala do stadia, kdy vznikaly pouze kroniky, nejznámější sepsali Porfyrios, Eunapios ze Sard v jeho dále pak pokračoval Olympiodóros, Zósimos a Ióannés Lydos. Většina těchto kronik se zabývala římskými dějinami a jejich styl je často ovlivněn autorovou příslušností k nějaké filosofické škole; jejich spolehlivost je spíše nižší.\n\nV gramatice docházelo pouze k vytváření výtahů a kompilací ze starších děl. Nejvýznamnější tvorba spadala do lexikografie (Ammónios). Právě tato díla ovlivnila středověkou evropskou tvorbu (\"Etymologicum magnum\"). Na konci tohoto období vznikla řada antologií, sbírek citátů a částí ze starších autorů a děl. Nejdůležitější se stal patrně (Plutarchos a Ióannés Stobaios a jeho dílo \"Anthologiae\". Silná popularita takovéto literatury signalizuje pokles původní tvořivosti. \n\nS úpadkem zájmu o matematiku a vědy pomalu mizí také vědecká literatura, jejíž poslední starověké centrum bylo v Alexandrii (Diofantos z Alexandrie, Pappos z Alexandrie, Theón a Hypatia).\n\nOd 6. století je zřejmé, že helénistická literatura končí a že hlavní roli v dalším evropském vývoji bude hrát literatura křesťanská, kde se objevuje řada nových myšlenek, ale i snaha po literární úrovni a kvalitě. Právě tyto věci do ní přinesli lidé, kteří evidentně měli vzdělání ve starší řecké a římské literatuře. Ve 3. a 4. století se postupně prosadili křesťanští řečníci , například Athanasios z Alexandrie. Dalšími křesťanskými mysliteli a spisovateli, ovlivněnými helénistickou literaturou, byli mj. Basileios Veliký, Řehoř z Nazianzu, Řehoř z Nyssy; také řečník Jan Zlatoústý (Chrysostomos) z Antiochie, Apollinaris z Laodiceje či Eusebios čerpali z řecké vzdělanosti. Mnozí další řecky nejen psali, ale i s některými staršími díly polemizovali (Eusebios). Řecky psali také první církevní historikové, ovlivnění helenismem (Hegesippos, Hippolyt, Eusebios).\n\n"}
{"id": "136889", "url": "https://cs.wikipedia.org/wiki?curid=136889", "title": "619–610 př. n. l.", "text": "619–610 př. n. l.\n\nStoletí: 8. století př. n. l. - 7. století př. n. l. - 6. století př. n. l.\n\nRoky: 639 - 630 629 - 620 619 - 610 př. n. l. 609 - 600 př. n. l.\n\n\n\n\n"}
{"id": "136890", "url": "https://cs.wikipedia.org/wiki?curid=136890", "title": "Radkov (okres Svitavy)", "text": "Radkov (okres Svitavy)\n\nObec Radkov (německy \"Rattendorf\") se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1365.\n\n\n"}
{"id": "136891", "url": "https://cs.wikipedia.org/wiki?curid=136891", "title": "Rodinov", "text": "Rodinov\n\nObec Rodinov () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1549.\n\nV letech 2006–2010 působil jako starosta Václav Kasal, od roku 2010 tuto funkci zastává Bohuslav Jůn.\n\n\n"}
{"id": "136892", "url": "https://cs.wikipedia.org/wiki?curid=136892", "title": "Radkov (okres Žďár nad Sázavou)", "text": "Radkov (okres Žďár nad Sázavou)\n\nRadkov () je obec v okrese Žďár nad Sázavou v Kraji Vysočina. Žije zde obyvatel. K Radkovu náleží místní část obce Radkovičky.\n\nPrvní písemná zmínka o obci pochází z roku 1368 a od roku 1377 se vede v záznamech dvůr i jeho majitelé. Nejstarším spolkem v obci je sbor dobrovolných hasičů, založený roku 1894.\n\nSamospráva obce také od roku 2011 pravidelně 5. července vyvěšuje moravskou vlajku.\n\n\n\n"}
{"id": "136893", "url": "https://cs.wikipedia.org/wiki?curid=136893", "title": "Putimov", "text": "Putimov\n\nObec Putimov () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1379. Po rozdělení panství Červená Řečice připadl Trčkům z Lípy, od roku 1572 k pelhřimovského statku. Od 1. ledna 1980 do 23. listopadu 1990 byla obec součástí města Pelhřimov.\n\nV letech 2006–2010 působil jako starosta Jaroslav Haruda, od roku 2010 tuto funkci zastává Jiří Sobotka.\n\nObec Putimov v roce 2011 obdržela ocenění v soutěži Vesnice Vysočiny, konkrétně získala ocenění zelená stuha, tj. ocenění za péči o zeleň a životní prostředí.\n\n\n\n"}
{"id": "136894", "url": "https://cs.wikipedia.org/wiki?curid=136894", "title": "Radenice", "text": "Radenice\n\nRadenice () jsou obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1483.\n\n"}
{"id": "136895", "url": "https://cs.wikipedia.org/wiki?curid=136895", "title": "Salačova Lhota", "text": "Salačova Lhota\n\nObec Salačova Lhota () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1407.\n\n\n"}
{"id": "136896", "url": "https://cs.wikipedia.org/wiki?curid=136896", "title": "Samšín", "text": "Samšín\n\nObec Samšín () se nachází v okrese Pelhřimov v Kraji Vysočina. Žije zde obyvatel. V údolí východně od obce protéká Kejtovský potok, který je pravostranným přítokem řeky Trnavy tekoucí severně od Samšína.\n\nPrvní písemná zmínka o obci pochází z roku 1379.\n\n\n\n"}
{"id": "136897", "url": "https://cs.wikipedia.org/wiki?curid=136897", "title": "Rudná (okres Svitavy)", "text": "Rudná (okres Svitavy)\n\nObec Rudná se nachází v okrese Svitavy v Pardubickém kraji. Žije zde obyvatel.\n\nPrvní písemná zmínka o obci pochází z roku 1365. V minulosti se jednalo o dvě samostatné obce, Dolní Rudná (německy Nieder Rauden) patřila pod bývalý okres Moravská Třebová a Horní Rudná (německy Ober Rauden) náležela k okresu Svitavy. V současnosti je spojena v jeden celek, patřící k okresu Svitavy.\n\n"}
{"id": "136898", "url": "https://cs.wikipedia.org/wiki?curid=136898", "title": "Rodkov", "text": "Rodkov\n\nRodkov () je obec v okrese Žďár nad Sázavou v kraji Vysočina. Žije zde obyvatel. Nachází se asi dvacet čtyři kilometrů východně od Žďáru nad Sázavou a tři kilometry jihozápadně od města Bystřice nad Pernštejnem.\n\nPrvní písemná zmínka o obci pochází z roku 1436.\n\nV letech 2006–2010 působil jako starosta Petr Tomášek, od roku 2010 tuto funkci vykonával Pavel Smolík.\n\nObcí protéká říčka Nedvědička, která je pravostranným přítokem řeky Svratky.\n\n"}
{"id": "136899", "url": "https://cs.wikipedia.org/wiki?curid=136899", "title": "Rozhraní (okres Svitavy)", "text": "Rozhraní (okres Svitavy)\n\nRozhraní je obec, která se nachází v okrese Svitavy v Pardubickém kraji. Žije zde  obyvatel. Rozhraní leží v údolí řeky Svitavy, které se od severu náhle otvírá, mezi kopci Budina (vých., 542 m) a Člup (jz., 519 m). Prochází jí silnice I/43 a železniční trať 260 (Brno – Česká Třebová, zastávka).\n\nVznikla spojením dříve samostatných obcí Bradlné, Rozhraní a Vilémov (k. ú. \"Vilémov u Rozhraní\") roku 1950. Obec Bradlné pravděpodobně existovala již kolem roku 1200 (Brlenka?), Vilémov je doložen od roku 1409. Všechny tři jsou zakresleny na Müllerově mapě Moravy z roku 1716 (Brallin, Rosrain, Willimow) i I. (1764–1768), II. (1836–1852 – Bradleny, Rossrein, Willimow) a III. (Bradleny, Rossrein/Rozhraní, Willimow) rakouském vojenském mapování.\n\n„Roku 1839 koupil papírník Krel Glaser v Rozhrání pozemky u řeky Svitavy“, určené pro stavbu papírny, oceněné roku 1845 hodnotou 13 336 zl. V roce 1868 byla v budově přádelna Cecilie Steinerové.\n\nZa druhé světové války součást Protektorátu Čechy a Morava, hranice tzv. Sudet 1 km severně. Ač na historickém území Moravy, při změně státosprávního uspořádání roku 1960 byla začleněna do Východočeského kraje, nyní spadá pod Pardubický kraj.\n\n\n\n\n"}
{"id": "136900", "url": "https://cs.wikipedia.org/wiki?curid=136900", "title": "Ponědraž", "text": "Ponědraž\n\nObec Ponědraž se nachází v okrese Jindřichův Hradec v Jihočeském kraji. Žije zde obyvatel. Obcí protéká Zlatá stoka a na návsi se nachází kostel.\n\nNeobvyklý název byl pravděpodobně odvozen od prastarého českého osobního jména Ponědrah. V německých pramenech se setkáváme s německým zkomoleným názvem Poniedrasch.\n\nVesnice se nachází v krásné krajině Třeboňska a leží stranou rušnějších cest. Nemálo původních zemědělských usedlostí dnes slouží k odpočinku coby vesnické chalupy. Vesnice je obklopena množstvím rybníků a v létě se stává častou zastávkou projíždějících kolařů. Ponědraž má vlastní obchod i hostinec.\n\nPrvní písemná zmínka o obci pochází z roku 1259 (\"villa Ponedraz\"), kdy část obce získává vyšebrodský klášter. Později díky směně získává i zbytek vsi. Další osudy vesnice sdílela s nedalekou Lomnicí. Školní budova byla vystavěna v roce 1877.\n\n"}
{"id": "136901", "url": "https://cs.wikipedia.org/wiki?curid=136901", "title": "Pavlínov", "text": "Pavlínov\n\nPavlínov () je obec v okrese Žďár nad Sázavou v kraji Vysočina. Leží 10 km západně od Velkého Meziříčí a 20 km východně od Jihlavy. Žije zde obyvatel. Kromě \"Pavlínova\" je území obce tvořeno i katastrálním územím \"Na Pouštích\".\n\nPrvní písemná zmínka o obci pochází z roku 1479.\n\n\n\n"}
{"id": "136902", "url": "https://cs.wikipedia.org/wiki?curid=136902", "title": "Petráveč", "text": "Petráveč\n\nPetráveč () je obec v okrese Žďár nad Sázavou v kraji Vysočina. Žije zde obyvatel.\n\nObec je rozdělena na dvě části, přičemž hlavní část vesnice leží směrem z Velkého Meziříčí na Tasov. Druhá část obce s názvem Petráveč-Domky je směrem z Velkého Meziříčí na Dolní Radslavice.\n\nPrvní písemná zmínka o obci pochází z roku 1456.\n\nÚzemím obce prochází dálnice D1 a zasahuje na něj exit 146. Dále zde vede silnice II/392 v úseku Velké Meziříčí - Petráveč - Tasov a silnice II/602 v úseku Velká Bíteš - Velké Meziříčí. Severní částí území prochází silnice III/03719 Velké Meziříčí - Dolní Radslavice.\n\n"}
{"id": "136903", "url": "https://cs.wikipedia.org/wiki?curid=136903", "title": "Osové", "text": "Osové\n\nOsové () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1354.\n\n"}
{"id": "136904", "url": "https://cs.wikipedia.org/wiki?curid=136904", "title": "Příluka", "text": "Příluka\n\nObec Příluka se nachází v okrese Svitavy v Pardubickém kraji. Malá vesnice je rozložena v západní části Svitavské pahorkatiny, poblíž jejího pomezí se Železnými horami, zhruba 11 km západně od Litomyšle. Žije zde  obyvatel.\n\nV Příluce se nachází hostinec, kulturní středisko, hřiště s kurtem s umělým povrchem, obecní úřad s knihovnou, hasičská zbrojnice, dvě autobusové zastávky, dva rybníky, též mapa regionu.\nDominantou Příluky je kaple Panny Marie Karmelské, charakter vesnice dotváří velké množství stromoví, především pak lipového.\n\nPříluka je členem Sdružení obcí Toulovcovy Maštale.\n\nPrvní písemná zmínka o obci pochází z roku 1355. Název se vyvinul ze staročeského \"Przeluca\", posléze \"Proluka\" = přechod z návrší do údolí, později \"Příluka\".\n\nJediným slavným rodákem z Příluky je Jan Vostrčil, český hudebník a příležitostný herec.\n\n\n"}
{"id": "136905", "url": "https://cs.wikipedia.org/wiki?curid=136905", "title": "Otín (okres Jihlava)", "text": "Otín (okres Jihlava)\n\nObec Otín (německy \"Otten\") se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Oten (1360), Ottendorf, Otten a Otyn (1846), Otten a Otín (1872), Otín (1881), Votín (1913) až k podobám Otín a Otten v roce 1924. Místní jméno vznikl přidáním přivlastňovací přípony -ín k osobnímu jménu Ota a znamenalo Otova ves.\n\nPrvní písemná zmínka o obci pochází z roku 1360.\n\nV letech 1869–1880 byl osadou Prostředkovic, od té doby je samostatnou obcí.\n\nOtín leží v okrese Jihlava v Kraji Vysočina. Nachází se 2 km jižně od Stonařova a 3 km severně od Pavlova. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 625 metrů. Nejvyšší bod, Březí (647 m n. m.), leží jihovýchodně od obce. Jižně od obce se nachází rybník Na pastvišti, jímž protéká Otínský potok, do nějž se posléze zleva vlévá Lesní potok, východně od vsi na Otínském potoce leží rybník Pod vsí. Severní částí katastru prochází Farský potok.\n\nPodle sčítání 1930 zde žilo v 34 domech 165 obyvatel. 83 obyvatel se hlásilo k československé národnosti a 81 k německé. Žilo zde 164 římských katolíků.\n\nObec leží na katastrálním území Otín u Stonařova a je členem Mikroregionu Třešťsko a místní akční skupiny Třešťsko.\n\nObec má sedmičlenné zastupitelstvo, v jehož čele stojí starosta Jan Vilímek.\n\nSídlí zde zámečnictví. Obcí prochází silnice II. třídy č. 403 ze Stonařova do Pavlova. Dopravní obslužnost zajišťují dopravci ICOM transport a Radek Čech - Autobusová doprava. Autobusy jezdí ve směrech Jihlava, Dačice, Bítov, Stará Říše, Zadní Vydří, Opatov a Telč.\n\nMístní děti dojíždějí do základní školy ve Stonařově.\n\n\n"}
{"id": "136906", "url": "https://cs.wikipedia.org/wiki?curid=136906", "title": "Polště", "text": "Polště\n\nObec Polště () se nachází v okrese Jindřichův Hradec v Jihočeském kraji. Leží 7 km jihozápadně od Jindřichova Hradce a 35 km severovýchodně od Českých Budějovic. Žije zde obyvatel.\n\nPrvní písemná zmínka o obci pochází z roku 1389.\n\n"}
{"id": "136907", "url": "https://cs.wikipedia.org/wiki?curid=136907", "title": "Polesí", "text": "Polesí\n\nObec Polesí (do roku 1950 Rymberk, ) se nachází v okrese Pelhřimov v Kraji Vysočina 4 km severně od Počátek. Žije zde obyvatel.\n\nPrvní písemná zmínka o obci pochází z roku 1457. Až do roku 1950 nesla jméno \"Rymberk\"<ref name=\"88/1951\"></ref> (původně \"Limberk\"). Dominantou obce je kaple sv. Jana Nepomuckého postavená v roce 1856.\n\n"}
{"id": "136908", "url": "https://cs.wikipedia.org/wiki?curid=136908", "title": "Podlesí (okres Ústí nad Orlicí)", "text": "Podlesí (okres Ústí nad Orlicí)\n\nObec Podlesí () se nachází v okrese Ústí nad Orlicí v Pardubickém kraji.\nŽije zde obyvatel.\nObec Podlesí vznikla formální cestou teprve roku 1960 sloučením vesnic Němčí, Turov a osady Olešná, název Podlesí vznikl uměle.\n\nPrvní písemná zmínka o obci pochází z roku 1392.\n\n\n"}
{"id": "136909", "url": "https://cs.wikipedia.org/wiki?curid=136909", "title": "Pikárec", "text": "Pikárec\n\nPikárec () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1436.\n\nObec Pikárec v roce 2005 obdržela ocenění v soutěži Vesnice Vysočiny, konkrétně získala ocenění zelená stuha, tj. ocenění za péči o zeleň a životní prostředí. Obec Pikárec v roce 2007 obdržela ocenění v soutěži Vesnice Vysočiny, konkrétně získala ocenění bílá stuha, tj. ocenění za činnost mládeže. Obec Pikárec v roce 2008 obdržela ocenění v soutěži Vesnice Vysočiny, konkrétně získala ocenění zlatá stuha, tj. vítěz, který postoupil do celostátního kola a obec se stala Vesnicí Vysočiny.\n\n\n\n\n"}
{"id": "136910", "url": "https://cs.wikipedia.org/wiki?curid=136910", "title": "Poříčí u Litomyšle", "text": "Poříčí u Litomyšle\n\nObec Poříčí u Litomyšle se nachází 12 km jihozápadně od Litomyšle v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1361. Je tvořena třemi dříve samostatnými obcemi.\n\nPoříčí je drobná obec s menšími původně vesměs roubenými usedlostmi, téměř stejného stavebního charakteru s komorami v patře nad průjezdem či pouze přízemní s menším dvorem. V centru obce je kaple, která prošla opravou a byla posunuta a pootočena vůči silnici, a moderní informační středisko mikroregionu Toulovcovy Maštale.\n\nMladočov je obec rozložená pod starobylým kostelem se samostatnou zvonicí a barokní farou na vrcholu údolní ostrožny. Dochován velmi malebný střed kolem kostela.\n\nZrnětín je obec podél silničky do Lubné vesměs s drobnými usedlostmi chalupníků. Ve středu stojí kaple nad rybníčkem.\n\nCelá oblast je turistickou destinací Pardubického kraje, rekreační zona Mikroregionu Toulovcovy maštale s pískovcovými útvary v borových lesích, kterým dominuje malebné městečko Proseč a rokoková perla zámecké architektury v Nových Hradech.\n\n\n\nV září roku 2018 získala obec Poříčí u Litomyšle zlatou medaili v celoevropské soutěži Entente Florale Europe. Ocenění bylo obci uděleno za příkladnou péči o životní prostředí s přihlédnutím k zapojení všech občanů do společenských aktivit.\n\n"}
{"id": "136911", "url": "https://cs.wikipedia.org/wiki?curid=136911", "title": "Olší (okres Jihlava)", "text": "Olší (okres Jihlava)\n\nObec Olší () se nachází v okrese Jihlava v Kraji Vysočina. Rozkládá asi 7 km jihozápadně od Telče a je jednou z nejmenších obcí kraje, žije zde obyvatel. Nadmořská výška činí 611 m. Nejbližší železniční stanice jsou Telč a Dačice, pošta je v Telči, zdravotní a matriční obvod Dačice, římskokatolická farnost Kostelní Myslová, spravovaná z Telče.\n\nNázev se vyvíjel od varianty Wolssij (1528), Wolschy (1678, 1718, 1720, 1751), Wolschy a Wolšy (1846), Wolschy a Olší (1872), Olší (1881), Wolschi a Volši (1893), Wolschi, Olší a Volší (1906), Wolschi a Olší (1915) až k podobě Olší v roce 1924. Německý název Wolschy byl přejat z českého nářečního slova Volší a znamenalo místo prostlé nebo vymezené olšemi či olšinou.\n\nPrvní písemná zmínka o obci pochází z roku 1529.\n\nV letech 1961–1988 byla částí Mysletice. Od 1. ledna 1989 do 31. prosince 1991 spadala vesnice jako místní část pod Telč, od 1. ledna 1992 je samostatnou obcí.\n\nOlší leží v okrese Jihlava v Kraji Vysočina. Nachází se 3,5 km jižně od Mrákotína, 2 km jihozápadně od Borovné, 6,5 km jihozápadně od Telče a 2 km severně od Mysletic. Geomorfologicky je oblast součástí Česko-moravské subprovincie, konkrétně Javořické vrchoviny a jejího podcelku Jihlavské vrchy, v jejichž rámci spadá pod geomorfologický okrsek Mrákotínská sníženina. Průměrná nadmořská výška činí 611 metrů. Nejvyšší bod, Bradlo (681 m n. m.), leží západně od obce. Jihovýchodně stojí Hora (664 m n. m.) a severozápadně Skupova branka (639 m n. m.). Obcí protéká bezejmenný potok, který se východně od vsi vlévá do potoku Strouha, na němž se severně od Olší rozkládá Olešský rybník.\n\nV roce 1850 měla 134 obyvatel, malá obec s českým obyvatelstvem, katastr obce měl v roce 1900 výměru 361 ha. Podle sčítání 1930 zde žilo v 28 domech 151 obyvatel. 151 obyvatel se hlásilo k československé národnosti. Žilo zde 150 římských katolíků a 1 evangelík.\n\nObec leží na katastrálním území Olší u Telče a je členem mikroregionů Telčsko a Sdružení pro likvidaci komunálního odpadu Borek a místní akční skupiny Mikroregionu Telčsko.\n\nObec má sedmičlenné zastupitelstvo, v jehož čele stojí starosta Jan Dvořák.\n\nV obci sídlí firmy Lom Horní Dvorce, s.r.o. a LUCIUS, s.r.o. Obcí prochází silnice III. třídy č. 40614 z Mrákotína do Mysletic. Dopravní obslužnost zajišťují dopravci ČSAD Jindřichův Hradec a Josef Štefl - tour. Autobusy jezdí ve směrech Dačice, Mrákotín, Telč, Mysletice a Borovná. Obcí prochází cyklistická trasa č. 5021 z Dobré Vody do Mysletic a modře značená turistická trasa z Borovné do Hradiska.\n\n\n\n"}
{"id": "136912", "url": "https://cs.wikipedia.org/wiki?curid=136912", "title": "Seč (okres Ústí nad Orlicí)", "text": "Seč (okres Ústí nad Orlicí)\n\nObec Seč () se nachází v okrese Ústí nad Orlicí v Pardubickém kraji. Žije zde obyvatel.\n\nPrvní písemná zmínka o obci pochází z roku 1417. Název obce je odvozen od slova \"sekat\", \"seč\" znamenalo obec vzniklou na místě posekaného lesa (tedy ne vypáleného – od toho vznikalo \"Žďár\").\n\n"}
{"id": "136913", "url": "https://cs.wikipedia.org/wiki?curid=136913", "title": "Vračovice-Orlov", "text": "Vračovice-Orlov\n\nObec Vračovice-Orlov se nachází v okrese Ústí nad Orlicí v Pardubickém kraji.\nŽije zde obyvatel.\n\nPrvní písemná zmínka o obci pochází z roku 1349.\n\n\n"}
{"id": "136914", "url": "https://cs.wikipedia.org/wiki?curid=136914", "title": "Vydří", "text": "Vydří\n\nObec Vydří () se nachází v okrese Jindřichův Hradec v Jihočeském kraji. Leží 7 km jihozápadně od Jindřichova Hradce. Žije zde obyvatel.\n\nPrvní písemná zmínka o obci pochází z roku 1364.\n\n"}
{"id": "136915", "url": "https://cs.wikipedia.org/wiki?curid=136915", "title": "Velké Janovice", "text": "Velké Janovice\n\nVelké Janovice () jsou obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1364.\n\nV letech 2006–2010 působil jako starosta Jiří Hloušek, od roku 2010 tuto funkci zastává Jiří Sklenář.\n\n\n\n"}
{"id": "136916", "url": "https://cs.wikipedia.org/wiki?curid=136916", "title": "Věchnov", "text": "Věchnov\n\nVěchnov () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1325.\n\n\n\n\n"}
{"id": "136917", "url": "https://cs.wikipedia.org/wiki?curid=136917", "title": "Zajíčkov", "text": "Zajíčkov\n\nObec Zajíčkov () se nachází v okrese Pelhřimov v Kraji Vysočina. Žije zde obyvatel.\n\nPrvní písemná zmínka o obci pochází z roku 1203. Od 1. dubna 1976 do 31. prosince 1979 byla obec spolu se svou částí Rovná součástí obce Rynárec. Poté se až do 23. listopadu 1990 staly součástí města Pelhřimov, kdy se opět Zajíčkov osamostatnil.\n\nV letech 2006–2010 působil jako starosta Jaroslav Hejda, od roku 2010 tuto funkci zastává Milan Průcha.\n\nObcí prochází silnice II/112, která ji spojuje s Pelhřimovem na severozápadě a Horní Cerekví ležící jihovýchodně odsud. V září 2014 byla na této komunikaci instalována dvojice semaforů, jež rozsvícením červeného světla „Stůj“ zbrzďují automobily jedoucí obcí rychleji, než dovolují pravidla silničního provozu. Východními partiemi Zajíčkova prochází železniční trať číslo 224 spojující Tábor a Horní Cerekev. Tu na konci 19. století vybudovala Českomoravská transverzální dráha (BMTB) a její slavnostní otevření se uskutečnilo 16. prosince 1888. Na ní se nachází železniční zastávka Zajíčkov situovaná u silnice na Radňov.\n\n\n\n"}
{"id": "136918", "url": "https://cs.wikipedia.org/wiki?curid=136918", "title": "Velká Skrovnice", "text": "Velká Skrovnice\n\nObec Velká Skrovnice () se nachází v okrese Ústí nad Orlicí v Pardubickém kraji. Žije zde obyvatel.\n\nPrvní písemná zmínka o obci pochází z roku [1349].\n\n\n"}
{"id": "136919", "url": "https://cs.wikipedia.org/wiki?curid=136919", "title": "Zhořec (okres Pelhřimov)", "text": "Zhořec (okres Pelhřimov)\n\nObec Zhořec () se nachází v okrese Pelhřimov v Kraji Vysočina. Žije zde obyvatel. V údolí západně od obce protéká řeka Trnava, která je levostranným přítokem řeky Želivky.\n\nPrvní písemná zmínka o obci pochází z roku 1316.\n\n"}
{"id": "136920", "url": "https://cs.wikipedia.org/wiki?curid=136920", "title": "Zadní Zhořec", "text": "Zadní Zhořec\n\nZadní Zhořec () je obec v okrese Žďár nad Sázavou v Kraji Vysočina. Žije zde obyvatel.\n\nZadní Zhořec se nachází 11 kilometrů severozápadně od Velkého Meziříčí v údolí obklopeném lesy v nadmořské výšce 556 metrů. Po jižním okraji vesnice, jejíž katastr má rozlohu 414 hektarů, protéká Křibský potok, na kterém byla vybudována soustava rybníků. Jedná se o Nový, Starý, Horní Běhalův a Dolní Rymešův rybník. Na tomto potoku byly ještě ve 20. století v provozu dva mlýny a dvě pily.\n\nPrvní písemná zpráva o vesnici je datována rokem 1446 a její původní název byl Zhořelec, Zhorec. Ten napovídá, že území dnešní vesnice bylo původně zarostlé lesem, který jeho osadníci vypálili a výraz „hořet“ byl základem názvu. Přívlastek Zadní se objevuje v roce 1591 a současný název Zadní Zhořec se uvádí pravděpodobně od vzniku první republiky.\n\nJiž v roce 2001 se začaly připravovat návrhy znaku a praporu obce a v červnu 2003 byly schválené symboly slavnostně předány předsedou Poslanecké sněmovny Parlamentu ČR panem Lubomírem Zaorálkem zástupcům obce. Na znaku je vyobrazen v modrém štítě nad zeleným návrším doleva obrácený zlatý pluh s koly a stříbrnou radlicí.\n\nV letech 2006–2010 působil jako starosta Milan Melichar, od roku 2010 tuto funkci vykonává Antonín Klusák.\n\nDominantou obce je kaple Nejsvětější Trojice, jejíž stáří je odhadováno na 100 až 150 let. Nachází se na návsi, údajně na místě zbourané obecní kovárny. Je opatřena mimo jiné obrazem Svaté Trojice a ve věžičce je zavěšen malý zvonek.\n\nNaproti kapličce stojí budova obecního úřadu s bývalým skladištěm hasičů. Místní sbor dobrovolných hasičů, který se aktivně zapojuje do života obce, dnes využívá postavenou hasičskou zbrojnici.\n\nV obci a jejím nejbližším okolí se nachází několik křížů, které jsou připomínkou nejen různých událostí, ale také vztahu místních ke katolické církvi. Většina těchto křížů byla postavena v 19. a 20. století.\n\n"}
{"id": "136921", "url": "https://cs.wikipedia.org/wiki?curid=136921", "title": "Vysoká Lhota", "text": "Vysoká Lhota\n\nObec Vysoká Lhota () se nachází v okrese Pelhřimov v Kraji Vysočina.\n\nŽije zde obyvatel, čímž se Vysoká Lhota (podobně jako Čilá v okrese Rokycany) řadí mezi české obce s nejnižším počtem obyvatel. S průměrným věkem 65,2 let jde také k roku 2018 o věkově nejstarší obec v České republice. Sdružena je v mikroregionu Stražiště.\n\nPrvní písemná zmínka o obci pochází z roku 1430.\n\n\n"}
{"id": "136922", "url": "https://cs.wikipedia.org/wiki?curid=136922", "title": "Zadní Vydří", "text": "Zadní Vydří\n\nObec Zadní Vydří () se nachází v okrese Jihlava v Kraji Vysočina. Žije zde obyvatel.\n\nNázev se vyvíjel od varianty Widrzevalentini (1385), u Zadnij Wydrzij (1591), Hinter Wiedern (1678), Hinterwiedern (1718), Hinter Widern (1720, 1751), Hinter Wiedern a Zadní Vydří (1872) až k podobě Zadní Vydří v letech 1881 a 1924. Místní jméno je odvozeno z přídavného jména vydří a znamenalo potok či řeku, v nichž jsou vydry. Přívlastek zadní je použit pro odlišení od okolních obcí Kostelní Vydří a Prostřední Vydří.\n\nPrvní písemná zmínka o obci pochází z roku 1385.\n\nV letech 1961–1988 byla částí Mysletice, od 1. ledna 1989 do 31. prosince 1991 částí Telče a od 1. ledna 1992 je samostatnou obcí.\n\nZadní Vydří leží v okrese Jihlava v Kraji Vysočina. Nachází se 3,5 km jižně od Horní Myslové, 5,5 km jihozápadně od Telče a 1,5 km od Kostelní Myslové a 2 km od Myslůvky, 2,5 km severozápadně od Velkého Pěčína a 3 km od Kostelního Vydří a 5,5 km od Dačic, 1,5 km severně od Prostředního Vydří a 2,5 km jihovýchodně od Mysletic. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Dačická kotlina. Průměrná nadmořská výška činí 512 metrů.\n\nNejvyšší bod, V Kopcích (530 m n. m.), leží jihozápadně od obce. Východně stojí vrch Kopaniny (516 m n. m.). Obcí protéká Vyderský potok, západním okrajem pak Mysletický potok, který se v jižní části vlévá do Vyderského potoka. Severovýchodní hranici katastru tvoří bezejmenný potok, který se mimo území Zadního Vydří vlévá do Moravské Dyje. Na Vyderském potoce se přímo v obci rozkládají dva rybníky. Směrem na Myslůvku se nachází evropsky významná lokalita a přírodní památka V Kopaninách, kde žije kuňka obecná.\n\nPodle sčítání 1930 zde žilo ve 24 domech 135 obyvatel. 135 obyvatel se hlásilo k československé národnosti. Žilo zde 134 římských katolíků a 1 evangelík.\n\nObec má 7členné zastupitelstvo, v jehož čele stojí od roku 2010 starosta František Horálek, v letech 2006-2010 funkci vykonával Miroslav Moudrý.\n\nZadní Vydří je členem Mikroregionu Telčsko a místní akční skupiny Mikroregionu Telčsko.\n\nObcí prochází silnice III. třídy č. 40613 k Mysleticím. Dopravní obslužnost zajišťují dopravci ICOM transport a ČSAD Jindřichův Hradec. Autobusy jezdí ve směrech Dačice, Mysletice, Borovná, Telč, Jihlava a Stará Říše. Obcí prochází cyklistická trasa Greenway ŘV a č. 16 z Kostelní Myslové do Kostelního Vydří a č. 5124 z Horní Myslové do Velkého Pěčína.\n\nMístní děti dojíždějí do základní školy v Telči.\n\n\n"}
{"id": "136923", "url": "https://cs.wikipedia.org/wiki?curid=136923", "title": "Ujčov", "text": "Ujčov\n\nUjčov () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1392.\n\n\n\n\n"}
{"id": "136924", "url": "https://cs.wikipedia.org/wiki?curid=136924", "title": "Sklené nad Oslavou", "text": "Sklené nad Oslavou\n\nSklené nad Oslavou (dříve také Shlenny, Sklenný, Skleny) je obec v okrese Žďár nad Sázavou v Kraji Vysočina. Svým charakterem je podhorskou obcí, nachází se 15 km severně od Velkého Meziříčí a 18 km jihovýchodně od Žďáru nad Sázavou v nadmořské výšce 573 m n. m. Žije zde obyvatel.\n\nV současnosti je ve Skleném na Oslavou 96 popisných čísel, z toho je 65 trvale obydlených. Polohou na silnici 1. třídy a hlavní železniční trati je obec je snadno dostupná turistům, rekreantům a milovníkům přírody. U rybníků bylo v minulých desetiletích vybudováno několik desítek rekreačních chat a i v intravilánu obce je také více než deset rekreačních objektů. Turisticky a rekreačně je okolí obce zajímavé spoustou krásných rozhledů, lesními procházkami spojených s houbařením, značným počtem rybníků, možnostmi cykloturistiky a běžeckého lyžování.\n\nPrvní písemná zmínka o obci pochází z roku 1368. Původ a význam jména obce lze odvodit po dávno zaniklých skelných hutích, na což ukazují jména například „Les hamerský“, „Na stupnikách“, „Spáleniny“ atd. Kolem jsou vrchy výše 555 až 609 m, v katastru obce je 12 rybníků (celkem 45,65 ha), z nichž největší je Velký Sklenský rybník (24,71 ha, první písemná zmínka o něm je z roku 1510). Z celkové uvedené katastrální výměry je 44 % lesní půdy.\n\nV místní dvoutřídní škole se vyučovalo od roku 1887 do roku 1979. V letech 1960 až 1963 byla v obci zbudována kanalizace a v roce 1970 bylo započato s výstavbou skupinového vodovodu. V letech 1972 až 1978 byl postaven kulturní dům s obecním úřadem, místní knihovnou a hasičskou zbrojnicí, v letech 1996-2000 bylo vybudováno dětské hřiště a provedena oprava kapličky, od let 2004 až 2008 každoročně je investováno do opravy KD - výměna oken, přestavba sociálního zařízení, vymalování, výměna podlah, nátěry střech, okapů, v roce 2004 byl v této budově zřízen obchod se smíšeným zbožím a v témže roce byla v obci dokončena plynofikace. V roce 2008 bylo rozhodnuto o výstavbě vodovodu, kanalizace a čističky v obci, byly provedeny zkušební vrty (jeden pod hájenkou u potoka a druhy na loučce p. Sedláčkové směrem k hájence, loučku obec odkoupila) s dostatkem zásoby podzemní vody, byl zpracován projekt a vyřízeno stavební povolení. V roce 2015 obec získala dotaci jak na vodovod, tak i na kanalizaci a na podzim téhož roku započala stavba.\n\nV letech 2006–2010 působila jako starostka Alena Klusacková, od roku 2010 tuto funkci vykonává Zdenek Haller.\n\nV roce 2002 byly obci Sklené nad Oslavou přiznány Poslaneckou sněmovnou PČR symboly: prapor a znak obce. Popis znaku: V bílo-modrém děleném štítu nahoře skelná huť (hamr), dole polovina mlýnského kola a uprostřed ve stříbrném poli sklenice. Znak obce vychází z názvu obce. Název obce Sklené (Sklenné, Skleny) je odvozen od zaniklých skelných hutích, což potvrzují i názvy lesů a tratí: Hamerský les, Ve Stupnikách, Hrdlovka, Spáleniny. Z těchto důvodů byla do znaku začleněna skelná huť jako symbol historie a jména obce. V katastru obce se rovněž nachází potok jménem Babačka, na kterém byl vybudován rybník Babák a Babákův mlýn. Trati se zde jmenují Na Brejlích, Na Tálcích a U Babáka. Z těchto důvodů byla do znaku obce začleněna barva modrá symbolizující vodu a polovina mlýnského kola symbolizující pradávný Babákův mlýn. Roku 1965 byl ustanoven název obce Sklené nad Oslavou z důvodu odlišení od obce Sklené (u Žďáru nad Sázavou). Oslava je řeka, do které se Babačka vlévá, a proto je nepochybně zastoupená modrá barva jako symbol vody. Uprostřed znaku je symbol sklenice na stříbrném poli, což je symbol staré obecní pečeti, která měla nápis: „GEMEINDE SIEGILL SKLENI 1832“ se znakem sklenice.\n\nOd roku 1976 je v obci každoročně pořádán na místních malých hřištích tradiční fotbalový turnaj „Sklenský pohár“, kterého se v současnosti účastní kolem čtyřiceti týmů z celého okresu. V obci se každoročně koná slavnostní pouť (první neděli v červnu), zasvěcená sv. Panně Marii. V obci pracuje sbor dobrovolných hasičů, který pořádá tradiční masopustní průvody a spoustu dalších kulturních a sportovních akcí, jak pro dospělé, tak i pro děti.\n\nV současné době jsou ve Skleném tyto firmy: Kment, s. r. o., AUTODÍLY Kment, s. r. o., Radek Holoubek s.r.o - brány,ploty, zámečnické práce, Kujal Mir. Zemní práce, autodoprava. Dále 28 drobných živností zabývající se nejrůznějšími činnostmi a jeden soukromě hospodařící rolník.\n\nObcí prochází silnice 1. třídy č. 37. Koncem roku 1953 byla uvedena do provozu železniční trať Havlíčkův Brod - Brno s železniční stanicí \"Sklené nad Oslavou\" za jihozápadním okrajem zastavěného území obce. Zastavují zde osobní vlaky na trati Žďár nad Sázavou - Brno.\n\n"}
{"id": "136925", "url": "https://cs.wikipedia.org/wiki?curid=136925", "title": "Smržov (okres Jindřichův Hradec)", "text": "Smržov (okres Jindřichův Hradec)\n\nObec Smržov () se nachází v okrese Jindřichův Hradec v Jihočeském kraji. Žije zde obyvatel.\n\nPrvní písemná zmínka o obci pochází z roku 1367.\n\n"}
{"id": "136926", "url": "https://cs.wikipedia.org/wiki?curid=136926", "title": "Sklené (okres Svitavy)", "text": "Sklené (okres Svitavy)\n\nObec Sklené (německy \"Glaselsdorf\", nikoliv \"Glaserdorf\") se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1320. Obec je tvořena malebnými usedlostmi franckého čtvercového typu podél silničky od Svitav na Křenov. Ves Glaselsdorf měla v roce 1930 (při sčítání lidu) 448 obyvatel, z toho bylo 445 německé národnosti. V roce 1939 zde bylo 450 obyvatel. V období 1945/47 byli původní německy mluvící obyvatelé deportováni z Československa (viz Skřivánek, Milan: Odsun Němců ze Svitavska 1945–47, Univerzita Hr. Králové 1995). Socialistické velkovýrobě se podařilo zlikvidovat dvě významné budovy v samotném středu obce. Byla zcela zbořena patrová rychta, na jejímž místě stojí zemědělská benzínová pumpa a v prostoru prázdné plochy před kostelem stávala přízemní barokní fara. Dominantou širokého okolí je secesní kostel sv. Petra a Pavla z roku 1914, který vznikl na místě gotické lodi původního kostela. Původní presbytář je dnes boční kaplí. Gotická věž s pozdně gotickou střechou s věžičkami je viditelná z širokého okolí. Součástí hřbitova je malebná barokní brána a márnice, obě s mansardovými střechami. U polní cesty za kostelem se nalézají ruiny barokní kapličky.\n\n\n"}
{"id": "136927", "url": "https://cs.wikipedia.org/wiki?curid=136927", "title": "Skřinářov", "text": "Skřinářov\n\nSkřinářov () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1364.\n\n\n\n"}
{"id": "136928", "url": "https://cs.wikipedia.org/wiki?curid=136928", "title": "Syrov", "text": "Syrov\n\nObec Syrov () se nachází v okrese Pelhřimov v Kraji Vysočina. Žije zde obyvatel. V údolí jihovýchodně od obce protéká Martinický potok, který je levostranným přítokem řeky Želivky.\n\nPrvní písemná zmínka o obci pochází z roku 1352.\n\nV letech 2006–2010 působila jako starostka Iveta Moučková, od roku 2010 tuto funkci zastává Václav Sitta.\n"}
{"id": "136930", "url": "https://cs.wikipedia.org/wiki?curid=136930", "title": "Strachujov", "text": "Strachujov\n\nStrachujov () je obec v okrese Žďár nad Sázavou v kraji Vysočina. Žije zde obyvatel.\n\nPrvní písemná zmínka o obci pochází z roku 1361.\n\nV letech 2006–2010 působil jako starosta Jiří Kalášek, od roku 2010 tuto funkci vykonává Ivan Podsedník.\n\n\n"}
{"id": "136931", "url": "https://cs.wikipedia.org/wiki?curid=136931", "title": "Střítež pod Křemešníkem", "text": "Střítež pod Křemešníkem\n\nObec Střítež pod Křemešníkem (dříve Střítež u Branišova, ) se nachází v okrese Pelhřimov v Kraji Vysočina. Žije zde obyvatel. Východně od obce protéká Kladinský potok, který je levostranným přítokem Jankovského potoka.\n\nPrvní písemná zmínka o obci pochází z roku 1379.\n\n"}
{"id": "136932", "url": "https://cs.wikipedia.org/wiki?curid=136932", "title": "Stojčín", "text": "Stojčín\n\nObec Stojčín () se nachází v okrese Pelhřimov v Kraji Vysočina. Žije zde obyvatel.\n\nObec po celé délce rozděluje elektrifikovaná železniční trať z Veselí nad Lužnicí do Jihlavy, která byla postavena v roce 1887 a je na ní zde zřízena železniční stanice \"Počátky-Žirovnice\".\n\nNachází se v nejjižnější oblasti okresu Pelhřimov v nadmořské výšce 613 metrů nad mořem. Obec se rozkládá na svahu Číhalova vršku, její katastr přímo hraničí s Jihočeským krajem a okresem Jindřichův Hradec. Celá zástavba obce jakož i téměř celý její katastr leží v Čechách, ale parcely č. 125/9, 125/10, 125/11, 125/12, 125/13, 125/14, 125/15, 279/3, 129/11, 129/13, 129/14, 129/21, 129/22 a části parcel č. 129/6, 129/10, 129/19, 279/1 původně náležely k sousednímu k.ú. Prostý a tak v současnosti zasahuje území obce i na Moravu.\n\nHistorie obce se datuje k roku 1365. Název obce byl pravděpodobně vytvořen ze jména osobního dnes už zaniklého, zřejmě majitele nebo lokátora z doby osídlování krajiny (Stojata, z toho vznikl původně Stojatín – Stojetín, dále Stolčín až k dnešnímu Stojčín).\n\nVe středověku byl Stojčín poměrně dlouho v majetku drobné šlechty, v obci bývalo několik velkých statků, pro než pracovalo ostatní obyvatelstvo. Později se obec stala součástí Žirovnického panství.\n\nV novodobé historii lze uvést stavbu cihelny a panelárny, která využívala místní surovinu, cihlářskou hlínu. Ta se podle geologického průzkumu nachází téměř pod celým Stojčínem. Továrna však byla v 90. letech 20. století století uzavřena.\n\n"}
{"id": "136933", "url": "https://cs.wikipedia.org/wiki?curid=136933", "title": "Sejřek", "text": "Sejřek\n\nSejřek () je obec v okrese Žďár nad Sázavou v kraji Vysočina. Žije zde obyvatel. Součástí obce jsou kromě samotného Sejřku také vesnice Bor, Mansberk a osada Nový Dvůr.\n\nPrvní písemná zmínka o obci pochází z roku 1350.\n\nV letech 2006–2010 působil jako starosta František Krušina, od roku 2010 tuto funkci vykonával Jiří Mazour.\n\n\n\n\n\n"}
{"id": "136934", "url": "https://cs.wikipedia.org/wiki?curid=136934", "title": "Písečné (okres Žďár nad Sázavou)", "text": "Písečné (okres Žďár nad Sázavou)\n\nPísečné () je obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1297.\n\nV letech 2006–2010 působil jako starosta Petr Pečinka, od roku 2010 tuto funkci vykonává Drahomír Rous.\n\n\n\n\n"}
{"id": "136935", "url": "https://cs.wikipedia.org/wiki?curid=136935", "title": "Zahrádky (okres Jindřichův Hradec)", "text": "Zahrádky (okres Jindřichův Hradec)\n\nZahrádky () jsou obec v okrese Jindřichův Hradec v Jihočeském kraji. Rozkládají po obou stranách historické česko-moravské zemské hranice. Žije zde obyvatel.\n\nPrvní písemná zmínka o obci pochází z roku 1353 (\"Stybor et Bozco fratres de Zahradca et in Dworzecz\"). Do roku 1958 byla součástí katastrálního území Zahrádky také severní část samoty Nový Svět se 17 hektary půdy, která byla k 1. lednu 1959 od obce oddělena a připojena ke katastrálnímu území tehdejší obce Domašínu. OD roku 1960 je součástí okresu Jindřichův Hradec.\n\nNa kraji vsi je evangelický kostel, kazatelská stanice sboru ve Strmilově, za kostelem je malý hřbitov. Poblíž středu obce je kaple.\n\nObec Zahrádky se skládá ze dvou částí na dvou stejnojmenných katastrálních územích.\n\n"}
{"id": "136936", "url": "https://cs.wikipedia.org/wiki?curid=136936", "title": "Martinice (okres Žďár nad Sázavou)", "text": "Martinice (okres Žďár nad Sázavou)\n\nMartinice () jsou obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1366. V roce 2019 došlo na železniční trati v katastrálním území obce k mimořádné události, kdy po trati – venku stojícímu strojvedoucímu opravujícímu motorový vůz – tento nezajištěný vlak ujel a neřízen dojel samospádem až na velkomeziříčskou železniční stanici.\n\n\n"}
{"id": "136937", "url": "https://cs.wikipedia.org/wiki?curid=136937", "title": "Dobrá Voda (okres Žďár nad Sázavou)", "text": "Dobrá Voda (okres Žďár nad Sázavou)\n\nDobrá Voda () je obec v okrese Žďár nad Sázavou v Kraji Vysočina. Žije zde obyvatel. Západně od obce se nachází přírodní památka Dobrá Voda a severně od obce přírodní památka Šebeň.\n\nPrvní písemná zmínka o obci pochází z roku 1252.\n\nV letech 2006–2010 působila jako starostka Marie Žejšková, od roku 2010 tuto funkci vykonává Vladimír Zástěra.\n\n\n\n"}
{"id": "136938", "url": "https://cs.wikipedia.org/wiki?curid=136938", "title": "Hejnice (okres Ústí nad Orlicí)", "text": "Hejnice (okres Ústí nad Orlicí)\n\nObec Hejnice (2. pád \"do Hejnic\", 6. pád \"v Hejnicích\", ) se nachází v okrese Ústí nad Orlicí v Pardubickém kraji. Leží v Žamberské pahorkatině asi 6 Km JZ od Žamberka při silnici II/312 spojující Choceň a Žamberk. Žije zde obyvatel.\n\nV obci stojí filiální kostel svatého Antonína z Padovy.\n\nPrvní písemná zmínka o obci pochází z roku 1544.\n\n\n"}
{"id": "136939", "url": "https://cs.wikipedia.org/wiki?curid=136939", "title": "Březina (okres Svitavy)", "text": "Březina (okres Svitavy)\n\nObec Březina (německy \"Briesen\") se nachází v okrese Svitavy v Pardubickém kraji. Žije zde  obyvatel.\n\nPrvní písemná zmínka o obci pochází z roku 1365.\n\n\n\n\n"}
{"id": "136940", "url": "https://cs.wikipedia.org/wiki?curid=136940", "title": "Ratibořské Hory", "text": "Ratibořské Hory\n\nObec Ratibořské Hory () se nachází v okrese Tábor v Jihočeském kraji. Žije v ní obyvatel.\n\nPrvní písemná zmínka o obci pochází z roku 1527. Již dříve se v okolí Ratibořic těžilo stříbro, v 16. století si však příchod horníků a rozvoj těžby vyžádaly založení nového sídla ve volnější krajině. V období mezi lety 1515 až 1600 bylo na území mezi Starou Vožicí a Ratibořskými Horami získáno přibližně 21.250 kg stříbra.\n\nK druhému vzestupu těžby došlo za Schwarzenberků ve druhé polovině 18. století a v poslední dekádě přesáhl počet obyvatel tisícovku. Obec tedy měla podstatně víc obyvatel, než by se uživilo běžným zemědělstvím.\n\nV místě je škola a mateřská školka, ordinace praktického lékaře a poštovní úřad.\n\nObcí prochází silnice II/137 z Tábora do Mladé Vožice (a Načeradce). Nejbližší železniční stanice je cca 10 km vzdálená rychlíková zastávka v Táboře na IV. koridoru a podobně vzdálená stanice v Chýnově na vedlejší trati Tábor - Pelhřimov.\n\n\n\nKrajinný ráz určují Dubské vrchy s Přírodním parkem Polánka východně od obce, což je lesní komplex v nadmořské výšce 600-700 m n.m.\n\nÚzemí odvodňuje Ratibořský potok, ze západu Chotovinský potok, na nichž leží vícero rybníků.\n\nObcí prochází naučná stezka Stříbrná osmička, která je trasována jako okružní od Mladé Vožice do Dobronic u Chýnova s možným nástupem u nádraží v Sudoměřicích u Tábora. Mimo vyhlídkových míst a stavebních památek ukazuje také kuželovitá návrší vzniklá jako výsypky z okolních dolů.\n\n"}
{"id": "136941", "url": "https://cs.wikipedia.org/wiki?curid=136941", "title": "Písková Lhota (okres Mladá Boleslav)", "text": "Písková Lhota (okres Mladá Boleslav)\n\nObec Písková Lhota se nachází v okrese Mladá Boleslav, kraj Středočeský. Rozkládá se šest kilometrů jihozápadně od Mladé Boleslavi. Žije zde obyvatel.\n\nPrvní písemná zmínka o obci pochází z roku 1398.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Písková Lhota s 771 obyvateli v roce 1932 byly evidovány tyto živnosti a obchody: elektrárna, fotoateliér, holič, 4 hostince, kapelník, klempíř, košíkář, 3 krejčí, 5 lomů, rolník, mlýn, 2 obuvníci, řezník, 3 obchody se smíšeným zbožím, velkoobchod surovinami, 2 trafiky, 3 zámečníci.\n\n\nSilniční doprava\n\nObcí prochází silnice II/610 Praha - Benátky nad Jizerou - Písková Lhota - Mladá Boleslav - Turnov. Okolo obce vede dálnice D10 Praha - Mladá Boleslav - Turnov s exitem 39, územím obce probíhá silnice I/16 Mělník - Mladá Boleslav - Jičín.\n\nŽelezniční doprava\n\nŽelezniční trať ani stanice na území obce nejsou. Nejblíže je železniční zastávka \"Krnsko\" (jen pro osobní dopravu) ve vzdálenosti 1 km ležící na trati 070 v úseku mezi Neratovicemi a Mladou Boleslaví. Nejbližší železniční stanicí (pro veškerou dopravu) je \"Mladá Boleslav hlavní nádraží\" ve vzdálenosti 5 km ležící na křížení tratí 070 z Prahy do Turnova, 064 do Staré Paky, 076 do Mělníka a 071 do Nymburka.\n\nAutobusová doprava\n\nV obci měly zastávku v květnu 2011 autobusové linky jedoucí do těchto cílů: Benátky nad Jizerou, Bezno, Chotětov, Mělník, Mladá Boleslav, Mšeno, Praha.\n\n\n"}
{"id": "136943", "url": "https://cs.wikipedia.org/wiki?curid=136943", "title": "Vintířov", "text": "Vintířov\n\nObec Vintířov () se nachází v okrese Sokolov, kraj Karlovarský. Žije zde  obyvatel.\n\nPrvní písemná zmínka o vsi se vyskytuje v loketském urbáři z let 1523 až 1525. Držitelem Vintířova byl tehdy drobný šlechtic Šebestián Tyzl z Daltic (\"Sebastian Thüssel von Daltitz\"), sídlící na Novém Sedle. Zanedlouho přešla ves pod správu loketského panství. Město Loket ji drželo nejprve jako zástavu (od roku 1562), v roce 1598 se stalo jejím plným vlastníkem. Za podporu českého stavovského odboje císař Ferdinand II. loketským Vintířov spolu s mnohým dalším majetkem roku zkonfiskoval a roku 1623 prodal Marii Magdaléně Hertelové z Leuttersdorfu. Na sklonku třicetileté války Vintířov silně trpěl vojenskými akcemi v okolí, zejména obléháním Lokte v letech 1646 až 1648. Po zrušení poddanství se Vintířov roku 1850 stal samosprávnou obcí a tento status má nepočítaje různé změny příslušnosti k okresům dodnes. Rozvoj dobývání hnědého uhlí a kaolínu v okolí zcela pozměnil tvářnost krajiny a skladbu obyvatel. V roce 1971 byly k Vintířovu připojeny dnes zaniklé vsi Lipnice (\"Littmitz\") a Dolní Rozmyšl (\"Deutschbundesort\").\n\n\n"}
{"id": "136944", "url": "https://cs.wikipedia.org/wiki?curid=136944", "title": "Suchý Důl", "text": "Suchý Důl\n\nObec Suchý Důl () se nachází v okrese Náchod, kraj Královéhradecký. Rozkládá se při západním úpatí Broumovských stěn, podél potoka Ledhujka, zhruba 2,5 km východně od města Police nad Metují. Je členem mikroregionu Policko. Žije zde  obyvatel. Součástí obce je i vesnice Slavný, část Suchý Důl se nachází v nadmořské výšce 489–548 m n. m., část Slavný v rozmezí 580–624 m n. m.\n\nPrvní písemná zmínka o obci pochází z roku 1395. Údajně však byla založena benediktýny již kolem roku 1253.\n\nV letech 1892–1895 se měla zjevovat v Ticháčkově (dle tehdejšího majitele pana Václava Ticháčka, dříve Šolcově) lese Panna Marie dívce Kristině Ringlové. První zjevení se odehrálo ve svátek svatého Vavřince 10. srpna roku 1892. Události však nebyly církevně uznány (věřící byli vyháněni policií ze Šolcova lesa, padly i soudní tresty za modlení se s růžencem na veřejnosti – postižen pan Klimeš), navíc Kristina Ringlová byla soudem v Olomouci roku 1903 (neprávem) odsouzena za údajnou vraždu své kamarádky Anežky Špačkové při cestě do Mariazell. Suchdolská zjevení dodnes připomíná dřevěná kaple, postavená v roce 1897 spolu s křížovou cestou (od roku 1893) a původní polychromovanou sochou Panny Marie u studánky z dílny Josefa Václava Myslbeka na jejím počátku, nedaleko místa údajných nadpřirozených událostí. Po jejím požáru v roce 2010 a následné obnově v původní podobě, zvonem a novou sochou Panny Marie Růžencové (nápadně podobnou fotografii Kristiny Ringlové) zelenou kapli posvětil 8. července 2012 pan kardinál Dominik Duka, primas český.\n\nDne 16. září 1969 proletěl střechou domu č. 147 (Klimešovi) velký meteorit známý pod názvem \"Police\", aniž by někomu ublížil. Byly nalezeny dvě části. Meteorit byl zkoumán ve výzkumném ústavu Maxe Plancka v Heidelbergu. Jeho pád vidělo nejméně 14 místních občanů.\n\nOd 14. ledna 2000 obec užívá znak a vlajku. V soutěži Vesnice roku byla obec oceněna v letech 2001 (zelená stuha) a 2002 (vítěz v krajském kole a 3. dělené místo za celou republiku).\n\n\n\n\n"}
{"id": "136945", "url": "https://cs.wikipedia.org/wiki?curid=136945", "title": "Zlatá Olešnice (okres Jablonec nad Nisou)", "text": "Zlatá Olešnice (okres Jablonec nad Nisou)\n\nObec Zlatá Olešnice se nachází v okrese Jablonec nad Nisou, kraj Liberecký. Žije zde  obyvatel. Obcí protéká potok Zlatník.\n\nPrvní písemná zmínka o obci pochází z roku 1352. Od 25. 3. 2005 obec užívá znak a vlajku.\n\n\n\n"}
{"id": "136946", "url": "https://cs.wikipedia.org/wiki?curid=136946", "title": "Třebušín", "text": "Třebušín\n\nObec Třebušín se nachází v okrese Litoměřice v Ústeckém kraji, zhruba devět kilometrů severovýchodně od Litoměřic. Žije v ní obyvatel. V katastrálním území Třebušína stojí také osada Zababeč.\n\nPrvní písemná zmínka o obci pochází z roku 1169.\n\nNarodil se tu a působil Karl Müller (1869–1937), rakouský a českoněmecký politik, na počátku 20. století poslanec Říšské rady.\n\n\n\n"}
{"id": "136947", "url": "https://cs.wikipedia.org/wiki?curid=136947", "title": ".sz", "text": ".sz\n\n.sz je internetová národní doména nejvyššího řádu pro Svazijsko.\n\n"}
{"id": "136948", "url": "https://cs.wikipedia.org/wiki?curid=136948", "title": ".ht", "text": ".ht\n\n.ht je internetová národní doména nejvyššího řádu pro Haiti.\n\n"}
{"id": "136949", "url": "https://cs.wikipedia.org/wiki?curid=136949", "title": ".ne", "text": ".ne\n\n.ne je internetová národní doména nejvyššího řádu pro Niger.\n\n"}
{"id": "136963", "url": "https://cs.wikipedia.org/wiki?curid=136963", "title": "Salvatore Maranzano", "text": "Salvatore Maranzano\n\nSalvatore Maranzano (1886 Castellammare del Golfo, Sicílie, Itálie – 10. září 1931 New York, USA) byl jeden z předních mafiánských bossů ve 20. letech 20. století. Pokoušel se prosadit jako Capo di tutti capi, boss všech newyorských bossů, což nakonec vedlo k jeho smrti.\n\nNarodil se roku 1886 na Sicílii (někdy bývá chybně uváděno datum 1868). Jako mladík se věnoval studiu náboženství, chtěl se stát knězem. Studia však zanechal a věnoval se zločinu.\n\nPo 1. světové válce připlul poprvé do Ameriky, pak se několikrát vrátil na Sicílii. Trvale se ve Spojených státech usídlil kolem roku 1923. Přicestovala za ním také jeho žena Elisabetta (zemřela roku 1964).\n\nPodle jedné verze mohl Maranzana do New Yorku poslat mafiánský předák z Palerma, Vito Cascio Ferro.\n\nSalvatore Maranzano byl puntičkářský, autoritativní a měl rasistické předsudky. Stejně jako Joe Masseria nechtěl, aby v mafii fungovali Židé a Irové.\n\nJeho největší zálibou byla římská říše, především obdivoval Julia Caesara. Z toho vznikla jeho přezdívka Little Caesar.\n\nUměl latinsky a své proslovy často doplňoval latinskými frázemi. Potrpěl si na formalitu.\n\nMezi Maranzanovy činnosti patřilo pašování drog, organizovaná prostituce a za prohibice obchod s alkoholem.\n\nČást Manhattanu tehdy kontroloval Joe Masseria a tím křížil Maranzanovy zájmy. Maranzano chtěl rozšířit svá teritoria a sféry vlivu a dostal se tak do konfliktu nejen s Masseriou, ale i s ostatními newyorskými klany.\n\nNa jedné straně stáli imigranti z okolí města Castellammare del Golfo, které vedl Salvatore Maranzano, na druhé straně byl Joe Masseria a muži z ostatních částí Sicílie a přilehlých regionů. V průběhu války však toto rozdělení přestalo platit, protože lidé přecházeli z jedné strany na druhou.\n\nLucky Luciano, který pracoval pro Masseriu, byl v říjnu roku 1929 přepaden a vážně pořezán na krku a obličeji. Přepadení měl mít na svědomí Salvatore Maranzano (chtěl, aby Luciano přešel na jeho stranu). Luciano útok přežil a s Maranzanem se dohodl. Luciano slíbil, že připraví Masseriovu vraždu. Stalo se tak 15. dubna 1931 v restauraci, ve které Masseria obědval. Čtyři muži vešli dovnitř a Masseriu zastřelili.\n\nMaranzano se tak stal vítězem Castellamarské války. Luciano byl jeho hlavním mužem a Maranzano sám se prohlásil Capem di tutti capi, bossem všech bossů. Newyorské klany se svými šéfy měly být Maranzanovi podřízeny.\n\nLucky Luciano a další gangsteři však s Maranzanovou nadvládou nesouhlasili. Oboustranná nedůvěra vyústila v přípravu několika vražd. Zabit měl být nejen Luciano, ale i Vito Genovese nebo Frank Costello. Vražda Maranzana však byla v té době již také naplánovaná.\n\nDne 10. září 1931 byl Salvatore Maranzano ve své kanceláři, když dovnitř vešli čtyři daňoví úředníci, kteří předtím odzbrojili Maranzanovy stráže. Byli to převlečení Lucianovi lidé. Maranzana nejprve pobodali a poté zastřelili.\n\nLuciano toho dne zabil ještě několik dalších Maranzanových mužů. Stal se nejmocnějším mužem newyorské mafie.\n\nProvedl několik významných změn ve struktuře mafie. Zrušil místo Capa di tutti capi a vytvořil tzv. Komisi, která se skládala z jednotlivých bossů. Otevřel mafii pro Židy, Iry a jiné etnické skupiny. Reorganizoval pět hlavních newyorských rodin (Maranzanovo rozdělení s několika změnami). Zbytky Maranzanovy říše byly přiděleny Bonannovi, vznikl z toho klan Bonanno. Kromě toho existoval klan Genovese, Colombo, Gambino a Lucchese. Mafie tak dostala moderní podobu, která v podstatě platí dodnes.\n\n"}
{"id": "136980", "url": "https://cs.wikipedia.org/wiki?curid=136980", "title": "Vložené návěstidlo a uzávěra koleje", "text": "Vložené návěstidlo a uzávěra koleje\n\nVložená návěstidla a uzávěry koleje patří mezi hlavní návěstidla. Umisťovaly se v dopravnách, kde byla umístěna skupinová odjezdová návěstidla (platná pro více kolejí), na koncích hlavních kolejí, návěsti vložených návěstidel a uzávěr kolejí pak rozlišovaly, ze které koleje je postavena vlaková nebo posunová cesta. Důvodem byla jednodušší konstrukce staničního zabezpečovacího zařízení - například v případě dodatečné instalace dálkového ovládání výhybek byla instalace vložených návěstidel platných pro posun i jízdu vlaků jednodušší, než instalace odjezdových a seřaďovacích návěstidel ke každé koleji. Také v případě existence poloautomatického bloku v přilehlém úseku bylo jednodušší zapojit jediné odjezdové návěstidlo. Rozdíl mezi oběma návěstidly je především v konstrukci - uzávěry koleje jsou mechanická návěstidla, vložená návěstidla jsou návěstidla světelná. Jsou platné pro jízdu vlaku i pro posun. \n\nNávěsti vložených návěstidel jsou \n\nUzávěra koleje má návěsti \n\nNově se tato návěstidla nezřizují. V současnosti jsou již velmi vzácná, vložená návěstidla se dosud vyskytují ve stanicích Kladno a Praha-Smíchov (zde plní funkci cestových návěstidel). Donedávna je bylo možné nalézt i ve stanicích Praha-Bubny (vložená návěstidla výrobce ČKD odstraněna při rekonstrukci stanice v roce 2019), Veselí nad Moravou (zrušena při rekonstrukci stanice v roce 2018), Vlastec (v kombinaci s mechanickými návěstidly) či Trutnov-střed (nefunkční snesena v roce 2009). \n\nUzávěry koleje se vyskytovaly v německém pohraničí – například v Děčíně. Poslední stanicí v České republice, kde uzávěry koleje zůstaly byl Sokolov, ale návěstily jen \"stůj, kolej uzavřena\" a byly při rekonstrukci kolejiště roku 2008 zrušeny. Poslední uzávěry koleje v České republice, které návěstily \"uzavření koleje zrušeno\" byly v Chebu, zrušeny roku 1998. V Německu se však poměrně běžně používají dosud.\n\n"}
{"id": "136991", "url": "https://cs.wikipedia.org/wiki?curid=136991", "title": "Martin (rozcestník)", "text": "Martin (rozcestník)\n\nSlovo Martin má několik významů:\n\n\n\n\n"}
{"id": "136995", "url": "https://cs.wikipedia.org/wiki?curid=136995", "title": "Bilingvismus", "text": "Bilingvismus\n\nBilingvismus (též dvojjazyčnost) je stav ve společnosti, kdy jedinec nebo obyvatelstvo určitého území přirozeně hovoří dvěma jazyky, a to bez ohledu na společenskou stratifikaci (nejedná se tak o diglosii). Jde o speciální případ multilingvismu (mnohojazyčnosti).\n\nBilingvismus se může týkat jedince, např. pokud pochází ze smíšeného manželství rodičů různé národnosti. Pokud se takové dítě od počátku učí dva jazyky (více jazyků) současně, jde o simultánní bilingvismus. Dítě si od narození vytváří řečový systém. Pokud na něj působí více jazykových prostředí (např. smíšené manželství, bilingvní mateřská škola), vytváří si dítě více řečových systémů.\n\nBilingvismu může člověk dosáhnout i postupně výukou cizího jazyka, od puberty je však tato možnost již ztížená. Nabývání znalosti druhého (dalšího) jazyka následně po nabytí znalosti prvního jazyka se označuje jako sekvenční bilingvismus.\n\nBilingvismus může u jedince dosáhnout různé úrovně. Zcela rovnocenné využívání dvou nebo více jazyků jedincem však zřejmě neexistuje. Předpokládá se, že jedinec používá jeden jazyk jako hlavní, může však podle situace přejít kdykoliv do jazyka druhého. Přechod komunikace z jednoho jazykového systému do druhého se označuje jako střídání kódů (code-switching).\n\nPasivní (receptivní) bilingvismus je stav, kdy jedinec rozumí cizímu jazyku, ale není schopen ho aktivně používat.\n\nO bilingvismu také hovoříme, pokud na určitém území obyvatelstvo hovoří dvěma jazyky. K takovému jevu dochází obvykle na územích, kde vedle sebe žijí obyvatelé různých národností. Společenský bilingvismus se týká většiny obyvatelstva, na daném území se samozřejmě mohou vyskytovat i jedinci, kteří hovoří pouze jedním jazykem.\n\nPříkladem společenského bilingvismu jsou například oblasti jižního Slovenska, obývané početnou maďarskou národnostní menšinou, nebo oblast polské části Horního Slezska, obývané početnou německou národnostní menšinou.\n\nSoučasná česká společnost je převážně monolingvní. V minulosti, kdy na českém území žila početná německá menšina, byl mezi obyvatelstvem rozšířen česko-německý bilingvismus. Tento stav se změnil zejména po nuceném odsunu německého obyvatelstva v roce 1945.\n\nVzhledem k velké podobnosti češtiny a slovenštiny a jejich vzájemné srozumitelnosti byl v bývalém Československu běžný pasivní česko-slovenský bilingvismus, kdy Češi a Slováci ve vzájemné komunikaci používali každý svůj jazyk, aniž by tím byla narušena srozumitelnost. V důsledku rozdělení společného státu se však tento stav oslabuje.\n\n\n"}
{"id": "136997", "url": "https://cs.wikipedia.org/wiki?curid=136997", "title": "Ferrari F2001", "text": "Ferrari F2001\n\nFerrari F2001 byl jedním z nejúspěšnějších vozů Formule 1, navržený dvojicí Rory Byrne, Ross Brawn pro sezónu 2001. Vůz se účastnil celé této sezóny a ještě prvních třech závodů sezóny 2002.\nZákladní koncepce vozu vycházela z předešlého typu Ferrari F1-2000 a použila některé designové prvky převzaté z McLarenu. Paradoxně k změnám v aerodynamice došlo, protože se změnila pravidla a bylo nutno upravit věci, které do té doby byly charakteristické prvky italského designu. Přesto zůstal patrný nižší nos vozu a prodloužené bočnice v zadní části vozu. Znovu byly použity takzvané periskopové výfuky propagované týmem v 1998. F2001 používal stejnou základní převodovku a vnitřní uspořádání jako jeho předchůdce, nicméně aerodynamická efektivita a pneumatiky prošly značným vývojem a byly citelně vylepšeny.\nVůz, který byl sestrojen v nezvykle krátkém termínu, se ukázal být rychlejší než soupeř McLaren. Výraznou konkurencí tohoto vozu tak byla pouze stáj Williams, jejíž vůz měl výrazně horší aerodynamické vlastnosti, ale byl vybavený pozoruhodně silným motorem od firmy BMW. Přesto se od prvního závodu tento vůz dokázal prosazovat a Ferrari s ním získalo Pohár konstruktérů, Michael Schumacher se stal suverénním způsobem mistrem světa a Rubens Barrichello získal třetí místo.\n\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n<nowiki>*</nowiki> 14 bodů s vozem F2001\n\n f1db.com - technické parametry\n\nhttps://web.archive.org/web/20180804024542/http://www.allf1.info/engines/ferrari.php\n"}
{"id": "137007", "url": "https://cs.wikipedia.org/wiki?curid=137007", "title": "Vodní nádrž Pařížov", "text": "Vodní nádrž Pařížov\n\nVodní nádrž Pařížov je gravitační přehrada na řece Doubravě.\n\n\nPřehradu stavělo na 500 dělníků v letech 1910 - 1913. Rok předtím byla postavena obtoková štola a jez, vybudované pro ochranu vlastní výstavby hráze. Štola měla být schopna odvést i přívalové vody, kvůli kterým byla hráz stavěna. V letech 1885, 1888 a 1897 totiž vznikly na Doubravě za Pařížovem značné škody vlivem povodní.\nHráz má základovou spáru 7 m pod dnem původního řečiště. Celkem bylo použito 35000 m³ rulového kamene z nedalekého lomu. Dále zde bylo spotřebováno 310 vagónů labského písku a 460 vagónů cementu, vše včetně dalšího zařízení a práce 500 lidí za 1,5 mil. rakouských korun.\n\nJe technickou památkou. Hráz je postavena z lomového kamene. Má tvar základního statického trojúhelníku se skloněným návodním lícem. Ačkoliv je hráz postavena do klenby, nebyl účinek klenutí staticky započítáván. Hráz je navržena podle údajů o váze zdiva a o největším vodním tlaku. Proti průsakům je hráz z líce opatřena dvojitou cementovou omítkou s draselným mýdlem, která je dvojitě natřena siderostenovým nátěrem. Uvnitř hráze jsou uložené svislé drenážní roury, které odvádějí vodu do chodby u základových výpustí. Boky a pata hráze jsou utěsněny jílem.\n\nHráz má dvě výpusti o průměru 800 mm. Z návodní strany mají šoupátkové uzávěry a na vzdušné straně byly původní šoupátkové uzávěry nahrazeny při stavbě elektrárny klapkami o stejné světlosti. Přesto, že mají obě výpusti stejnou světlost délka potrubí způsobuje, že levá má kapacitu 4,5 m³/s a pravá 6,9 m³/s. Obě potrubí ústí do vývaru. Šoupátkové uzávěry jsou ovládány ze šoupátkových věží a provozní uzávěry z obslužných domků postavených na vzdušné straně hráze.\n\nHladina mohla být regulována pomocí dalších třech potrubí o světlosti 800 mm, které byly umístěny v obtokové štole (\"potrubí je zimovištěm netopýra černého a lokalita je pod záštitou\" \"Natury 2000\"). Štola je klenbová 3 x 4,5 m, má délku 142 m a spád 6 promile. Při maximálním nadržení byla její kapacita 23,5 m³/s. Původní 3 potrubí byly v roce 2005 vyměněny za dvě o průměru 1200 mm. Jsou opatřena provozními segmentovými uzávěry a při maximální hladině je celková kapacita obou výpustí 33,14 m³/s.\n\nOvládání všech šupátek bylo v roce 1963 předěláno na elektromotory, které může ovládat hrázný z kanceláře.\n\nV roce 1997 během červencových povodní tekla voda přes přelivy hráze 1 den 17 hodin a 55 minut a nádrží proteklo přibližně 30 mil. m³ vody. Za celý červenec 1997 proteklo hrází 50 mil. m³, což je běžný průtok za rok. Na hrázi vznikly pouze drobné škody.\n\n\n\nV roce 1992 bylo rozhodnuto o zřízení malé vodní elektrárny. Do obou výpustí jsou osazeny Bánkiho turbíny. Turbíny o přívodní světlosti 400 mm jsou umístěny na odbočném potrubí z původních výpustí v ovládacích domcích. Kvůli zavzdušňování došlo ke snížení a prodloužení zaúsťovacího potrubí do vývaru. Generátory jsou umístěny do vstupních podlaží domků v místech, kde stávalo ovládání šupátek, která byla vyměněna za klapky. Spojení s turbínami je provedeno pomocí plochých řemenů. Elektrárna je napojena na 22 kV síť. Původní historický ráz stavby hráze se podařilo zachovat.\n"}
{"id": "137015", "url": "https://cs.wikipedia.org/wiki?curid=137015", "title": "Phuket", "text": "Phuket\n\nPhuket ( , dříve znám pod názvem \"Tha-Laang\" nebo \"Talang\") je ostrov v Andamanském moři a provincie v jihozápadním Thajsku. Má rozlohu 543 km² a žije zde 287 587 obyvatel (2004). Provincie Phuket sousedí (na nedaleké pevnině, severně a východně od ostrova) s provinciemi Phang Nga a Krabi.\n\nPhuket se dále dělí na 3 oblasti (\"Amphoe\") a 17 menších správních celků (\"tambon\") s celkem 103 obcemi (\"muban\").\n\nStatut města mají pouze hlavní město ostrova - Phuket a známé turistické centrum Pa Tong.\n\nTuristická letoviska a pláže jsou především koncentrovaná na západní straně ostrova. Tradičně v \"Thajsku\" pláže nepatří žádnému soukromému subjektu, a hotely nemohou vlastnit nebo vymezovat části pláží jen pro svoji potřebu. Z tohoto důvodu lze najít volná místa i před těmi nejluxusnějšími hotely. Pláže jsou často obsluhovány místními prodejci s malými stánky (bary) přibližně 200-300 m vzdálených. Tyto bary zajišťují prodej nápojů a drobných jídel, včetně pronájmu lehátek s slunečními deštníky.\n\n\nMezinárodní letiště Phuket zajišťuje spojení pro vnitrozemskou i mezinárodní leteckou dopravu. Letiště je umístěno na severu ostrova. Po příletu lze využít automobilové přepravy do všech hotelů na ostrově. Ceny za osobní dopravu automobilem jsou na přijatelné úrovni. Platí se před odjezdem na letišti u některých z agentů.\n\nDoba letu z hlavního města Bangkok je přibližně 1 hodina, 20 minut. Letiště je obsluhováno pravidelnými linkami z letišť Bangkok, Kuala Lumpur, Singapur, Hong Kong a dalších. V hlavní sezóně jsou vypraveny další přímé charterové lety z Evropy.\n\nOstrov je spojen s pevninou dvěma paralelními mosty (starší Sarasin most, novější Thao Thep Krasatri) o délce cca 600 m. Silniční vzdálenost od hlavního města Bangkok je 862 km.\n\nPravidelné autobusové linky klimatizovanými autobusy z Bangkoku, z jižního autobusového terminálu, jsou provozovány několikrát denně. Cesta trvá přibližně 12 hodin.\n\nPo tsunami v roce 2004 byly všechny pláže obnoveny a jsou ve výborném stavu. Dále byl vybudován nový systém včasného varování před vlnami tsunami. Každá pláž je vybavena poplašnými věžemi se sirénami. Únikové zóny jsou zřetelně vyznačeny.\n\nPhuket nabízí mnoho aktivit pro volný čas a strávení dovolené, nabízeny jsou mnoha místními cestovními kancelářemi a hotely. \n\n"}
{"id": "137019", "url": "https://cs.wikipedia.org/wiki?curid=137019", "title": "Krasnojarská přehradní nádrž", "text": "Krasnojarská přehradní nádrž\n\nKrasnojarská přehradní nádrž ( ) je přehradní nádrž nad Krasnojarskem na území Krasnojarského kraje v Rusku. Má rozlohu 2000 km². Je 388 km dlouhá a maximálně 15 km široká. Průměrná hloubka je 36,6 m a maximální u hráze 105 m. Má objem 73,3 km³. Dolní část nádrže u hráze má charakter široké řeky v hlubokém říčním údolí, střední část je širší (do 10 km) a je dlouhá 300 km a horní část je relativně mělká a široká do 15 km. V dolinách přítoků \"Jeniseje\" (Derbina, Sisim, Syda, Tuba) vznikly velké zálivy.\n\nNádrž na řece Jeniseji za přehradní hrází Krasnojarské vodní elektrárny byla naplněna v letech 1967-70. Úroveň hladiny kolísá v rozsahu 18 m. Reguluje sezónní kolísání průtoku. Využívá se pro energetiku a vodní dopravu. Díky zvednutí hladiny, propustím a prohloubení dna na peřejích a postavení plavebního zdvihadla byla zprovozněna lodní trasa od města Minusinsk až k ústí \"Jeniseje\". Je zde rozvinuté rybářství (cejni, jelci, štiky, peledě). U hráze leží město Divnogorsk a u přehrady města Abakan, Minusinsk a vesnice Usť-Abakan.\n"}
{"id": "137022", "url": "https://cs.wikipedia.org/wiki?curid=137022", "title": "Ivo Strejček", "text": "Ivo Strejček\n\nIvo Strejček (* 11. ledna 1962 Nové Město na Moravě) byl do roku 2014 poslanec Evropského parlamentu, je členem ODS, bývalý člen Rady města Žďár nad Sázavou a bývalý zastupitel tohoto města. Od roku 2013 je poradcem bývalého prezidenta Václava Klause.\n\nVyrůstal ve Žďáru nad Sázavou, kde vystudoval tamní gymnázium. Po studiích na Pedagogické fakultě Masarykovy univerzity v Brně se stal učitelem. Do roku 1996 učil angličtinu na 4. základní škole ve Žďáru nad Sázavou.\n\nV letech 1996 až 1997 byl tiskovým mluvčím premiéra vlády ČR Václava Klause. V období 2002 až 2004 byl poradcem místopředsedkyně Poslanecké sněmovny Parlamentu ČR za ODS.\n\nOd roku 1998 do roku 2010 pracoval jako člen Zastupitelstva města Žďáru nad Sázavou, členem městské rady byl v letech 2002–2005.\n\nV roce 2011 se stal spoluzakladatelem Institutu pro studium ekonomiky a politiky, liberálně-konzervativního think-tanku, kde pracuje v jeho vědecké radě. Od roku 2012, kdy byl založen Institut Václava Klause, je spolu s Václavem Klausem a Ladislavem Jaklem členem správní rady Institutu. Od roku 2013 je poradcem prezidenta Václava Klause.\n\nV roce 2004 byl zvolen poslancem Evropského parlamentu, kde působil v hospodářském a měnovém výboru a v delegaci Smíšeného parlamentního výboru EU-Chorvatsko. V červnu 2009 svůj poslanecký mandát obhájil a byl znovu zařazen do Hospodářského a měnového výboru. Byl zde členem frakce Skupina Evropských konzervativců a reformistů. V roce 2014 již nekandidoval.\n\n"}
{"id": "137023", "url": "https://cs.wikipedia.org/wiki?curid=137023", "title": "Gelderland", "text": "Gelderland\n\nGelderland (česky též \"Geldry\") je nizozemská provincie, která se nachází na středovýchodě země. Hlavním městem je Arnhem. Dalšími velkými městy jsou Nijmegen a Apeldoorn. Nachází se v centrální části státu a sousedí s provinciemi Flevoland, Jižní Holandsko, Utrecht, Severní Brabantsko, Limburg a Overijssel.\n\nRegion získal své jméno podle středověkého vévodství Geldern a jeho hlavního města Geldern, jež nyní leží na západě německé spolkové země Severní Porýní-Vestfálsko. Vévodství sestávalo ze dvou, mezi sebou oddělených částí – Horní čtvrti a Dolní čtvrti. Zatímco Horní čtvrť byla na konci války o španělské dědictví rozdělila Utrechtským mírem (1713) mezi Rakouské Nizozemí, Spojené provincie (Nizozemsko), Prusko a vévodství Jülich, Dolní čtvrť byla v letech 1581–1795 pod nizozemským názvem Gelderland jednou z provincií konfederativní Republiky spojených nizozemských provincií. Území moderní provincie se v podstatě shoduje s Dolní čtvrtí původního vévodství a lze ho rozdělit do 3 historických regionů – Veluwe, Betuwe a Achterhoek.\n"}
{"id": "137025", "url": "https://cs.wikipedia.org/wiki?curid=137025", "title": "Severní Brabantsko", "text": "Severní Brabantsko\n\nSeverní Brabantsko (též Severní Brabant, ) je nizozemská provincie, která se nachází na jihu země. Sousedí na jihu s Belgií, na východě s provincií Limburk, na západě s provincií Zeeland a na severu s Jižním Holandskem a Gelderlandem. Hlavním městem je historický 's-Hertogenbosch. K dalším významným městům této oblasti patří Breda, průmyslový Eindhoven a Tilburg.\n\nSlovo Brabant je v historickém kontextu odvozeno od výrazu \"brac bant\", tzn. opuštěná krajina s močály. Region býval součástí Brabantského vévodství (dnes rozdělené mezi Nizozemsko a Belgii). Severní Brabant se územně téměř kryje s někdejším Stavovským Brabantem.\n\nKrajina Severního Brabantu je rovinatá, částečně pod hladinou moře. Mezi významné řeky patří Máza a Waal. V minulosti se zde rozkládalo mnoho bažin, mokřadů a pohyblivých písků, většina těchto území je však v současnosti zemědělsky využívána či zalesněna.\n"}
{"id": "137035", "url": "https://cs.wikipedia.org/wiki?curid=137035", "title": "Willis Tower", "text": "Willis Tower\n\nWillis Tower (do roku 2009 Sears Tower) je 442 metrů vysoký mrakodrap v Chicagu v Illinois. Byl postaven v letech 1970 až 1973 pro firmu Sears podle návrhu firmy Skidmore, Owings and Merrill. Je druhým nejvyšším mrakodrapem Spojených států amerických, hned po One World Trade Center. Od svého dokončení, kdy výškou překonal věže World Trade Center, až do roku 1998 byl nejvyšší budovou světa; v roce 1998 jej předčil mrakodrap Petronas Twin Towers.\n\nHlavním architektem stavby byl Bruce Graham. Budova má 108 poschodí, 108 fungujících výtahů a vlastní směrovací číslo. Pracuje v ní přibližně 10 000 lidí a dalších 50 000 ji denně navštíví. Willis Tower váží celkem 225 500 tun a je celý pokryt sklem.\n\nNa vyhlídkovém 103. patře (Skydeck) ve výšce 412 metrů byly 2. června 2009 otevřeny tři prosklené kukaně (Skyledge), vysunuté zhruba 1,3 metru ven z fasády a poskytující nevšední zážitek z výšky.\n\n\n"}
{"id": "137036", "url": "https://cs.wikipedia.org/wiki?curid=137036", "title": "Crohnova nemoc", "text": "Crohnova nemoc\n\nCrohnova choroba (Crohnova nemoc či regionální enteritida) je chronické zánětlivé onemocnění, které se může projevit v jakékoli části trávicího ústrojí, nejčastěji však v oblasti spojení tenkého a tlustého střeva. Zánět proniká celou stěnou, nezřídka je granulomatózní povahy. Onemocnění se vyskytuje častěji v průmyslově vyspělých zemích severní polokoule, v ČR se objevuje v počtu 20 nových nemocných na 100 000 obyvatel za rok.\n\nHlavní symptomy jsou bolesti v podbřišku, hubnutí, únava, zvýšená teplota a průjmy, většinou bez krve. Onemocnění může mít projevy i mimo trávicí ústrojí, např. kožní vyrážka, kloubní záněty, oční záněty či výskyt aft v dutině ústní.\n\nPřestože příčina Crohnovy choroby není známa, všeobecně se usuzuje, že se jedná o nemoc autoimunního charakteru. Sklon k onemocnění je ovlivněn geneticky, chorobu mohou vyvolat u náchylné osoby vlivy okolního prostředí. Crohnova choroba patří do skupiny zánětlivých onemocnění vnitřností označovaných IBD ( ). Crohnova choroba může být těžko rozeznatelná od jiných forem IBD, jako např. ulcerózní kolitidy (colitis ulcerosa).\n\nZánětlivá onemocnění střev popsal Giovanni Battista Morgagni (1682–1771), později polský lékař Antoni Leśniowski v roce 1904 a skotský lékař T. Kennedy Dalziel roku 1913. Nemoc byla pojmenována podle Burrilla Bernarda Crohna, amerického gastroenterologa. Spolu s Ginzbergem a Oppenheimerem ji popsal v roce 1932 u série čtrnácti pacientů v oblasti napojení tenkého střeva k slepému.\n\nŘada pacientů s Crohnovou nemocí má její příznaky řadu let před stanovením diagnózy. Ve srovnání s ulcerózní kolitidou (\"colitis ulcerosa\") jsou počáteční symptomy této nemoci méně zřetelné.\n\nVyskytují se tři různé formy této nemoci:\n\nDůležitou specifikací Crohnovy nemoci je u pacienta lokalizace v rámci trávicího ústrojí:\n\n\nBěžným příznakem jsou křečovité bolesti v oblasti břišní dutiny, neboť zánět způsobený Crohnovou nemocí může v zanícených místech vyvolat stenózu (místní zúžení průsvitu střeva). V těchto místech se může později vyvinout fibróza, vazivové ztluštění střevní stěny. Bolest se může projevit kdekoli v oblasti břicha. Protože je bolest spojena se stenózou, může se zmenšit až ustoupit vyprázdněním střev. V případě, že se k bolesti přidává nevolnost a zvracení, může to ukazovat na vznik neprůchodnosti střev.\n\nPovaha průjmových projevů závisí v případě tohoto onemocnění na postižené oblasti tenkého či tlustého střeva. Postižení tenkého střeva nemusí být průjmem doprovázeno vůbec nebo naopak být i příčinou silných, řídkých průjmů. Oproti tomu vývoj nemoci ve střevě tlustém způsobuje četnější průjmy menšího objemu. Konzistence průjmu může být různá. U těžších případů dochází k potřebě vyprazdňování i dvacetkrát za den. Perianální stupeň Crohnovy nemoci může být doprovázen neschopností kontroly stolice (fekální inkontinencí).\n\nVýrazné stopy krve v exkrementu jsou méně časté než u ulcerozní kolitidy. Postižení ilea většinou nebývá doprovázeno výraznějším krvácením, naproti tomu v případě většího rozsahu nemoci v oblasti tlustého střeva může být krvácení značné.\n\nSvědění, či bolest v oblasti konečníku může být náznakem vzniku zánětů, lokálních srůstů, píštělí či abscesů.\n\nPři postižení žaludku se objevuje bolest při polykání (odynofagie), bolest břicha a zvracení.\n\nPrimární sklerozující cholangoitida je vzácná, vyskytuje se méně často, než ve spojení s colitis ulcerosa.\n\nCrohnova nemoc se může projevovat také tvorbou aft v ústí dutině a nadýmáním.\n\nVětšinou je nižší, do 38.5 °C. Pokud dojde ke komplikaci, jakou je např. absces, může být i vyšší.\n\nPříčinou je většinou snížení příjmu potravy, protože pacient se střevními komplikacemi se cítí lépe, pokud není nasycen. V případě rozšíření nemoci v oblasti tenkého střeva může být pacient postižen také poruchou vstřebávání živin, malabsorpcí.\n\nProtože se nemoc může prokázat v období puberty, které je charakteristické rychlým růstem jedince, pozorujeme až u 30 % dětí s touto nemocí růstové poruchy.\n\n\n\n\n\nDiagnóza je obtížná a opírá se o celou řadu pomocných vyšetření:\n\nKrevní obraz je potřeba pro stanovení možné chudokrevnosti, která může být způsobena buďto ztrátou krve, nebo nedostatkem vitamínu B12. Nedostatek vitamínu B12 je sledován zejména při postižení ilea. Právě v ileu je vitamín B12 vstřebáván. K monitorování aktivity zánětu se používá především stanovení CRP a sedimentace.\n\nKolonoskopie umožňuje nejlepší stanovení diagnózy a rozsahu nemoci, neboť nabízí přímý vizuální náhled do oblasti tlustého střeva a konečné části ilea. Při tomto vyšetření může být také provedena biopsie.\n\nProtože kolonoskopie ani gastroskopie neumožňují pohled do většiny tenkého střeva a endoskopické vyšetření tenkého střeva je méně dostupné a celkově náročnější, používají se nejčastěji vyšetření s použitím rentgenového záření. Pacientovi se podá suspenze rentgenkontrastní látky (např. síranu barnatého nebo sloučenin jódu) a v průběhu trávení se pořizují rentgenové snímky břišní dutiny nebo snímkování pomocí počítačové tomografie (CT enterografie). Vznikají tak postupné obrazy tenkého střeva, které umožňují identifikaci míst s pravděpodobným zánětlivým onemocněním podle zužování tenkého střeva nebo ztlušťování střevní stěny.\n\nPočítačová tomografie také umožňuje zjištění dalších nitrobřišních komplikací způsobených Crohnovou nemocí, zvláště abscesů, může odhalit i mechanické zaškrcení střeva (ileus) a píštěle.\n\nMagnetická rezonance se používá jako doplňková metoda.\n\nKapslová endoskopie spočívá v tom, že pacient spolkne malou kapsli s kamerou, která pořizuje záběry v průběhu průchodu celou trávicí soustavou. V případě Crohnovy nemoci se používá v případě podezření postižení tenkého střeva v místech, kde nemůže být nasazena kolonoskopie či gastroskopie.\n\nTato metoda se zřídka používá v případě Crohnovy nemoci jako rentgenové vyšetření tlustého střeva po zavedení kontrastní látky konečníkem. Využívá se pro identifikaci anatomických abnormalit v místech s výrazným zúžením průchodnosti tlustého střeva, kde nelze použít metodu kolonoskopie. Rovněž se aplikuje pro zjištění fistulí v oblasti tlustého střeva.\n\nNejběžnější nemocí, která vykazuje stejné příznaky jako Crohnova nemoc, je colitis ulcerosa, neboť se v obou případech jedná o zánětlivé onemocnění střev, které mohou způsobovat stejné symptomy v oblasti tlustého střeva. Stanovit, o jakou z těchto nemocí se jedná, je důležité vzhledem k odlišnému způsobu léčby každé z nich. V některých případech ovšem může dojít k tomu, že je od sebe nelze odlišit. V takových situacích je nemoc klasifikována jako neurčitá kolitida (blíže neurčitelné střevní onemocnění).\n\nNásledující tabulka shrnuje pozorované rozdíly:\n\nIncidence Crohnovy nemoci je cca 4–9 případů na 100 000 obyvatel. Prevalence je 27–48 případů na 100 000 obyvatel. Celkový počet onemocnění za období posledních dvaceti let stoupá. Obě pohlaví jsou postižena stejnou mírou. Zároveň byl prokázán vyšší výskyt v rámci příbuznosti v rodinách, či etnických skupinách. Jako příklad lze jmenovat vyšší výskyt nemoci u aškenázských židů. Lidé se světlou kůží mají riziko onemocnění dvojnásobně vyšší než lidé s kůží tmavou.\n\nRůzné zdroje uvádějí různou míru výskytu, např. na základě populační studie, provedené v Norsku a v USA byla pozorována incidence Crohnovy nemoci v 6 až 7,1 případu na 100 000 obyvatel. Bylo zjištěno, že nemoc je rozšířenější v severních zemích a převažuje dokonce v severních oblastech v rámci stejné země. Výskyt Crohnovy nemoci je podle této studie 6 na 100 000 v Severní Americe, kde nemocí celkem trpí 400 000 až 600 000 lidí a podobná incidence se předpokládá v Evropě, nižší potom v Asii a Africe.\n\nV souvislosti s věkem se tato nemoc vyskytuje nejvýrazněji ve dvou kategoriích, a to u teenagerů a mladých po 20. roku života (zejména v kategorii 16–35) a potom opět zesiluje u 50–70letých.\n\nI když příčina Crohnovy nemoci není přesně známa, patogeneze této nemoci zahrnuje genetické a environmentální faktory:\n\nAbnormální projevy v imunitním systému často provázejí vznik Crohnovy nemoci. V souvislosti s touto nemocí existují hypotézy o rozšiřování systému Th1 v cytokinární odezvě při zánětu. Také proto, že střevní prostředí obsahuje velký počet baktérií, může řada z nich, včetně Mycobacterium avium subspecies paratuberculosis vyvolávat infekce a být tak rizikovým faktorem, či příčinou vzniku Crohnovy nemoci.\n\nŘada vlivů spojených s životním prostředím a životním stylem může také zvyšovat riziko onemocnění Crohnovou nemocí. Mimo jiné lze jmenovat:\n\nTerapeutický přístup při léčení je sekvenční: v první fázi je třeba léčit akutní onemocnění. Protože Crohnova nemoc je nemocí, kterou se často nedaří vyléčit absolutně, je ve fázi druhé třeba rozsah onemocnění udržovat na minimální úrovni, v remisi.\n\nPři léčbě se nejprve nasazují protizánětlivé léky s cílem redukce zánětu. Běžně se používají aminosalicyláty (např. mesalazin), kortikosteroidy a imunosupresiva. Antibiotika se podávají jen v případě infekčních komplikací. V případě srůstů znemožňujících průchodnost střev, tvorby abscesů, či pokud organismus v přiměřené době nereaguje na léky, může dojít k nutnosti operačního zákroku.\n\nPoté, co se v průběhu léčby dosáhne stádia remise, je cílem udržování tohoto stavu a zamezení nového propuknutí nemoci.\n\nVzhledem k vedlejším efektům léčby je třeba se vyvarovat dlouhodobého užívání kortikosteroidů. I přesto, že je řada pacientů schopna udržet remisní stav nemoci pouze pomocí aminosalicylátů, mnozí potřebují užívat léky na potlačení funkce imunitního systému, tzv. imunosupresiva.\n\nPři léčbě Crohnovy nemoci se používají tyto léky:\n\n\nOperace je prováděna v komplikovaných případech, nebo tehdy, pokud organismus nereaguje na léky a nemoc je lokalizována v jedné oblasti, která může být odoperována. Často se operuje v těchto případech:\n\n\nV případě stenózy se provádí rozšíření postiženého místa. V ostatních případech je třeba provést resekční zákrok, tedy odebrat postiženou část střeva a spojit zdravé části. Toto sice vyřeší akutní problém, avšak nevyléčí Crohnovu nemoc, která se obvykle později projeví v jiných, dříve nenapadených oblastech střev.\n\nNa základě objevu helmintické imunomodulace byl navržen nový alternativní způsob léčby pomocí kontrolované infekce pacientů tenkohlavcem prasečím (\"Trichuris suis\") - tzv. helmintická terapie. Úspěšná terapie červy \"T. suis\" byla zaznamenána již v několika klinických studiích. Tento neobvyklý způsob se jeví jako vhodná alternativa nejen v léčbě Crohnovy nemoci, ale i dalších autoimunitních nemocí.\n\nMnozí pacienti upozorňují, že požívání určitých druhů jídel zhoršuje jejich příznaky. Např. stav pacientů trpících intolerancí laktózy způsobenou onemocněním tenkého střeva se zlepšuje, pokud se vyhýbají produktům obsahujícím laktózu. V souvislosti s léčbou Crohnovy nemoci byla sestavena řada diet, které zlepšují příznaky nemoci. Mimo jiné byla ukázána léčba pediatrických pacientů pomocí výhradní enterální výživy (EEN – exclusive enteral nutrition), to a další výsledky naznačují, že striktnější eliminační/hypoalergenní dieta může, v některých případech, navodit a udržet remisi onemocnění.\n\nNa stavu pacienta se může negativně projevit i stres. Snížení hladiny stresu může být pozorováno v bezprostředním zlepšení příznaků nemoci a celkového stavu pacienta.\n\nProtože terminální ileum je nejběžněji napadenou oblastí a zároveň plní funkci vstřebávání vitamínu B12, pacienti trpící Crohnovou nemocí jsou ohroženi stavem nedostatku vitamínu B12 a mohou potřebovat jeho doplňování.\n\nFibróza, nadměrná produkce vaziva ve stěně střeva, může vést k postupnému zužování průsvitu střeva až k následné neprůchodnosti (obstrukci, obstrukčnímu ileu).\n\nPatologická propojení mohou vznikat mezi dvěma částmi střeva, nebo mezi střevem a okolními orgány, např. močovým měchýřem nebo vaginou, nebo dokonce mohou ústit na povrch těla.\n\nAbsces se obvykle projeví zvýšenou teplotou a bolestí v oblasti břicha. Antibiotická terapie někdy nemusí stačit a je třeba chirurgického řešení.\n\nCrohnova nemoc je rizikovým faktorem pro vznik nádorového onemocnění v postižené oblasti střeva. U pacientů se proto doporučuje pravidelné endoskopické vyšetření, jehož cílem je včasný záchyt nádorů.\n\nPacienti s Crohnovou nemocí jsou ohroženi malnutricí. Nemocní snižují příjem potravy, protože se nenasyceni cítí lépe, v poškozeném střevě dochází k malabsorbci (stav snížené schopnosti vstřebávání živin). Pacienti mohou potřebovat doplňkovou stravu, ve vážných případech může být nutná i nitrožilní výživa. Řada pacientů s vážným rozsahem Crohnovy nemoci musí složení své stravy a její doplňky konzultovat s odborníkem.\n\n\nJiž od roku 1932, kdy byla nemoc definována, bylo konstatováno, že ulcerativní změny jsou podobné lézím způsobeným mikroorganismy. Podobnost byla shledána s paratuberkulózou skotu (paratuberkulóza). <br>\n\nNa komplikacích způsobených mikroorganismy se podílejí obzvláště:<br>\n\nMAP (mycobacterium avium subspecies paratuberculosis)<br>\n\nListeria monocytogenes<br>\n\nHelicobacter pylori,H.hepaticus <br>\n\nEscherichia coli<br>\n\nKoktejly antibiotik, které se podávají po mnoho měsíců, jsou typické. Jejich cílem je společně se steroidy nebo NSAIDs (Nesteroidní antiflogistikum) zabránit komplikacím při zánětech GIT (gastrointestinální trakt).\n\n\n\n"}
{"id": "137037", "url": "https://cs.wikipedia.org/wiki?curid=137037", "title": "Korunovace Poppey", "text": "Korunovace Poppey\n\nKorunovace Poppey či alternativně Korunovace Poppaey (v originále L'incoronazione di Poppea) je název opery Claudia Monteverdiho z roku 1642. Autorem libreta je Giovanni Francesco Busenello.\n\n\nOpera \"Korunovace Poppey\" má tři dějství. Její děj se odehrává v antickém Římě za vlády císaře Nerona.\n\nPoppaea Sabina, milenka císaře Nerona, odmítne prosby svého milence Othona, aby se k němu vrátila. Místo toho přiměje Nerona, aby poslal do vyhnanství svou manželku Octavii a oženil se s Poppaeou. Filosof Seneca se na příkaz císaře podřeže a Octavia odjede do vyhnanství. Celá opera končí triumfem Poppaey, která se za všeobecného jásotu stane Neronovou manželkou a je korunována na císařovnu.\n"}
{"id": "137044", "url": "https://cs.wikipedia.org/wiki?curid=137044", "title": "875 North Michigan Avenue", "text": "875 North Michigan Avenue\n\n875 North Michigan Avenue, od své existence do 12. února 2018 nesoucí název John Hancock Center, je stopodlažní mrakodrap s architektonickou výškou 343,7 metrů, nacházející se v USA, v Chicagu (Illinois), v severozápadní části downtownu, ve čtvrti Near North. Budova je umístěna v jedné z nejatraktivnějších obchodních čtvrtí města. Pro svou velikosti bývá přezdíván „Big John“ („Velký Jan“).\n\nMrakodrap byl postaven v letech 1965–1969 podle návrhu firmy Skidmore, Owings and Merrill (SOM). Hlavním návrhářem byl americký architekt Bruce Graham a konstrukční inženýr Fazlur Rahman Khan s bangladéšskými kořeny, který mimo jiné navrhl i o něco vyšší Willis Tower. Ústředním dodavatelem byla již neexistující americká společnost Tishman Construction Corporation (Tishman Construction Co.), v roce 2010 prodána společnosti AECOM. Ve fázi hrubé dostavby se přesně 6. května 1968 jednalo o druhou nejvyšší stavbu na světě, po Empire State Building, a vůbec nejvyšší obytnou budovu ležící mimo nejlidnatější město Spojených států (New York). Inaugurace proběhla dne 7. března 1970 a celkové stavební náklady se vyšplhaly na jednu miliardu USD.\n\nNa první pohled zaujme tvarem komolého jehlanu a vyčnívající strukturou nosníků ve tvaru písmene „X“ (křížové výztuhy), jež je ukázkovou součástí inovativního tubusového systému, tzv. high-tech technologie. Tubusová konstrukce budovy podobná velkému síťovému trámu je navržena tak, že by měla odolat vichřici o rychlosti větší jak 200 km/h, nebo případnému zemětřesení. Hmotnost samotné kostry mrakodrapu činí 41 731 tun a celková váha budovy se pak rovná 90 718 tun. Nedílnou součástí budovy jsou taktéž dvě zhruba 100 metrů dlouhé antény, televizní a rozhlasová. Exteriéru mrakodrapu dodává lesk celkem 11 452 oken. Do nejvyššího stého patra se může člověk dostat rychlovýtahem firmy Otis Elevator Company v rychlosti 33 km/h, nebo po 1632 schodech.\n\nV současnosti je čtvrtým nejvyšším mrakodrapem v Chicagu a devátým v USA, po budovách One World Trade Center, Willis Tower, 432 Park Avenue, Trump International Hotel and Tower, Empire State Building, Bank of America Tower, 30 Hudson Yards a Aon Center. Po vrcholek jedné z větších antén sahá mrakodrap 875 North Michigan Avenue do výšky 457 metrů, po střechu je vysoký 344 metrů (architektonická výška se rovná 343,7 metrům). Nejvyšší patro se nalézá ve výšce 321 metrů nad zemí. V budově se nachází obchody (1.–5. podlaží), garáže (6.–12 podlaží), kanceláře (13.–43. podlaží), nejvýše položený krytý bazén v USA (44. patro) a apartmány (45.–92. podlaží). Přímo na vrcholu, v 95. a 96. patře, se nachází prestižní restaurace \"Signature Room\" a kavárna \"Lavazza Espression Café\", a taktéž vyhlídková terasa (observatoř) ve výšce 310–314 metrů nad zemí. 875 North Michigan Avenue je obsazen více než 700 byty, čímž se řadí mezi třetí nejvyšší bytovou stavbu na světě. Předčí jej pouze mrakodrap Burdž Chalifa a Trump International Hotel and Tower.\n\nObservatoř v 95. patře (známá jako 360° Chicago) poskytuje nevšední výhled na celé město ze všech světových stran. Při pohledu na sever lze vidět Lincoln Park a bohatší čtvrtě s několika moderními obytnými mrakodrapy, směrem na východ rozsáhlé Michiganské jezero a jižně od mrakodrapu celý \"downtown\" – centrum města plné mrakodrapů. Západním směrem lze spatřit rozsáhlá předměstí. S popularitou tak trochu soutěží s nedaleko ležícím Willis Tower, v kterém se nachází obdobné zázemí. Od svého patrně vyššího ocelového kolegy se však liší unikátní atrakcí zvanou \"TILT\". Jedná se o pohyblivou okenní platformu, která při pomalém chodu naklání člověka přes okraj fasády až do úhlu 30°. Návštěvník, který se předně chytí za boční madla, vidí pak ulici přímo pod sebou z výšky 310 metrů.\n\nMrakodrap byl po dlouhou dobu pojmenován podle developera a původního nájemce. Tím byla společnost John Hancock Mutual Life Insurance Company, která v samotném názvu nese jméno prominentního vlastence Johna Hancocka. Avšak v roce 2018 bylo na požadavek ze strany společnosti kultovní jméno odstraněno. Prozatím je tak mrakodrap pojmenován na základě své adresy. V očekávání je nová dohoda na jmenovací právo.\n\n\n"}
{"id": "137048", "url": "https://cs.wikipedia.org/wiki?curid=137048", "title": "Celtic Park", "text": "Celtic Park\n\nCeltic Park je fotbalový stadion v oblasti Parkhead ve skotském Glasgow. V \"Celtic Parku\" hraje svá domácí utkání jeden z nejslavnějších skotských klubů Celtic Glasgow. Stadion má kapacitu 60 832 diváků (všechna místa jsou k sezení) a je tak druhým největším fotbalovým stadionem ve Skotsku a třetím největším klubovým stadionem na britských ostrovech (po Old Trafford a Tottenham Hotspur Stadium). \"Celtic Park\" je znám také pod názvem Parkhead a fanoušky Celticu je přezdíván Ráj (The Paradise). V devadesátých letech, kdy byl renovován skotský národní stadion Hampden Park, hostil \"Celtic Park\" několik pohárových finále a utkání skotského národního týmu. Podle průzkumu stanice BBC, který proběhl v roce 2002, je \"Celtic Park\" vůbec nejpopulárnějším sportovním stadionem ve Velké Británii. Stadion se nachází 3 km východně od centra města.\n\n\n"}
{"id": "137050", "url": "https://cs.wikipedia.org/wiki?curid=137050", "title": "Armida (Lully)", "text": "Armida (Lully)\n\nArmida \"(v originále Armide, LWV 71)\" je opera \"(tragédie lyrique)\" Jeana Baptisty Lullyho z roku 1686. Autorem libreta je Philippe Quinault. Premiéra se konala 15. února 1686, v Théâtre du Palais-Royal \"(v ulici Saint-Honoré)\" v Paříži.\n\nDěj opery vychází z eposu Torquata Tassa \"Osvobozený Jeruzalém\" (La Gerusalemme liberata). Quinaultovo libreto zhudebnil o devadesát let později v své opeře \"Armida\" Christoph Willibald Gluck. Na motivy Tassova eposu složil operu např. také Georg Friedrich Händel (opera \"Rinaldo\").\n\nV souvislosti s Lullyho homosexuálními aférami nenavštívil král Ludvík XIV. ani jedno představení Armidy.\n\n\"Armida\" byla v Paříži často reprízována až do druhé třetiny 18. století (reprízy jsou doloženy v letech 1687, 1688, 1697, 1703, 1713–1714, 1724, 1746–1747, 1761–1762, 1764). V letech 1711-1762 se souběžně s tím hrálo několik parodií této opery v lidových pařížských divadlech (Théâtre Italien, Foire St Germain). Zvláštní představení se konala i u královského dvora na zámcích ve Fontainebleau (1740, 1746) a Versailles (1745, 1746).\n\nMimo Paříž je zmiňována inscenace roku 1686 v Marseille, s jistotou se tam však \"Armida\" hrála až v letech 1694 a 1701. Doložena je naopak inscenace v Avignonu od září do prosince 1687. Opera se hrála velmi často v Lyonu (1689, 1698, 1699, 1730, 1741, 1742, 1750), také v Lunéville (1710) a v Metách. .\n\nMimo Francii se hrála ve dvou dalších centrech francouzské opery, Amsterdamu / Haagu (1701–1702?) a zvláště v Bruselu (1695, 1697, 1708, 1722, 1726). Ojedinělým bylo uvedení \"Armidy\" v Římě v roce 1690 v italském překladu Silivia Stampiglia; byla to první a dlouho jediná inscenace francouzské opery v Itálii, kolébce operního žánru.\n\nPo ústupu Lullyho oper z repertoáru napsal na stejné Quilaultovo libreto (s vynecháním prologu) jednu ze svých nejslavnějších oper Christoph Willibald Gluck; pod jménem \"Armida\" měla premiéru v pařížské opeře 23. září 1777.\n\nV 20. století vzkřísila \"Armidu\" v koncertní podobě nejprve pařížská Schola Cantorum, a to 24. listopadu 1905. Další koncertní provedení se konalo roku 1911 ve Florencii. Dne 6. dubna 1918 se konalo první novodobé uvedení ve scénické podobě, a to v divadle v Monte Carlu (Opéra de Monte Carlo). Další inscenace následovaly v Ženevě roku 1939 a (v úpravě Henriho Bussera) v Bordeaux roku 1657; tato inscenace byla představena o dva roky později též na festivalu ve Wiesbadenu. V původní verzi koncertně uvedl \"Armidu\" roku 1981 Barber Institute v Birminghamu a v lednu 1983 dirigent Philippe Herreweghe v pařížském divadle Théâtre des Champs-Élysées.\n\nŘadu nových inscenací zahájila \"Armida\" dirigovaná Herreweghem a v režii Patrice Cauriera a Moshe Leisera, kterou roku 1992 uvedly v koprodukci Vlaamse Opera (v Antverpách a Théâtre des Champs-Élysées. První inscenace opery na americkém kontinentě uvedl soubor Opera Atelier v kanadském Torontu roku 2005 v Elgin Theatre, dirigoval Andrew Parrot, režii měl Marshall Pynkoski a hlavní roli zpívala Stephanie Novacek. Následovalo roku 2007 koncertní představení souboru Opera Lafayette ve Washingtonu. Novou inscenaci představilo Théâtre des Champs-Élysées roku 2008; soubor Les Arts Florissants dirigoval William Christie, režii měl Robert Carsen a v hlavních úlohách se představili Stéphanie d'Oustrac a Paul Agnew. Následovala opět americká inscenace souboru Mercury Baroque z Houstonu (Wortham Center) 2009, která se o rok později přesunula do divadla v Gennevilliers u Paříže; dirigoval Antoine Plante, režii měl Pascal Rambert a děj přenesen do současného Bagdádu s americkou armádou v roli křižáků.\n\nDosud poslední inscenaci připravil s torontským Opera Atelier roku 2012 opět režisér Marshall Pynkoski, dirigoval tentokrát David Fallis. Vedle Toronta se tato inscenace představila rovněž v „Opéra Royal“ na zámku ve Versailles a na festivalu Glimmerglass Opera v americkém Cooperstownu. Na rok 2015 připravuje novou inscenaci (režie David Hermann, dirigent Christophe Rousset) operní divadlo v Nancy.\nPrvní česká premiéra opery ARMIDE byla uvedena 24. a 25. srpna 2017 v Zámeckém barokním divadle (z r. 1790)ve Valticích na Jižní Moravě. Jednalo se o scénické představení zpívané ve francouzském jazyce. Pořadatelem byla Česká Händelova společnost, z.s., Národní památkový ústav - Správa státního zámku Valtice a Přátelé a podporovatelé Göttingenského barokního orchestru. Sbor Projektchor Göttingen (Německo), Hartig Ensemble - Tance a balety třech století, Praha (vedoucí Helena Kazárová), Göttingenský barokní orchestr/ Německo (dobové nástroje). Choreografie: Helena Kazárová (Praha), režie:Freimund Pankow (Göttingen), dirigent: Antonius Adamske (Basilej/Švýcarsko). Hlavní roli Armidy hrála a zpívala Anna Bineta Diouf.\n\n\nOdehrává se během křižáckých válek na Blízkém východě.\n\n(Palác) Sláva a Moudrost pějí slávu králi Ludvíku XIV.: „vše v celém vesmíru před ním musí ustoupit“ (árie Slávy, árie Moudrosti a jejich duet \"Tout doit céder dans l'univers\"). Spolu se svými družinami chválí mírnost jeho zákonů i věhlas jeho vítězství (sbor \"Chantons la douceur de ses loix\"). Obě dvě jej provázejí ve válce i míru, dávají si navzájem přednost a jak říkají, nechtějí mezi sebou soutěžit v ničem než v tom, která z nich umí hrdinu milovat vřeleji (duet \"Fière Gloire, c'est vous\"). Čí srdce by si nepodmanil, jakmile ho uvidí (sbor \"Dés qu'on le voit paraître\")? Družiny obou alegorií tančí radostí nad tím, v jaké družnosti je nalézají (entrée, menuet a gavota). Moudrost oznamuje, že hrdina je zve k novým hrám, a oznamuje stručně děj následující opery (árie \"Aimons notre héros\"). Sláva znovu vyzývá k tomu, aby jméno velkého krále letělo celým světem (árie \"Que l'éclat de son nom\"), a všichni pokračují ve veselí (sbor \"Chantons la douceur de ses loix\", entrée a dva menuety).\n\nKouzelnici Armidě se podařilo svést celé křižácké vojsko a tak je dostat do zajetí bez boje. Její důvěrnice Phénice se jí ptá, proč z tohoto triumfu nemá radost (árie \"Dans un jour de triomphe, au milieu des plaisirs\"); její družka Sidonie Armidě závidí, že rozněcuje lásku, aniž by jí sama kdy podlehla (árie \"Vous allumez une fatale flamme\"). Co by si ještě měla přát, ptají se jí obě (duet \"Quel sort a plus d'appas?\"). Jenže Armidu trápí, že jediný z křižáků, největší hrdina Rinald, zůstal vůči jejímu kouzlu zcela netečný. Phénice i Sidonie Armidu ujišťují, že na jediném nezdaru nezáleží (árie Phénice \"Qu'importe un captif manque à votre victoire\" a árie Sidonie \"Pourquois voulez-vous songer\"). Armida zná už dávno věštbu, že Rolanda nelze porazit, ale přesto na něj nedokáže přestat myslet; nedávno se jí zdálo, že ji zbraní přemohl (recitativ \"Les enfers ont prédit cent fois\"). Sidonie ji utěšuje, že sny nic neznamenají.\n\nPřichází Armidin strýc, král Hydraot. Kouzelnice je jeho jediná dědička, a on by proto byl rád, kdyby si našla manžela (recitativ \"Armide, que le sang qui m'unit avec vous\"). Ale myšlenky na sňatek jsou Armidě cizí (árie \"La chaîne de l'hymen m'étonne\"). Přitom, jak Hydraot připomíná, nemá o nápadníky nouzi ani mezi králi (árie \"Pour vous, quand il vous plaît, tout l'enfer est armé\"). Jenže Armida dokáže nad všemi zvítězit a podmanit si je, nehodlá tedy žádnému z nich dát své srdce všanc (árie \"Contre mes ennemies à mon gré je déchaîne\"). Hydraot se tedy ptá, zda tato krutá sláva je jediné, po čem jeho neteř touží (árie \"Bornez-vous vos désirs à la gloire cruelle\"). Armida se však nebrání manželskému svazku ze zásady, ale chce muže vynikajícího chrabrostí: jen ten, kdo porazí Rinalda, je hoden i její lásky (árie \"Si je dois m'engager un jour\")\n\nPřichází damašský lid a spolu s králem oslavuje Armidino nekrvavé vítězství nad křižáky (pochod, árie Hydraota a sbor \"Armide est encor plus aimable\"). Na její počest radostně tancuje a Armidiny družky oslavují princeznu, jejíž kráse a kouzlu žádná zbraň neodolá (rondeau, árie Phénice se sborem \"Suivons Armide, et chantons sa victoire\", sarabanda a árie Sidonie e sborem \"Nous n'avons point fait armer nos soldats\").\n\nTu přibíhá raněný Aronte, který byl strážcem zajatých křižáků: jakýsi hrdina pobil damašské stráže a všechny zajatce osvobodil. Armidě je jasné, že to musel být Rinald, a společně se strýcem a s damašským lidem mu vyhlašuje smrtelnou pomstu (duet a sbor \"Poursuivons jusqu'au trépas\").\n\n(Venkovská krajina, kde řeka tvoří příjemný ostrov) Rinald ve sporu zabil jiného rytíře, Gernanda, a velitel výpravy Godefroy z Bouillonu mu hrozil vězením. Uražený Rinald tedy opustil výpravu, i když by se rád zúčastnil dobytí Svatého města. Jeho spolubojovník Artemidore se jej snaží přesvědčit k návratu, protože jej křižáci potřebují a Godefroy je ochoten mu odpustit, ale Rinald chce raději najít jiné místo, kde „spravedlnost a nevinnost‟ budou potřebovat jeho ochranu. Artemidore hrdinu varuje, aby se vyhnul Armidině říši: kouzelnice si dokáže všechny podmanit a je neúprosnou nepřítelkyní (árie \"Fuyez les lieux où règne Armide\"). Ale Rinald jí už jednou odolal a domnívá se, že jí odolá vždy (árie \"Par une heureuse indifférence\").\n\nPřiblíží se Hydraot a Armida a ze skrytu pozorují svého úhlavního nepřítele, který jim míří do pasti. Chystají se ho přemoci pomocí kouzel a pak zabít (duet \"Esprits de haine et de rage\"). Armida přesvědčí Hydraota, aby nechal tento úkol na ní. Rinald zatím obdivuje příjemnou krajinu a usíná na hebkém trávníku (árie \"Plus j'observe ces lieux\"). U spícího Rinalda se objeví nejprve vodní víla, která zpívá o slastech lásky, které jsou skutečnější než vidina slávy (árie vodní víly \"Au temps heureux où l'on sait plaire\"). Pak se objevují další démoni v podobě víl, pastýřů a pastýřek a svými kouzly, tancem a zpěvem se snaží odvrátit Rinaldovy myšlenky od hrdinství a moudrosti k lásce (sbor \"Ah! quel erreur! quelle folie!\", balet a árie pastýřky \"On s'étonnerait moins que la saison nouvelle\").\n\nNakonec se nad spícím Rinaldem sklání sama Armida. Nejprve se těší, že jej má ve své moci a že se mu může pomstít za osvobození svých zajatců. Avšak když jej chce probodnout, najednou to nedokáže; začne jí ho být líto a nakonec se do něj na místě zamiluje. Chce získat jeho lásky, byť i za pomocí kouzlem. Aby ukryla před světem svou slabost, svolává zefýry, aby ji i Rinalda odnesli do vzdálené pouště (velký recitativ a árie Armidy \"Enfin, il est dans ma puissance\").\n\n(Poušť) Armida se trápí myšlenkou, že její svoboda a moc padne v plen Rinaldovi, nemůže se však ubránit své lásce (árie \"Ah! si la liberté me doit être ravie\"). Její družky Phénice a Sidonie ji utěšují: cožpak nedokázala, aby se do ní Rinald zamiloval? Ale Armide se tím více bojí své vlastní lásky k němu (árie \"De me plus doux regards Renaud sut se défendre\"). Proto se rozhodla jej namísto lásky nenávidět, ale toho je obtížné dosáhnout a musí k tomu použít veškerý svůj um. Phénice ji obdivuje (árie \"Que votre art serait beau!\"), zatímco Sidonie ji před nenávistí i láskou varuje a navrhuje netečnost (árie \"La haine est affreuse et barbare\"). Armida však namítá, že za současné situace musí Rinalda buď milovat, nebo nenávidět, třetí cesta není. Přestože Phénice jí v tom případě radí zvolit lásku.\n\nJenže zatímco Rinaldova láska jen výsledkem magie, je Armidina láska k němu skutečná; to vytváří nebezpečnou nerovnost, a proto se rozhoduje povolat Nenávist (árie \"Venez, venez, haine implacable\"). Z podsvětí vystoupí Nenávist doprovázená Líticemi, Krutostí, Mstou, Hněvem a jinými vášněmi jí podléhajícími. Nenávist slibuje Armidě pomoc (árie \"Je réponds à tes vœux\"). Spolu se svými průvodci zpívá o odhodlání nemilosrdně zničit lásku (sbor \"Plus on connait l'amour, et plus on se déteste\"). Začínají ničit všechny Amorovy zbraně a brnění a připravují se vyhnat ji definitivně z Armidina srdce (balet). Avšak když Nenávist přistoupí k Armidě, ta začne mít strach a zastavuje ji; není prý možné jí vyrvat lásku ze srdce a nevyrvat srdce s sebou. Nenávist se cítí změnou jejího názoru uražena, vysmívá se Armidě a prorokuje jí, že ji brzy Rinaldo opustí a odejde za slávou. Pak bude Armida litovat, ale Ona, Nenávist, jí již na pomoc nepřijde: kouzelnici zůstane navždy nešťastná láska (scéna Nenávisti a Armidy \"Sors, sors, du sein d'Armide, amour brise ta chaîne\").\n\n(Poušť) Ubaldo a dánský rytíř byli vysláni z křižáckého tábora, aby přivedli Rinalda zpět. Ubaldo nese magický diamantový štít, aby v něm ukázal Rinaldovi jeho poblouznění, a žezlo, které zahání Armidiny čáry. Dánský rytíř nese Rinaldův meč. – Ze země stoupají páry a otevírají se sluje a propasti, z nichž na rytíře útočí divoká zvěř a děsivé příšery (duet \"Nous ne trouvons par tout que des gouffres ouvertes\", balet příšer). Pomocí žezla je však Ubaldo zažene a krajina se promění v příjemnou krajinu v blízkosti Armidina paláce. Rytíři si dodávají rozhodnosti a hovoří o nebezpečí, jaké láska představuje pro toho, kdo by měl sledovat slávu.\n\nTu se objeví démon v podobě Lucindy, dánské dívky a lásky dánského rytíře. Provázejí ji jiní démoni v podobě místních vesničanů. Lucinda láká dánského rytíře, aby s ní zůstal na tomto příjemném místě (árie Lucindy a sboru \"Voici la charmante retraite\", gavota a árie Lucindy a sboru \"Jamais dans ces beaux lieux\"). Přes Ubaldova varování, že se jedná jen o blud, je dánský rytíř setkáním se svou milou uchvácen a zapomíná na své poslání (duet Lucindy a dánského rytíře \"Jouissons d'un bonheur extrême\"). Ubaldo se však dotkne Lucindy žezlem a ta zmizí; dánský rytíř poznává, že byla jen přeludem. Ubaldo tvrdí, že láska je vždy jen iluze (árie \"Ce que l'amour a de charmant\"), a dánský rytíř si uvědomuje, jaké nebezpečí láska znamená (árie \"Je vois le danger où s'expose\"). Ubaldo se domnívá, že on by se ošálit nedal (árie \"Non, je n'ai point gardé mon cœur\").\n\nTu se objeví démon v podobě Melissy, Ubaldovy italské milenky, a láká Ubalda k odpočinku (árie \"D'où vient que vous vous détournez\"). I Ubaldo se dá zlákat (duet Melissy a Ubalda \"Au rapport de mes sens je n'ose ajouter foi\"). Dánský rytíř mu však vytrhne žezlo, dotkne se jím Melissy a i ona se rozplyne. Dánský rytíř s ironií opakuje Ubaldovi jeho vlastní slova (árie \"Ce que l'amour a de charmant\") a oba chvátají, aby unikli dalším milostným nástrahám (duet dánského rytíře a Ubalda \"Fuyons les douceurs dangereuses\").\n\n(Zakletý Armidin palác) Armida odchází z místnosti; Rinaldo, bez zbroje a ověnčený květinami, ji prosí, aby jej ani na chvíli neopouštěla. Ji však trápí zlá předtucha a chtěla by se poradit s peklem, co má činit (árie \"Un noir pressentiment me trouble\"). Stále se totiž bojí, že jí Rinalda odvede touha po vítězstvích v boji. Rinaldo to považuje za vyloučení, cožpak není vojenská sláva jen marnivou iluzí (árie \"Que j'étais insensé de croire\")? Oba si slibují lásku (duet \"Aimons-nous, tout nous y convie\"). Armida přivolá Rozkoše a skupinu šťastných milenců a milenek, aby svým tancem a zpěvem Rinalda na chvíli zabavily (balet-passacaglia a sbor \"Les plaisirs ont choisi pour asile\"). Avšak Rinaldo je posílá pryč, protože bez Armidy jej nic netěší.\n\nArmidiny nepřítomnosti využívají Ubaldo a dánský rytíř: vstupují a ihned Rinaldovi nastaví diamantový štít. Ten pozná své poblouznění a zastydí se. Odhazuje květiny, přebírá meč a chce se s rytíři vrátit do křižáckého tábora. Nepodaří se mu však uniknout dříve, než se vrátí Armida. Ta jej chce zadržet nebo alespoň odejít s ním, třeba i jako jeho zajatkyně (recitativ \"Renaud! Ciel, ô mortelle peine!\"). Rinaldo to však odmítá a chladně ji ujišťuje o své oddanosti a o tom, že má v jeho srdci místo hned po vojenské slávě. Armidu to jen rozzuří, vyčítá mu krutost srdce a přísahá, že i po její smrti ho bude pronásledovat její stín. V nejvyšším rozrušení omdlévá. Rinaldo jí polituje a odchází s rytíři.\n\nKdyž se Armida vzpamatuje, cítí velký smutek a s lítostí vzpomíná ta to, jak odmítla pomoc Nenávisti a Msty. V zoufalství svolává démony, kteří na její pokyn boří palác rozkoší, a odlétá na svém okřídleném voze (velká árie Armidy \"Le perfide Renaud me fuit\").\n\n\n"}
{"id": "137051", "url": "https://cs.wikipedia.org/wiki?curid=137051", "title": "Aon Center (Chicago)", "text": "Aon Center (Chicago)\n\nAon Center je 347 metrů vysoký mrakodrap v Chicagu v Illinois. Je tak třetí nejvyšší budova Chicaga, pátá nejvyšší ve Spojených státech. Postaven byl původně jako Standard Oil Building v roce 1972 podle návrhu Edwarda Durrella Stonea.\n\nBudova byla postavena, aby sloužila jako nové sídlo pro firmu Standard Oil Company. Po jejím dokončení v roce 1973 byla nejvyšší v Chicagu a čtvrtá na světe, po jednom roce ji ale přerostl Willis Tower (\"dříve Sears Tower\"), který se stal zároveň nejvyšší budovou světa. Výstavba spolkla asi 120 000 000 dolarů.\n\nPo svém dokončení se budova jmenovala Standard Oil Building, v roce 1985 hlavní nájemník Standard Oil Company změnil název na Amoco, a tak se i budova přejmenovala na Amoco Building. Amoco v roce 1998 budovu prodala firmě Blackstone Group za odhadovanou částku 430 milionů dolarů. 30. prosince 1999 se mrakodrap přejmenoval na Aon Center. Nyní ho od května roku 2003 vlastní firma Wells Real Estate Investment Trust Inc.\n\nBudova vzdáleně připomíná jak vzhledově, tak i konstrukčně bývalá \"Dvojčata\" newyorského Světového obchodního centra. Podobně jako WTC má ocelí vyztužené jádro ve kterém vedou výtahy a schodiště. Další ocelové nosníky vedou po obvodu budovy.\n\nJejí plášť tvořilo přibližně 43 000 desek z carrarského mramoru. Necelý rok po dostavbě se ale jedna deska uvolnila a spadla na střechu nedaleké budovy, poté následovala kontrola opláštění, která zjistila nespočetně mnoho vad, proto byly opraveny a připevněny pomocí nerezových ocelových pásků. Mezi lety 1990 až 1992 proběhla úplná rekonstrukce pláště. Mramorové desky byly nahrazeny deskami z bílé žuly. Odhadovaná cena této rekonstrukce byla asi 80 milionů dolarů.\n\n\n"}
{"id": "137054", "url": "https://cs.wikipedia.org/wiki?curid=137054", "title": "Armida", "text": "Armida\n\nArmida (ve francouzštině Armide) je postava bájné kouzelnice z eposu Torquata Tassa \"Osvobozený Jeruzalém\" (1580) z doby první křížové výpravy. Její příběh byl zpracován několika hudebními skladateli jako opera:\n\n\nKouzelnice Armida vystupuje též v opeře Rinaldo od Georga Friedricha Händela z roku 1711.\n\n"}
{"id": "137056", "url": "https://cs.wikipedia.org/wiki?curid=137056", "title": "Glasnosť", "text": "Glasnosť\n\nVýraz glasnosť \"(: гла́сность)\" pochází z ruského jazyka a znamená „otevřenost“ v politickém smyslu. Toto slovo bylo zavedeno ve spojitosti s dalším politickým pojmem přestavba – perestrojka \"(: перестройка)\" v někdejším Sovětském svazu za vlády Michaila Sergejeviče Gorbačova, posledního prezidenta SSSR před rozpadem. Termín označuje politiku maximální otevřenosti o činnosti státních orgánů a minimálního potlačování svobod slova a informací. Je jedním z klíčových směrů reforem, navržených generálním tajemníkem KSSS a prezidentem SSSR M. Gorbačovem, obecně známých pod názvem \"Přestavba\".\n"}
{"id": "137062", "url": "https://cs.wikipedia.org/wiki?curid=137062", "title": "Služka paní", "text": "Služka paní\n\nSlužka paní (v originále La serva padrona) je opera Giovanni Pergolesiho z roku 1733. Autorem libreta je Gennaro Antonio Federico.\n\n\nOpera Služka paní je italská opera buffa o dvou dějstvích. Její děj se odehrává v Neapoli na počátku 18. století.\n\nStarý mládenec Uberto Pandolfo má chytrou mladou služebnou Serpinu, která ho má zcela omotaného kolem prstu. Serpina se rozhodne, že se s ní doktor musí oženit. K tomuto záměru využije starého a hloupého sluhy Vespona – oblékne jej do husarské uniformy a předstírá, že je to její milý, se kterým chce odejít z doktorovy služby. Doktor Pandolfo se zalekne, že by mohl o Serpinu, na kterou je zvyklý, přijít a raději se s ní opravdu ožení.\n\n"}
{"id": "137072", "url": "https://cs.wikipedia.org/wiki?curid=137072", "title": "Přemysl I. Opavský", "text": "Přemysl I. Opavský\n\nPřemysl I. Opavský (po 8. prosinci 1365 – 28. září 1433) byl opavský kníže a pán Hlubčic. Pocházel z dynastie opavských Přemyslovců, byl synem Mikuláše II. Opavského a jeho choti Juty Falkenberské.\n\nPřemysl byl pohrobkem svého otce a poručenské vlády nad Opavskem se ujal nejstarší bratr Jan I. Ratibořský. Dne 18. dubna 1377 došlo k rozdělení rodového majetku a jihovýchodní část s městy Opavou, Hlučínem a Fulnekem, sídelními hrady Hradcem a Landekem obdržel Přemysl s bratrem Václavem. Přemyslovi po bratrech nakonec připadly tři čtvrtiny Opavska. Rodové dělení i vojenské akce na Moravě dostaly Přemysla do velkých dluhů a donutily ho zastavit Hradec Opavský, stal se ovšem důležitou osobností města Opavy, za jehož hradbami nechal postavit opavský hrad.\n\nPřemysl I. byl zastáncem Lucemburků a odpůrcem husitů, s nimiž většinou neúspěšně bojoval. Byl celkem třikrát ženatý: s Annou Luckou, s Kateřinou Minstrberskou a s Helenou Bosenskou.\n\nManželka (1395) Anna Lucká (zm. 1405):\n\nManželka (1405) Kateřina Minstrberská (zm. 1422):\n\nManželka (1425) Helena Bosenská (zm. 1435):\n\n"}
{"id": "137073", "url": "https://cs.wikipedia.org/wiki?curid=137073", "title": "Orfeus a Eurydika", "text": "Orfeus a Eurydika\n\nOrfeus a Eurydika (v originále Orfeo ed Euridice) je název opery Christopha Willibalda Glucka z roku 1762. Autorem libreta je Ranier de' Calzabigi. Premiéra se konala 5. října 1762 ve vídeňském Burgtheater. Druhá verze opery byla poprvé uvedena 2. srpna 1774 v Paříži v Palais des Tuileries.\n\nFilmová verze opery byla natočena v roce 2013 v Zámeckém divadle v Českém Krumlově. Dirigentem orchestru byl Václav Luks, režii vedl Ondřej Havelka. Roli Orfea převzal americký kontratenor Bejun Mehta, synovec dirigenta Zubina Mehty.\n\n\nOpera Orfeus a Eurydika má tři dějství. Její děj je vytvořen na základě řecké pověsti. Je však proti této báji pozměněn, takže má šťastný konec.\n\nV prvním dějství Orfeus truchlí na hrobě své milé Eurydiky a rozhodne se ji vysvobodit z podsvětí. Bůh Zeus sesílá boha lásky Amora se vzkazem, že Orfeus se o vysvobození může pokusit, pokud svým zpěvem přemůže příšery podsvětí a vyvede Eurydiku z podsvětí, aniž by na ni jedinkrát pohlédl.\n\nVe druhém dějství Orfeus zpěvem opravdu přemůže démony, kteří hlídají vstup do podzemí a v kraji blažených - Elysiu - nalézá Eurydiku.\n\nVe třetím dějství vede Orfeus Eurydiku ven z podsvětí. Ta mu vyčítá, že se na ni ani jednou neohlédne tak dlouho, až to Orfeus nevydrží a podívá se na ni. Eurydika samozřejmě padá (podruhé) mrtvá k zemi, zasažena trestným bleskem bohů. Orfeus si zoufá, vytahuje dýku a chystá se ukončit i svůj život, což dojme bohy natolik, že Eurydiku vzkřísí a dovolí oběma odchod z podsvětí zpět na zem.\n\n"}
{"id": "137074", "url": "https://cs.wikipedia.org/wiki?curid=137074", "title": "Eveština", "text": "Eveština\n\nEweština (též ewe, či eve, evesky \"Eʋegbe\") je jazyk ze skupiny jazyků Kwa používaný přibližně třemi miliony mluvčích v Ghaně a Togu. Patří do podskupiny jazyků Gbe rozšířených mezi východní Ghanou a západní Nigérií. Dalšími příbuznými jazyky jsou jazyky Fon a Aja. Stejně jako ostatní jazyky Gbe je i eweština jazykem tónovým. Eweština je co se týče výslovnosti velmi těžký jazyk, pro nerodilého mluvčího je například téměř nepřekonatelný problém rozeznat rozdíl mezi d a ɖ, sami můžete posoudit na http://www.youtube.com/watch?v=dUDrLCB0wQk (4:23), o a ɔ, e a ɛ, také je obrovský problém vyslovit ƒ, kp a gb.\n\nDíky Diedrichu Hermannu Westermannovi, jenž zveřejnil řadu slovníků a mluvnic tohoto jazyka a dalších, příbuzných jazyků, je eweština jedním z nejlépe zdokumentovaných jazyků Afriky.\n\nJedná se o jeden ze dvou národních jazyků Toga, tím druhým je kabiye.\n\n"}
{"id": "137075", "url": "https://cs.wikipedia.org/wiki?curid=137075", "title": "Ewe", "text": "Ewe\n\nEwe může znamenat:\n\n"}
{"id": "137077", "url": "https://cs.wikipedia.org/wiki?curid=137077", "title": "Lavočkin La-7", "text": "Lavočkin La-7\n\nLavočkin La-7 (Лавочкин Ла-7) byl sovětský jednomotorový stíhací letoun smíšené konstrukce zkonstruovaný a používaný během druhé světové války. Jednalo se o vylepšený typ Lavočkin La-5 FN a zároveň o posledního člena rodiny letounů odvozených od LaGG-1 z roku 1938.\n\nKdyž se v roce 1943 stal La-5 hlavním stíhacím typem sovětského letectva, cítil jak jeho tvůrce Semjon Lavočkin, tak inženýři v CAGI (Ústřední aerohydrodynamický institut), že ještě lze výkony letounu vylepšit. Původní LaGG-1 byl totiž navrhován v době, kdy bylo nutné šetřit se strategickými materiály jako byly různé kovové slitiny, a proto byl skoro celý postaven z překližky. Tento konstrukční materiál poté „zdědili“ všichni jeho následovníci až po La-5. V roce 1943 ale již byla jiná situace, nedostatek strategických materiálů nehrozil, a tak Lavočkin začal nahrazovat velké části konstrukce letounu kovovými slitinami. Byly rovněž provedeny různé menší aerodynamické úpravy, které také přispěly ke zvýšení výkonů. Výsledný prototyp, v konstrukční kanceláři označovaný La-120, poprvé vzlétl v listopadu 1943.\n\nSériovou výrobu zahájil v květnu 1944 závod č. 21, který v tomto měsíci vyprodukoval prvních 57 kusů La-7. Do konce roku vzniklo celkem 1782 strojů, na jejichž výrobě se podílel také závod č. 99 v Ulan-Ude a závod č. 381 v Moskvě.\n\nPrvní La-7 přebíraly jednotky od června, přestože schvalovací státní zkoušky proběhly až mezi 15. zářím a 15. říjnem 1944 u 63. GvIAP pod velením majora Gorbatova. V červenci 1944 byly zahájeny testy výzbroje, která se měla původně skládat ze třech kanónů B-20. Takto vyzbrojených La-7 však vzniklo pouze 368 strojů z produkce závodu č. 381, které se od dvoukanónových odlišovaly dlouhými aerodynamickými kryty na horní části krytu motoru. Mezi 20. a 31. červencem 1944 proběhly testy druhého prototypu „120“, jehož hlavňovou výzbroj tvořila dvojice kanónů Nudelman-Suranov NS-23 ráže 23 mm. Koncem roku 1944 byla jeho původní pohonná jednotka nahrazena dvouhvězdicovým vzduchem chlazeným čtrnáctiválcem AŠ-83 o výkonu 1417 kW. Stroj přeznačený na La-7/AŠ-83 měl také nové křídlo s laminárním profilem. Zkoušky letounu byly ukončeny v září 1945.\n\nV červenci 1944 vznikl také prototyp výškové přepadové stíhačky La-7TK založený na jednom z prvních draků La-7. Pohon zajišťoval motor AŠ-82FN s vrtulí VIŠ-105V přeplňovaný dvojicí turbokompresorů TK-3 konstruktéra Treskina. Letoun s dostupem 11 800 m dosáhl v hladině 8000 m rychlosti 676 km/h, rovněž stoupavost byla vyšší než u standardní La-7. Vývoj byl po havárii prototypu a dodání desetikusové série ukončen. Letouny vyzbrojené jedním kanónem ŠVAK pod krytem motoru byly přiděleny pluku obrany Moskvy. V létě 1944 byl testován i jeden La-7TK s dvouhvězdicovým vzduchem chlazeným osmnáctiválcovým agregátem AŠ-71 o výkonu 1491 kW. Stroj v dokumentaci označovaný také jako La-7TK/AŠ-71/2TK-3 byl vyzbrojen dvěma 20 mm kanóny.\n\nSériové letouny byly ve srovnání s prototypem pomalejší o 40 km/h, což způsobila zejména nízká kvalita zpracování motoru AŠ-82FN spolu s nekvalitně vyrobenými listy vrtule a nedostatečné utěsnění trupu. Na stroji La-7 proto byla následně provedena řada úprav. Ve výrobě byly zaváděny po zkouškách stroje sér. č. 38101356, které se konaly mezi 20. březnem a 8. dubnem 1945. Tento letoun byl již např. vybaven systémem pro ventilaci kabiny a odmlžování jejích skel. V květnu 1945 byly na stroji sér. č. 38102663 aplikovány filtry ve vstupních otvorech vzduchu turbokompresoru a chladiče oleje, kterými byly dovybaveny následující série.\n\nNa podzim 1944 byl v Lavočkinově konstrukční kanceláři zahájen vývoj dvoumístné cvičné verze La-7UTI. Za pilotní kabinu byla instalována druhá pro instruktora, vybavená druhým řízením. Z důvodu odlehčení byl odstraněn pravý kanón, pancíř pilotova sedadla a zatahovací mechanismus ostruhového kola. Zkoušky byly zahájeny v srpnu 1945. Během výroby byl chladič oleje několikrát přemísťován, od dubna 1946 byl natrvalo instalován pod přídí, podobně jaku u La-5. Do roku 1947 bylo vyrobeno 584 kusů La-7UTI.\n\nLa-7 byl rovněž používán jako testovací platforma pro nové pohonné systémy. Již v březnu 1944 byl Lavočkinův asistent S. M. Alexejev pověřen zabudováním raketového motoru RD-1 o tahu 2,9 kN konstruktéra V. P. Gluška na kapalné pohonné látky do zádě La-7. Nový tým Experimentálního závodu č. 81 byl ustaven v prostorách závodu č. 381, kde byla tato modifikace pod označením La-7R dokončena v říjnu. Palivový systém byl překonstruován včetně instalace nádrže pro okysličovadlo a svislá ocasní plocha byla zvětšena. Všechny díly, které se dostávaly do styku s okysličovadlem (kyselina dusičná), byly vyrobeny z nerezové oceli a hliníku. Zálet prototypu provedl pilot G. M. Šijanov a následné podnikové zkoušky pak trvaly od 27. října 1944 do 24. února 1945. Během 15 letů byl RD-1 zažehnut celkem šestkrát, přičemž rychlost ve výšce 3000 m vzrostla o 85 km/h. Začátkem roku 1945 Alexejevův tým přestavěl druhý vylepšený prototyp La-7R, který se testoval od 26. ledna do září 1945. U obou experimentálních strojů byly zaznamenány značné vibrace raketového motoru během jeho chodu. Nespolehlivé elektrické zapalování RD-1 bylo proto v červenci nahrazeno chemickým a celý raketový systém byl poté přeznačen na RD-1ChZ. \n\nV listopadu 1945 byl pod každou polovinu křídla prototypu La-7D zavěšen jeden pulzační motor D-10 šéfkonstruktéra V. Čeloměje. Vlastní drak letounu byl jen nepatrně upraven, výjimkou bylo pouze zmenšení plochy odštěpných vztlakových klapek a montáž příslušenství dvojice pulzačních motorů. Výzbroj tvořily tři kanóny. Letové zkoušky zahájil pilot N. V. Gavrilov koncem léta 1946. Ve výšce 800 m byl zaznamenán po spuštění pulzačních motorů nárůst rychlosti o 193 km/h, po jejich vypnutí však výkony letounu výrazně poklesly vlivem jejich hmotnosti a aerodynamického odporu. Dne 15. října 1946 byl celý program ukončen.\n\nPodobnou konstrukcí byl experimentální letoun La-7S (také La-7/2PVRD-430), jehož pomocný pohon tvořily dva náporové motory RD-430 M. M. Bondarjuka zavěšené opět pod křídlem. Podnikové zkoušky proběhly mezi 26. červnem a 4. zářím 1946 s piloty A. V. Davydovem a A. A. Popovem. Žádná z těchto možností se ale nejevila jako perspektivní ve srovnání s technologií proudových motorů.\n\nVýroba La-7 byla ukončena koncem roku 1945. Závod č. 21 dodal 4610 kusů, závod č. 381 dodal 1928 a závod č. 99 vyprodukoval 250 letadel La-7.\n\nNa konci války se La-7 těšil vynikající pověsti a bojovými úspěchy. Obrat o 360° zabral 19 až 21 sekund. Na La-7 létala úspěšná sovětská letecká esa I. N. Kožedub, Alexandr Pokryškin, Alexej V. Aleljuchin, V. I. Popkov i piloti 1. a 2. stíhacího pluku 1. československé smíšené letecké divize v SSSR pod velením podplukovníka Budína. \n\nLa-7 byl jediný sovětský letoun, který si na své konto připsal sestřel německého Messerschmittu Me 262, a to 15. února 1945 nad Německem (pilotem byl Ivan Nikitovič Kožedub).\n\nLetouny, které zůstaly ve službě i po skončení války, dostaly od NATO kódové označení Fin. Následující typ La-9 byl i přes vnější podobnost zcela novou konstrukcí.\n\nČeskoslovensko (jeden exemplář La-7 dříve sloužící u čs. letectva v SSSR se nachází v leteckém muzeu Kbely, majitelem stroje je Národní technické muzeum)\n\nÚdaje dle\n\nnebo 3 × synchronizovaný letecký kanón B-20 ráže 20 mm\n\n\n"}
{"id": "137079", "url": "https://cs.wikipedia.org/wiki?curid=137079", "title": "Hostivické rybníky", "text": "Hostivické rybníky\n\nHostivické rybníky jsou přírodní památka nacházející se za západním okrajem Prahy, přibližně 4 km od Zličína, v katastrech obcí Hostivice, Břve a Litovice. Toto maloplošné chráněné území bylo zřízeno 14. října 1996 Okresním úřadem Praha-západ k ochraně přírodních společenstev hostivické rybniční soustavy, která zahrnuje rybníky Břevský, Kalý a Litovický. Na přiléhající mokřady a lesy jsou vázány vzácné a ohrožené druhy rostlin a živočichů. Za vlády Rudolfa II. sloužila oblast rybníků jako zdroj užitkové vody pro Pražský hrad.\n\nV roce 1972 zde byla objevena kalichovka půvabná (\"Haasiella venustissima\"), která tehdy rostla jen na dvou lokalitách v ČSSR. V okolí rákosin dodnes vytrvaly ostřice trsnatá (\"Carex cespitosa\"), rdesno hadí kořen (\"Bistorta maior\") a krvavec toten (\"Sanquisorba officinalis\"). V minulosti se zde vyskytoval i prstnatec májový nebo topol černý, dnes už je tu ale nenajdeme.\n\nTato lokalita je díky střídání vodních ploch s lesem a rákosinami velmi atraktivní pro ptactvo. Vyskytuje se zde zhruba 30 zvláště chráněných druhů. Pravidelně zde hnízdí potápka roháč (\"Podiceps cristatus\"), potápka černokrká (\"Podiceps nigricollis\") a potápka malá (\"Podiceps ruficollis\"), což jsou druhy ohrožené. Zajímavý je výskyt netopýrů – v posledních letech zde bylo prokázáno 10 druhů. Nad Litovickým rybníkem tak loví např. netopýr vodní (\"Myotis daubentonii\") a netopýr ušatý (\"Plecotus auritus\").\n\nLitovické údolí lákalo k osidlování již v období neolitu (mladší doby kamenné). Nejstarší osídlení v oblasti hostivických rybníků je doloženo na návrší nynější obce Břve a na vrchu Krahulov. Ten byl v té době ještě obklopen bažinou, což místním poskytovalo ochranu před nepřáteli. První zmínka o Břvích pochází z roku 1184 a jejich název je odvozen z břeven (dřevěných trámů), která byla pokládána na stezky v bažinách. Nejstarší záznam o Litovicích se dochoval na listině z roku 1266. Samotná zmínka o Hostivici pochází ze 14. století. Všechny tři obce sjednotil pod jedno panství Gothard Žďárský ze Žďáru kolem roku 1640. Do roku 1720 získal tyto obce Karel Jáchym Breda. Na počátku 19. století se Hostivice stala majetkem císařské rodiny a koncem století ji spojila železniční dráha s Prahou, díky čemuž se do této oblasti dostal průmysl.\nZ historického hlediska bylo důležité, že tato rybniční soustava sloužila jako zdrojová oblast vody pro vodovod, který zásoboval Pražský hrad v době vlády Rudolfa II. Je jisté, že v této době byla rybniční síť rozsáhlejší, přesná velikost však není známa. Po přesunu moci do Vídně (1620) upadl o tyto lokality zájem, zejména o hradní vodovod. V době před třicetiletou válkou je doložena existence pouze dvou rybníků. Z urbáře z roku 1662 je zřejmé, že se zde nacházel Litovický, Hoření a Kaprový rybník, k němuž patří sádky. Na Břvích se nalézal rybník Břevský při krčmě, pustý Nekejcov, Kala v Bažantnici a Nový Čížek (též V Čekale). Roku 1723 vytvořil císařský geodet Antonín Leopold František Klose plán, na kterém jsou zaznamenány rybníky: Starý Chýňský (neboli Strahovský), Břevský, Nekejcov, Kala, Litovický, V Čekale, Pátek (neboli Zvoníčkový či Peterkův). Z vojenského mapování z roku 1953 je patrné, že došlo k odlesnění okolí rybníka a následnému vysoušení části mokřadů. Když se po vzniku Československa v roce 1918 stal Pražský hrad sídlem hlavy státu, došlo opět k zvýšení nároků na dodávky vody, a to zejména do nově budovaných zahrad projektovaných Josipem Plečnikem. V této době existovaly z původních sedmi rybníků již jen tři: Kala, Břve a Bašta, z ostatních zbyly pouze hráze. Při následném průzkumu byl zjištěn nevyhovující stav většiny rybníků, v důsledku čehož se muselo přistoupit k jejich rekonstrukci.\n\nPřed rekonstrukcí rybníků Kala (dnes Kalý rybník) a Břve (dnes Břevský rybník) byl v letech 1924 až 1925 obnoven Litovický rybník, do kterého se napustila voda z těchto dvou rybníků (ty byly odkaleny a k rekonstrukci hrází došlo až roku 1933). S postupným naplňováním Litovického rybníka v lednu 1926 se objevily potíže s hladinou podzemní vody, neboť došlo k zaplavení sklepů blízkých domů. Vodovod se nakonec vzhledem k nastalým problémům nepodařilo dobudovat. Po restituci roku 1989 se stav životního prostředí zhoršil, neboť zde panoval rozkol soukromých majitelů, investorů a obce. Byl zde zájem vybudovat retenční nádrž na rybníce Strahov. Taktéž došlo k obnově přírodního koupaliště na Břevském rybníce, což vedlo ke zhoršení kvality vody a nakonec k uzavření celého koupaliště. Na břehu Břevského rybníka byl tehdy vybudován kemp, který byl posléze opuštěn. V současnosti je část budov v kempu odstraněna. Tato oblast je však často využívána pro nelegální ukládání odpadu. Přírodní památka Hostivické rybníky vznikla roku 1996 a od této doby se o její rozvoj stará Český svaz ochránců přírody, konkrétně jeho základní organizace Hostivice.\n\nOblast Hostivických rybníků je součástí geomorfologické jednotky Pražská plošina. V ordoviku se v této oblasti nacházelo moře, na jehož dně se usazovaly nánosy, z nichž postupně vznikly černošedé břidlice, které tvoří zdejší skalní podloží. Asi před 370 miliony let došlo k vyzvednutí barrandienské pánve nad hladinu moře a vlivem eroze k následnému částečnému odnosu materiálu. Během křídy však byla pánev opětovně zaplavena, tentokrát ze severu. Po dlouhém hiátu se zhruba před 100 miliony lety začaly opět ukládat nejprve sladkovodní, pak mořské svrchnokřídové uloženiny – zvláště v podobě jílovců, prachovců, pískovců, vápenců a opuk v mocnostech několika desítek metrů. Poté, co moře ustoupilo, došlo k opětovné erozi. Pískovce nejsou dostatečně odolné vůči erozi, čili je můžeme najít jen pod opukou, která patří mezi poměrně odolné usazené horniny. Jeden takto zachovalý pískovcový blok je k nalezení u Břevského rybníka nad přírodním koupalištěm. Ve třetihorách byla zdejší krajina parovinou. Během čtvrtohor docházelo ke tvorbě reliéfu, a to jak přirozeně, tak lidskou činností. Během dob ledových se tvořily sprašové hlíny, které později sloužily jako zdroj pro výrobu cihel.\n\nU Hostivických rybníků se pás sprašových hlín táhne od Břví za Litovickým rybníkem do Litovic. Podmáčenost okolí a pramen z pískovcového svahu daly vzniknout slatině v Břevské rákosině. Ve slatině se také ukládala pylová zrna i zbytky rostlin, díky nimž lze dnes popsat vývoj okolní krajiny nejméně v posledních 2000 letech. Skutečnosti, že v této lokalitě vznikly rybníky, napomohla mimo jiné i příznivá hydrologická situace. Pod propustnými a na vodu bohatými pískovci je pás břidlic, které jsou málo propustné. Tyto břidlice se nejblíže k povrchu vyskytují jako dna rybníků. Na spraších se vyvinuly černozemě, v těsné blízkosti rybníků se nacházejí gleje. V širším okolí jsou vyvinuty kambizemě a fluvizemě. V Břevské rákosině se nachází na slatiništích organogenní půdy.\n\nHostivické rybníky jsou komplexem tří větších rybníků (Litovického o ploše 18 ha, Kalého o ploše 13 ha a Břevského o ploše 10 ha) s přilehlými mokřady Nekejcov, Chobot a Břevskou rákosinou. Jde o krajinu přeměněnou z původních rozsáhlých bažin dlouholetým působením člověka. Soustava je napájena Litovickým potokem, který vzniká převážně v meliorovaných polnostech nad obcí Chýně. Tento potok protéká Strahovským rybníkem a do PP Hostivické rybníky tedy vstupuje od západu, přičemž nejprve napájí Břevský rybník. Cestou se do něj ještě vlévá malý zdroj z vodní nádrže v Břevské rákosině. Tato malá nádrž vznikla až po těžbě rašeliny a nemá žádný přítok – je napájena jen podzemní vodou. Do Břevského rybníka vtéká ještě jeden malý přítok vznikající v polích na východě oblasti a protékající mokřady Nekejcov.\nJe zajímavé, že voda z rybníka může odtékat dvěma směry: přelivem ve východní části hráze do Kalého, ale i strouhou do Litovického rybníka. Vypouštění Břevského rybníka je však možné jen do Litovického rybníka – do Kalého mohou téct jen přílivové průtoky. Kalý rybník je také napájen z malých pramenných potůčků, které vznikají v lese po jeho okraji. Nedochází zde však k výraznému proudění. Voda proudící z bezpečnostního profilu směřuje k rozpadlému objektu. Od roku 2009 teče voda jen do Litovického rybníka. Původně mohla téct ještě odvodňovací strouhou podél Litovického rybníka, ta ale už funkční není. Malá výpust na pravé straně hráze Kalého rybníka umožňuje v období sucha zásobovat vodou mokřad Chobot. Z mokřadu Chobot může voda povrchově přetékat do odtokové strouhy kolem Litovického rybníka. Kalý rybník vykazuje za průměrného průtoku průtokový deficit.\n\nTo je způsobeno tím, že odpar z hladiny je vyšší než podíl přítoků. Aby si udržel svou hladinu, je závislý na přítoku z Břevského rybníka. Jak již bylo napsáno, Litovický rybník přijímá jak vody z Kalého a Břevského rybníka, tak i menší potůčky přitékající většinou ve směru od Litovic. Voda v rybnících je však silně eutrofizovaná, v důsledku čehož dochází k nárůstu počtu zelených řas, což je viditelné i na zbarvení vody. Nárůst řas je způsoben přítomností vysokého obsahu dusíku a fosforu, který se do vody dostává z okolních polí i z vypouštěných odpadních vod. Této situaci neprospívá ani rybníkářské využití rybníků. V důsledku zhoršené kvality vody došlo v jednom období i k náhlému uhynutí mnoha vodních ptáků. To měl na svědomí neurotoxin botulotoxin, který vzniká za anaerobních podmínek v bahně, kde se dostává do těl prvoků, kterým nevadí. Následně se pak hromadí v těle ptáků, kde působí letálně. Roční úhrn srážek v oblasti činí 450 až 550 mm.\n\nNa první pohled by se mohlo zdát, že ve fragmentech lesů v těsné blízkosti Prahy rozsáhlou mykoflóru nenajdeme. Na tomto území se však nachází zajímavé složení mykoflóry. Jejímu výzkumu nicméně doposud nebyla věnována dostatečná pozornost. Na území přírodní památky lze najít některé velmi vzácné druhy hub.\n\nK nejvzácnějším patří kalichovka půvabná (\"Haasiella venustissima\"), která se na této lokalitě se objevila v letech 1970–1971, přičemž šlo o jednu ze dvou lokalit v ČSSR, kde tato houba rostla. V roce 2006 byla zaznamenána i na jiných místech, například v Prokopském údolí. V roce 1999 byla na okraji mokřadu Chobot nalezena pečárka bělovlnná (\"Agaricus leucotrichus\"), která dále roste jen asi na 8 lokalitách. V říjnu 2002 se objevila na padlém kmenu topolu černého houba hlíva hnízdovitá (\"Phyllotopsis nidulans\"). Asi na deseti lokalitách se vyskytuje šupinovka ověšená (\"Pholiota conissans\"), která roste jak na zetlelém dřevě listnáčů, tak na zemi podmáčených stanovišť rákosu a v trsech velkých ostřic. Ze vzácnějších druhů ještě můžeme narazit na křehutku orobincovou (\"Psathyrella typhae\"), špičku močálovou (\"Marasmius limosus\"), kornatec orobincový (\"Epithele typhae\"), kornatec přejemný (\"Aleurodiscus delicatus\") a mušlovku plstnatou (\"Auriculariopsis ampla\").\nZe vzácnějších chorošovitých, které lze na tomto území nalézt, můžeme zmínit outkovku bělavou (\"Antrodia albida\") a outkovku měkkou (\"Datronia mollis\"), ohňovec škeblovitý (\"Phellinus conchatus\") a ohňovec tečkovaný (\"Phellinus punctatus\"). Z běžnějších se zde vyskytují choroš šupinatý (\"Polporus squamosus\") a sírovec žlutooranžový (\"Laetiporus sulphureus\"). Mezi místní zvláštnost lze také zařadit houbu \"Rhinotrichella globulifera\", u které byl poprvé zaznamenám výskyt právě v okolí Litovického rybníka na starém choroši ohnivce obecného, a to v prosinci 1999. Vatička Ellisova (\"Tommentella ellisii\"), jež obvykle roste na mrtvém dřevu, byla u Břevského rybníka nalezena i na velkých ostřicích.\n\nZ běžných stopkovýtrusných kloboukatých hub zde lze narazit na hřib dubový (\"Boletus reticulatus\"), kozák habrový (\"Leccium pseudoscabrum\"), křehutku Candolleovu (\"Psathyrella candolleana\"), štítovku jelení (\"Pluteus cervinus\"), penízovku máslovou (\"Collybia butyracea\"), čirůvku šedožemlovou (\"Tricholoma scalpturatum\"), čirůvku fialovou (\"Lepista nuda\"), hlívu ústřičnou (\"Pleurotus ostreatus\") a další již méně známé druhy. Z nejedlých se zde vyskytují penízovka splývavá (\"Gymnopus confluens\"), penízovka věštecká (\"G. hariolorum\"), hnojník třpytivý (\"Coprinus micaceus\"), třepenitka svazčitá (\"Hypholoma fasciculare\") a hlíva dubová (\"Pleurotus dryinus\").\nZ běžných chorošovitých jsou zde zastoupeny (jedlé i nejedlé druhy) – šedopórka osmahlá (\"Bjerkadera adusta\"), rezavec lesklý (\"Daedalea quercina\"), síťkovec načervenalý (\"Daedaleopsis confragosa\"), hliňák červenající (\"Hapalopilus rutilans\"), troudnatec kopytovitý (\"Fomes fomentarius\"), ohňovec obecný (\"Phellinus igniarius\"), outkovka vonná (\"Trametes suaveolens\"), březovník obecný (\"Piptoporus betulinus\"), lesklokorka ploská (\"Ganoderma applanatum\") a choroš šupinatý (\"Polyporus squamosus\"). Z nelupenitých hub se zde nacházejí pórnovitka obecná (\"Schizopora radula\"), struhák blanitý (\"Radulomyces molatis\"), mušlovka plstntá (\"Auriculariopsis ampla\"), klanolístka obecná (\"Schizophyllum commune\"), pevník chlupatý (\"Stereum hirsutum\") a kožovka rezavá (\"Hymenochaete rubiginosa\").\n\nZ vřeckovýtrusných tu můžeme najít čihovitku masovou (\"Ascocoryne sarcoides\") a čihovitku větší (\"A. cylichnium\"). Z dalších čeledí se zde lze setkat s uchem Jidášovým (\"Auricularia auricula-judae\"), kuřátkem Invalovým (\"Ramaria eumorpha\"), hadovkou smrdutou (\"Phallus impudicus\"), dřevnatkou kyjovitou (\"Xylaria polymorpha\"), dřevomorem mnohotvárným (\"Hypoxylon multiforme\") a rážovkou rumělkovou (\"Nectria cinnabarina\").\n\nZdejší krajina byla po staletí formována lidskou činností. Z toho důvodu se zde však nedochovalo žádné původní přírodní společenstvo. Počátkem 18. století se v okolí rybníků patrně nenacházel ani žádný les.\nNejstarší les se nachází v okolí Kalého rybníka. V okolí Litovického rybníka byly až do poloviny 50. let 20. století louky a pole. Toto odlesnění má samozřejmě velký vliv na dnešní složení bylinného patra, které nemělo dostatečný čas se v této lokalitě pořádně diverzifikovat. Cennější přírodní společenstva se zachovala v okolí mokřadů. Proto se za botanicky nejcennější lokality považuje olšina na jižním okraji Břevského rybníka, Břevská slatina a mokřad Chobot. Z hájových rostlin zde roste ptačinec velkokvětý (\"Stellaria holostea\"), čistec lesní (\"Stachys sylvatica\"), violka lesní (\"Viola reichenbachiana\"), lipnice hajní (\"Poa nemoralis\"), netýkavka malokvětá (\"Impatients parviflora\") a kakost hnědočervený (\"Geranium phaeum\"). Poslední dva druhy jsou u nás nepůvodní, netýkavka malokvětá pochází z Asie a je u nás velmi hojná a patří mezi invazní. Z bylin zde lze nalézt například řebříček obecný (\"Achillea millefolium agg.\"), kontryhel (\"Alchemilla sp.\"), blatouch bahenní (\"Caltha palustris\"), rožec obecný (\"Cerastium holosteoides\"), pryšec okrouhlý (\"Euphorbia peplus\"), svízel bílý (\"Galium album\"), svízel slatinný (\"G. uliginosum\"), jestřábník savojský (\"Hieracium sabaudum\"), krabilici mámivou (\"Chaerophyllum temulum\"), sléz přehlížený (\"Malva neglecta\"), jitrocel bahenní (\"Plantago uliginosa\"), vratič obecný (\"Tanacetum vulgare\") a jiné.\nKapraďorosty jsou zde zastoupeny kapradí osténkatou (\"Dryopteris carthusiana\"), k. rozloženou (\"D. dilatata\"), k. samec (\"D. filix-mas\"). Na břehu rybníků roste rozsáhlý porost rákosu obecného (\"Phragmites australis\"), orobinec úzkolistý (\"Typha angustifolia\"), několik druhů ostřic (viz níže) a v menší míře pak kosatec žlutý (\"Iris pseudacorus\"). Stromové patro tvoří většinou geograficky nepůvodní druhy jako je trnovník akát (\"Robinia pseudacacia\"), borovice černá (\"Pinus nigra\"), dub červený (\"Quercus rubra\") a douglaska tisolistá (\"Pseudotsuga menziesii\"). Roste zde ale i smrk ztepilý (\"Picea abies\"), jilm vaz (\"Ulmus laevis\"), zerav (\"Thuja\" sp.), vrba košíkářská (\"Salix viminalis\"), vrba jíva (\"S. caprea\"), vrba křehká (\"S. fragilis\"), dub letní (\"Quercus robur\"), ořešák královský (\"Juglans regia\"), buk lesní (\"Fagus sylvatica\"), habr obecný (\"Carpinus betulus\"), jeřáb ptačí (\"Sorbus aucuparia\"), javor babyka (\"Acer campestre\"), javor mléč (\"A. platanoides\") a jiné. Keřové patro je složeno ze svídy výběžkaté (\"Cornus sericea\"), šeříku obecného (\"Syringa vulgaris\"), pámelníku bílého (\"Symphoricarpos rivularis\") a bezu černého (\"Sambucus nigra\"). Dnešní složení flóry je značně nepůvodní, ruderálního nebo invazního charakteru. Potenciálně nebezpečný je výskyt křídlatky japonské (\"Reynoutria japonica\"), celíku kanadského (\"Solidago canadensis\"), celíku obrovského (\"S. gigantea\") a trnovníku akátu (\"Robinia pseudacacia\").\nBohatost luk rostoucích v blízkosti rybníků dokládá rozbor z Břevské rákosiny. Do dnešní doby se však z těchto společenstev dochoval jen zlomek, část byla zalesněna a část zarostla rákosem nebo kopřivami. K dnes již vymizelým druhům patří ostřice Davallova (\"Carex davalliana\"), vachta trojlistá (\"Menyanthes trifoliata\") i upolín nejvyšší (\"Trollius altissimus\"), který ještě v osmdesátých letech rostl na místech, které jsou dnes zarostlé rákosem. V okolí rákosin dodnes vytrvaly ostřice trsnatá (\"Carex cespitosa\"), rdesno hadí kořen (\"Bistorta major\") a krvavec toten (\"Sanquisorba officinalis\").\n\nPoznatky o vzácnějších druzích poprvé ve své práci zmiňují V. a A. Skaličtí (1971–72). Tehdy v lokalitě Břevské rákosiny nalezli ostřici Davallovu (\"Carex davalliana\"), suchopýr úzkolistý (\"Eriophorum angustifolium\"), kuklík potoční (\"Geum rivale\"), vachtu trojlistou (\"Menyanthes trifoliata\") a úpolín evropský (\"Trollius europaeus\"). V dnešní době zde už tyto luční druhy nerostou v důsledku obhospodařování této oblasti kosením. Ve své diplomové práci z roku 1996 uvádí K. Hellebrandová výskyt prstnatce májového (\"Dactylorhiza majalis\", C3), vachty trojlisté (\"Menyanthes trifoliata\", C3), topolu černého (\"Populus nigra\", C2) a dubu šipáku (\"Quercus pubescens\", C4a).\nTyto druhy se zde již neobjevily. P. Špryňar zorganizoval a vedl v této lokalitě v květnu 1999 exkurzi České botanické společnosti. Podle jeho rukopisného záznamu se zde v tu dobu vyskytovaly potočník vzpřímený (\"Berula erecta\", C4a), ostřice latnatá (\"C. paniculata\", C4a), bradáček vejčitý (\"Listera ovata\", C4a), krtičník stinný (\"Scrophularia umbrosa\", C3) a kozlík dvoudomý (\"Valeriana dioica\", C4a). V průzkumu v roce 2006, který provedl J. Kučera spolu s kolegy, byl zaznamenán ještě lakušník Baudotův (\"Batrachium baudotii\", C1) a bradáček vejčitý (\"Listera ovata\", C4a). Michal Štefánek ve své práci z roku 2008 zmiňuje výskyt potočníku vzpřímeného (\"Berula erecta\", C4a), ostřice trsnatné (\"Carex caespitosa\", C4a), ostřice latnaté (\"C. paniculata\", C4a), ostřice nedošáchoru (\"C. pseudocyperus\", C4a), ostřice pobřežní (\"C. riparia\", C4a), prliny rolní (\"Lycopsis arvensis\", C4a), máku pochybného (\"Papaver dubium\", C4a), krtičníku stinného (\"Scrophularia umbrosa\", C3), silenky noční (\"Silene noctiflora\", C4a), jilmu vaz (\"Ulnus laevis\", C4a) i kozlíku dvoudomého (\"Valeriana dioica\", C4a).\n\nZ měkkýšů jsou na vodní plochy vázáni okružák ploský (\"Planorbarius corneus\") a plovatka bahenní (\"Lymnea stagnalis\"). Oblovka lesklá (\"Cochlicopa lubrica\") vyhledává lesy a vlhké louky. Ve vlhkých olšinách lze najít skleněnku průsvitnou (\"Vitrina pellucida\") a vlahovku narudlou (\"Monachoides incarnata\"). Suchomilce obecné (Helicella obvia) a trojzubci stepnímu (\"Chonrula tridens\") naopak vyhovují suchá místa. Na stráni za Litovickým rybníkem žije síťovka blyštivá (\"Aegopinella minor\") a páskovka keřová (\"Cepaea hortensis\"). Tyto druhy patří mezi málo zranitelné, do kategorie zranitelný druh patří kružník hladký (\"Gyraulus cf. Laevis\"), který žije na Litovickém rybníku. Na dně vypuštěných rybníků je možné najít jediného zástupce mlžů – škebli rybničnou (\"Anodonta cygnea\"). Z korýšů zde žije rak bahenní (\"Astacus leptodactylus\"). O výskytu pavouků ještě nebyla sepsána obsáhlejší práce. Žije zde křižák pruhovaný (\"Argiope bruennichi\"), lovčík hajní (\"Pisaura mirabilis\"), plachetnatka keřová (\"Linyphia triangularis\") a slíďáci rodu \"Alopecosa\" Z průzkumu provedeného v roce 2008 Pavlem Špryňarem zde byly zaznamenány tři druhy které jsou i v červeném seznamu. - \"Cryptocephalus parvulus\", \"Thryogenes scirrhosus\" a \"Apion (Malvapion) malvae\".  Mezi ohrožené druhy patří \"Cryptocephalus parvulus\", což je polyfágní druh žijící na dřevinách. Mezi téměř ohrožené druhy je řazen nosatec \"Thryogenes scirrhosus\", který je v Praze známý pouze ze tří lokalit. Dalším téměř ohroženým druhem nosatce je \"Apion malvae\", u kterého není výskyt v Praze uváděn. Dále zde žijí rákosníček \"Donaci simplex\", dřepčíci \"Aktiva lythri\" a \"Psylloides affinis\". Střevlíček rákosní (\"Odacantha malenura\") žije v rákosinách na březích rybníků. Nosatec \"Brachysomus echinatus\" je jedním z důkazů, že v okolí rybníků musely zůstat malé lesní porosty. Nemůže létat a je vázán na lesní prostředí. Vzhledem k vodnímu charakteru se zde vyskytují různé druhy vážek, šídel i šidélek – například vážka ploská (\"Libelula depressa\"), vážka čtyřskvrnná (\"L. quadrimaculata\") a jiné. Žije zde i řada motýlů, mezi ohrožené patří batolec duhový (\"Apatura iris\"), který je zajímavý tím, že barva jeho křídel se mění z hnědé na fialovou podle úhlu dopadu slunečního světla. Dále zde můžeme najít babočku kopřivovou (\"Aglais urticae\"), babočku paví oko (\"Inachis io\"), babočku admirál (\"Vanessa atlanta\"), babočku bílé c (\"Polygonia c-album\") a běláska řeřichového (\"Anthocharis cardamines\").\n\nZ obojživelníků je zde jako jediný druh vázán na vodní prostředí skokan zelený (\"Pelophylax esculentus\"). Ropucha obecná (\"Bufo bufo\"), ropucha zelená (\"Bufo viridis\") a skokan hnědý (\"Rana temporaria\") totiž žijí mimo dobu páření na souši. Podle dvou žlutých skvrn můžeme odlišit užovku obojkovou (\"Natrix natrix\"), která je zde hojná. Plazi jsou už pak zastoupeni jen ještěrkou obecnou (\"Lacerta agilis\").\n\nNa této lokalitě se vyskytuje zhruba 30 zvláště chráněných druhů ptáků. Hostivické rybníky jsou díky střídání vodních ploch s lesem a rákosinami velmi atraktivní. Rybníky také slouží na jaře a na podzim jako místo odpočinku během migračního tahu. Pravidelně zde hnízdí potápka roháč (\"Podiceps cristatus\"), potápka černokrká (\"Podiceps nigricollis\") a potápka malá (\"Podiceps ruficollis\"), což jsou druhy ohrožené. Dále zde pravidelně hnízdí také kachna divoká, polák chocholačka a polák velký, na které jsou pořádány hony, které však jejich početnost výrazněji neovlivňují. Mezi další hnízdící druhy na rybnících patří labuť velká (\"Cygnus olor\"), lyska černá (\"Fulica atra\"), slípka zelenonohá (\"Gallinula chloropus\") a chřástal vodní (\"Rallus aquaticus\"). Rákosník obecný, cvrčilka zelená a konipas bílý hnízdí v pobřežních porostech. Mezi další vodní druhy patří volavka bílá (\"Egretta alba\"), kormorán velký (\"Phalacrocorax carbo\") a ledňáček říční (\"Alcedo atthis\"). Z kriticky ohrožených druhů se zde objevuje polák malý (\"Aythya nyroca\"), chřástal malý (\"Porzana parva\"), kulík říční (\"Charadrius dubius\"), pisík obecný (\"Actitis hypoleucos\") a vodouš kropenatý (\"Tringa ochropus\").\nV rákosinách často hnízdí moták pochop (\"Circus aeruginosus\"). Z lesních druhů ptáků se zde lze setkat s jestřábem lesním (\"Accipiter gentilis\"), lelkem lesním (\"Caprimulgus europaeus\"), kukačkou obecnou (\"Cuculus canorus\") a holubem hřivnáčem (\"Columba palumbus\"). Mezi šplhavce které žijí v této lokalitě patří strakapoud velký (\"Dendrocopos major\"), žluna zelená (\"Picus viridis\"), brhlík lesní (\"Sitta europaea\"), šoupálek dlouhoprstý (\"Certhia familiaris\"). Při posezení na lavičce je možno pozorovat nebo alespoň naslouchat zpěvu slavíka obecného (\"Luscinia megarhynchos\"), pěnice černohlavé (\"Sylvia atricapilla\"), budníčka většího (\"Phylloscopus trochilus\"), kosa černého (\"Turdus merula\"), mlynaříka dlouhoocasého (\"Aegithalos caudatus\"), čížka lesního (\"Carduelis spinus\"), sojky obecné (\"Garrulus glandarius\") a jiných. Za soumraku lze spatřit kalouse ušatého (\"Asio otus\") nebo puštíka obecného (\"Strix aluco\").\nZajímavý je výskyt netopýrů – v posledních letech zde bylo prokázáno 10 různých druhů. Nad Litovickým rybníkem loví netopýr vodní (\"Myotis daubentonii\"), netopýr rezavý (\"Nyctalus noctula\"), netopýr ušatý (\"Plecotus auritus\"), netopýr dlouhouchý (\"Plecotus austriacus\"), netopýr řasnatý (\"Myotis nattereri\") a netopýr hvízdavý (\"Pipistrellus pipistrellus\"). Z hlodavců zde žije křeček polní (\"Cricetus cricetus\"), hraboš polní (\"Microtus arvalis\"), ondatra pižmová (\"Ondatra zibethica\"), veverka obecná (\"Sciurus vulgaris\") a myšice lesní (\"Apodemus flavicolis\"). Z drobných savců pak ježek západní (\"Erinaceus europaeus\") i ježek východní (\"Erinaceus concolor\"), rejsek obecný (\"Sorex araneus\") a krtek obecný (\"Talpa europea\"). Ze šelem se zde lze setkat s liškou obecnou (\"Vulpes vulpes\"), lasicí kolčavou (\"Mustela nivalis\") a kunou skalní (\"Martes foina\").\n\nV zimě roku 2012 se na lokalitě u Kalého objevil pokácený strom od bobra evropského (\"Castor fiber\"), jedná se tak o první přímý důkaz, že se zde toto zvíře objevilo. Nicméně není zřejmé, jestli se zde jedinec rozhodne usídlit natrvalo.\n\nJeště v 18. století bylo širší okolí rybníků odlesněno. Na mapách z roku 1840 se již objevují malé lesní plochy, což je i vysvětlením pro výskyt některých reliktních lesních organismů. Kolem poloviny 19. století založila správa tachlovického panství na tomto území první les kolem Kalého rybníka. Při obnově Litovického rybníka ve 20. letech 20. století byl založen lesopark Stromečky. Svůj název získal podle nevelkého vzrůstu stromů. V 50. letech 20. století byl vysázen pruh olšin za Břevským rybníkem. Většina lesních pozemků dnes spravuje státní podnik Lesy České republiky, konkrétně jeho lesní správa Nižbor, a patří do kategorie lesů zvláštního určení. V minulosti se k zalesnění často používaly místně nevhodné nebo exotické dřeviny jako je douglaska tisolistá, smrk ztepilý, dub červený, trnovník akát a kultivary topolu kanadského (\"Populus × canadensis\"). Z dalších dřevin sem byly vysazeny olše šedá (\"Alnus incana\"), javor jasanolistý (\"Acer negundo\"), topol bílý (\"Populus alba\"), borovice černá (\"Pinus nigra\"), borovice vejmutovka (\"Pinus strobus\") a jírovec maďal (\"Aesculus hippocastanum\"). Přirozené skladbě lesa se přibližují jen porosty na podmáčených loukách, kde roste i olše lepkavá (\"Alnus glutinosa\") a jasan ztepilý (\"Fraxinus excelsior\"). Na sušších místech se jedná o dubohabřiny, ale dub letní (\"Quercus robur\") nebo lípa srdčitá (\"Tilia cordata\") jsou zde zastoupeny v menší míře než je pro tyto lesy obvyklé. Někde je totiž nahradily bříza bělokorá (\"Betula pendula\") a javor klen (\"Acer pseudoplatanus\").\nZa vlády císaře Rudolfa II. se rybníky staly zdrojem užitkové vody, do té doby o nich nejsou žádné doklady. V polovině 18. století byl rybník Nekejcov a Litovický zrušen. Na místě rybníka Nekejcov je dnes les. Litovický rybník byl obnoven ve 30. letech 20. století. Odbahňování rybníků proběhlo roku 1875 a odtěžené bahno bylo použito jako hnojivo na okolní pole. Při druhém odbahňováním v 70. letech 20. století byl zredukován rozsah rákosin. Bahno z Litovického rybníka bylo tentokrát uloženo do břehu směrem k mokřadu Chobot, který postupně zarostl vrbovými nálety. V současnosti patří rybníky Českému rybníkářství, s. r. o., Mariánské Lázně. Chová se zde především kapr lysec, dále pak lín obecný (\"Tinca tinca\"), okoun říční (\"Perca fluviatilis\"), amur bílý (\"Ctenopharyngodon idella\"), tolstolobik bílý (\"Hypophthalmichthys molitrix\"), štika obecná (\"Esox lucius\"), candát obecný (\"Sander lucioperca\"), sumec velký (\"Silurus glanis\") a další malé ryby z čeledi kaprovitých. V rybníce se také může ještě vyskytnout úhoř, který se již nenasazuje, plevelné ryby jako je střevlička východní (\"Pseudorasbora parva\") a karas stříbřitý (\"Carassius auratus\"). Dnes se již pro zvyšování úživnosti nepoužívají hnojiva, ryby se přikrmují obilím a voda se dezinfikuje vápněním. Výlovy jsou zpravidla jednou ročně a rybníky se neletní. Nádrž v Břevské rákosině je pod správou sportovních rybářů.\n\nJako panská bažantnice sloužily lesy kolem Kalého od druhé poloviny 19. století a spolu s vrchem Krahulov se staly diplomatickou honitbou. Ta byla zrušena koncem 70. let 20. století a tím pádem se zrušilo i oplocení lesa. Mezi lovnou pernatou zvěř žijící v této lokalitě patří kachna divoká (\"Anas platyrhynchos\"), polák velký (\"Aythya ferina\"), polák chocholačka (\"Aythya fuligula\") a lyska černá (\"Fulica atra\"), v okolí rybníků se loví také zajíc polní (\"Lepus europaeus\") či srnec obecný (\"Capreolus capreolus\"). Vyskytuje se zde též liška obecná (\"Vulpes vulpes\"), která naopak loví ostatní zvěř a způsobuje tak predační tlak na místní populace. V zimním období přikrmují myslivci lovnou zvěř odpadem z obilí, řepou, kukuřicí, kaštany a žaludy.\n\nV Břevské rákosině se v prvních desetiletích 20. století těžila rašelina. Vzhledem ke geologickému podloží byly na tomto území pískovny, které už dnes nejsou funkční. Většina z nich je již zrekultivována. Ještě v nedávné době některé sloužily jako skládky, ale i ty byly zrekultivovány. V okolí se také těžily cihlářské hlíny.\n\nHlavním předmětem péče je ochrana dochovaných přírodních společenstev rybniční soustavy s přilehlými rákosinami, mokřadními společenstvy včetně lesních porostů. Dále také hnízdiště, zimoviště a shromaždiště ptactva.\n\nDlouhodobým cílem péče je zlepšit podmínky pro výskyt zde žijících organismů a biotopů. První návrhy na ochranu Hostivických rybníků se datují k roku 1975, přírodní památkou byly vyhlášeny roku 1996. Zatím nebyly v PP prováděny žádné zásahy ovlivňující druhové složení porostu. U rybníků by bylo potřeba provést průzkum ohledně zabahnění. Při zabahnění větším než 30 % by bylo vhodné odbahnění. Cílem lesního hospodářství je dosáhnout přirozené skladby lesa, což se neobejde bez vytěžení topolového háje za Litovickým rybníkem a na Nekejcově, který by se nahradil dubem letním. Dále se předpokládá obnova uměle pasečnou formou. V místech kde se skladba lesa blíží k přirozené, se budou porosty jen obnovovat clonnou sečí. Na celém území je nutno likvidovat porost obou druhů křídlatky a to aplikací herbicidu Roundup. V rámci ochrany živočichů je nutné doplnit budky pro netopýry a podporovat pestré keřové patro. V důsledku vysoké návštěvnosti je také potřeba provádět úklid odpadu minimálně jednou ročně.\n\nBěhem 20. století docházelo k nárůstu využívání této lokality a to zejména k využívání rybníků jako přírodních koupališť. Břevský rybník byl často vyhledáván Pražany ve 30. a 40. letech 20. století. Místní učitel Antonín Uhlík dokonce roku 1919 navrhoval, aby bylo u Kalého rybníka vybudováno rekreační středisko. Tento návrh však nebyl úspěšný. Na základě studií ukazujících velmi dobrou kvalitu rašeliny v Břevském mokřadu bylo navrhováno, aby zde vznikly lázně. Ani tento záměr nakonec nebyl realizován. Jediný z rekreačních záměrů, který byl uskutečněn, byl pionýrský tábor na břehu Břevského.\n\nJeho stavba počala roku 1935. O tom, jak byla tato lokalita populární, svědčí i zápis v místní kronice ze dne 26. června 1976. Píše se zde, \"že celý areál musel být uzavřen, protože v jednu chvíli bylo na koupališti 2800 koupajících se!\" V roce 1980 započala rekonstrukce tohoto koupaliště, přičemž v areálu měla být postavena i restaurace. Do roku 1983 byly však položeny jen základy stavby a dokončila se stavba kabin. Restauraci se podařilo posléze dostavět, ale nebyla rentabilní, čili musela být zavřena a jako restaurace už objekt nebyl využit.\nV roce 1997 v PP Hostivické rybníky byla otevřena naučná stezka, která vede kolem Břevského a Litovického rybníka. Nově zde byla vybudována cyklostezka z Hostivic do Břve. ČSOP Hostivice také často na hrázi Litovického rybníka u ptačí pozorovatelny pořádá festival ptactva.\n\n\n"}
{"id": "137083", "url": "https://cs.wikipedia.org/wiki?curid=137083", "title": "Hrádecká bahna", "text": "Hrádecká bahna\n\nHrádecká bahna je přírodní památka ev. č. 1156, která se nachází v okrese Rokycany, při severovýchodním okraji města Hrádek v katastrálním území Hrádek u Rokycan mezi říčkou Klabavou a železniční tratí 175 Rokycany - Nezvěstice. Chráněné území je v péči Krajského úřadu Plzeňského kraje. Důvodem ochrany jsou vlhké louky se vzácnou květenou.\n"}
{"id": "137090", "url": "https://cs.wikipedia.org/wiki?curid=137090", "title": "Markéta Opavská", "text": "Markéta Opavská\n\nMarkéta Opavská (1325/1330 – 1363) byla dcera Mikuláše II. Opavského a Anny Ratibořské, druhá manželka moravského markraběte Jana Jindřicha.\n\nNa přelomu let 1349/1350 se v manželství setkali dva pravnuci krále Přemysla Otakara II., Jan Jindřich po matce a Markéta po otci. Sen Přemysla Otakara o německé koruně se splnil v Karlovi IV., bratrovi Jana Jindřicha, ale také v Joštovi, prvorozeném synovi Jana a Markéty a Karlově synovci.\n\nMarkéta byla Janovou druhou manželkou, první byla tyrolská hraběnka Markéta Pyskatá, která Jana Jindřicha kvůli jeho údajné impotenci zapudila, aby se vzápětí provdala za Ludvíka V. Bavorského, syna císaře Ludvíka Bavora.\n\nO navrácení Tyrolska usiloval pro svého bratra Karel IV. v roce 1347, avšak neuspěl. Nakonec mu 26. prosince roku 1349 udělil jako léno Moravu s tím, že se potomci Jana Jindřicha (zřejmě čerstvě ženatého s Markétou) nebudou domáhat českého trůnu, pokud budou živi potomci Karla IV.\n\nS Janem Jindřichem měla Markéta Opavská šest dětí. Všichni jeho legitimní potomci pocházeli právě z tohoto jeho druhého manželství, ačkoliv se po Markétině smrti v roce 1363 oženil ještě dvakrát, s Markétou Habsburskou a Alžbětou Oettingenskou.\n\n\n\n"}
{"id": "137091", "url": "https://cs.wikipedia.org/wiki?curid=137091", "title": "Trenčianska elektrická železnica", "text": "Trenčianska elektrická železnica\n\nTrenčianska elektrická železnica (TREŽ) je úzkorozchodná železniční trať mezi Trenčianskou Teplou a Trenčianskými Teplicemi na Slovensku. Jedná se o křížence mezi tramvajovým a železničním systémem. Jde o jednu meziměstskou trať o rozchodu kolejí 760 mm dlouhou přibližně 5,5 km, kterou tvoří jeden mezistaniční oddíl. Jediná výhybna Kaňová byla v 2. polovině 90. let zrušena, v roce 2007 byla na jejím místě otevřena stejnojmenná zastávka. Železnici provozuje od roku 2013 nezisková organizace \"Trenčianska elektrická železnica, n.o.\"\n\nDo provozu byla trať uvedena 27. června 1909 (často je chybně uváděno 27. července), po méně než roce výstavby. Stala se spojnicí hlavní železniční trati z Bratislavy do Žiliny a lázeňského města Trenčianske Teplice. Systém byl postaven jako úzkorozchodný a elektrifikovaný. Napájecí napětí činilo při otevření trati 750 V, roku 1942 bylo zvýšeno na 950 V a roku 1984 sníženo na 600 V. Trať zpočátku vlastnila společnost Miestna úzkorozchodná elektrická železnica Trenčianska Teplá – Trenčianske Teplice (maďarsky Hólak – Trencsénteplitzi Villamos Vasút), která však neměla prostředky na zakoupení vozů. Proto provoz zajišťovaly státní železnice na účet vlastníka (nejprve to byly železnice uherské, následně československé).\n\nV 80. letech byl jeden z úseků u Trenčianských Teplic vzhledem k výstavbě sídliště přeložen. V roce 2000 došlo k menší modernizaci celé tratě, avšak v dalších letech začátku 21. století celému systému hrozil zánik, který byl pouze minimálně oddálen. Provoz tehdy zajišťovala ZSSK, která jej od 11. prosince 2011 pro ztrátovost zastavila. Město Trenčianske Teplice, obec Trenčianska Teplá a Čiernohronská železnica (ČHŽ) vytvořily tehdy neziskovou organizaci \"Trenčianska elektrická železnica n.o.\", která zažádala od odkup celé dráhy, přičemž Trenčianska Teplá již od ZSSK odkoupila depo a vozidla za symbolickou částku 1000 eur. Kolejnice jsou však stále v majetku ŽSR.\n\nOrganizace \"Trenčianska elektrická železnica\" od roku 2013 zahájila nepravidelné turistické jízdy, v roce 2015 pak získala licenci na provoz pravidelné dopravy, která je provozována v létě o víkendech. \n\nZvláštností na této trati je, že se dodnes dochovaly například i dřevěné stožáry trakčního vedení, které byly jen na části dráhy vyměněné za betonové.\n\nV současné době tvoří vozový park tři elektrické vozy řady 411.9, v provozu však byl do roku 2011 pouze jeden. Původně k nim patřily také dva řídicí vozy řady 911.9, ty jsou však nyní v provozu na jiných železnicích. Všechny vozy byly vyrobeny v první polovině 50. let, avšak v 80. letech prošly rekonstrukcí, při které došlo k výrazným úpravám.\n\nDepo se zde nachází pouze jedno, a to v Trenčianske Teplé.\n\n"}
{"id": "137098", "url": "https://cs.wikipedia.org/wiki?curid=137098", "title": "Alceste (Gluck)", "text": "Alceste (Gluck)\n\nAlcesta (v originále \"Alceste\") je opera Christopha Willibalda Glucka z roku 1767. Autorem libreta je Ranieri de' Calzabigi. Opera existuje ve dvou verzích, vídeňské (v italštině) z roku 1767 a přepracované pařížské (ve francouzštině, libreto: Leblanc du Roullet), která měla premiéru v Pařížské opěře 23. dubna 1776.\n\n\nOpera Alcesta má tři dějství. Její děj je odvozen z antické pověsti o Alkéstis, manželce ferského krále Adméta.\n\nJe ohlášeno, že král Admetos umírá. Lid úpí a v čele s královnou Alcestou odchází do Apollonova chrámu, aby se modlil za svého krále. V chrámu pak dochází k zázraku – Apollon se zjevuje a oznamuje, že je ochoten krále zachránit, pokud se za něj obětuje někdo jiný. Alcesta zůstává u oltáře a oběť přijímá.\n\nKrál se náhle uzdravuje a v paláci nastává všeobecné veselí. Královna Alcesta se dlouho neodvažuje říct králi pravdu o tom, čím bude jeho uzdravení vykoupeno. Když tak nakonec učiní, král takovou oběť odmítá.\n\nLid opět úpí, tentokrát pro královnu Alcestu. Do města přichází hrdina Herakles, který si chce u svého přítele Admeta trochu odpočinout od svých hrdinských činů. Když slyší celý příběh, rozhodne se, že se vypraví do podsvětí pro Alcestu a vyrve jí ze spárů smrti.\n\nV podzemí mezitím Alcesta bloudí a hledá vstup do říše zesnulých. Objevuje se zde i Admetos, který se snaží přesvědčit boha podsvětí Thanata, aby přijal jej místo Alcesty. Thanatos to odmítá, protože nemůže změnit vůli boha Apollona a nechává Alcestu odvést do podsvětí. Do toho ještě přichází Herakles a s Admetovou pomocí se mu podaří Alcestu vyrvat smrti a přivést zpátky k bráně. Tolik projevů lásky a přátelství nakonec udolá Apollona, který dovoluje návrat všech tří (Admeta, Alcesty i Herakla) zpět na zemi.\n\n"}
{"id": "137099", "url": "https://cs.wikipedia.org/wiki?curid=137099", "title": "Bílkova vila", "text": "Bílkova vila\n\nBílkova vila je dvoupodlažní secesní budova v ulici Mickiewiczova 233/1 (u křižovatky Chotkova – Badeniho) v Praze-Hradčanech.\n\nVilu podle vlastního návrhu nechal postavit grafik, sochař a architekt František Bílek v roce 1911 jako svou rezidenci s ateliérem. Stavba znázorňuje umělcovu představu obilného pole a netradiční půdorys je odvozen ze stopy kosy. Zdi z režného zdiva jsou členěny mohutnými sloupy znázorňujícími snopy klasů. Interiéry vily včetně nábytku jsou rovněž Bílkovým dílem. Prostorný umělcův ateliér je dnes součástí expozice Galerie hlavního města Prahy, která v objektu sídlí od roku 1963.\n\nVila se zahradou byla v letech 2008 až 2010 zrekonstruována a 24. září 2010 nově otevřena pro veřejnost.\nArchitektura této stavby byla přesně promyšlena a měla podle jejího tvůrce symbolizovat „…život jako pole plné zralých klasů, skýtající výživu bratří na každý den“. Tato myšlenka se projevila v realizaci vysokými sloupy (z nichž některé jsou jen ve zlomku) ve tvaru snopů obilných klasů, které jako podpůrné sloupy nesoucí římsy stojí před průčelím budovy. Připomínají tak lotosové sloupy egyptských chrámů. Mimo to je do stavby včleněna řada jiných symbolů, hlavně křesťanských.\n\n"}
{"id": "137103", "url": "https://cs.wikipedia.org/wiki?curid=137103", "title": "František Bílek (sochař 1872–1941)", "text": "František Bílek (sochař 1872–1941)\n\nFrantišek Bílek (6. listopadu 1872, Chýnov – 13. října 1941, tamtéž) byl český grafik, sochař, architekt, autor užitého umění a symbolista období secese.\n\nJiž od dětství se u něho projevovalo umělecké nadání. V Táboře vystudoval gymnázium a pak v letech 1887–1890 studoval malířství u profesora Maxmiliána Pirnera na Akademii výtvarných umění v Praze. Pro potíže s vrozenou oční vadou – daltonismus, zabraňující Bílkovi rozeznávat některé barvy, přešel na radu svých učitelů k Josefu Maudrovi na c. k. Státní průmyslové škole v Praze studovat sochařství.\n\nBílek získal stipendium mecenáše Vojtěcha Lanny a v lednu 1891 odjel do Paříže, kde studoval na soukromé Colarossiho akademii u prof. Jean-Antoine Injalberta, Zde se seznámil se Zdenkou Braunerovou, s níž ho pak pojilo celoživotní přátelství a také s českými umělci v Paříži, např. Alfons Mucha, Luděk Marold, Vojtěch Hynais a Stanisław Wyspiański. V té době vznikala Bílkova první díla inspirovaná jeho náboženským cítěním: \"Golgota – hora lebek\" a \"Orba je naší viny trest\". Nebyla však příznivě přijímána a stipendijní komise v Praze v čele s Myslbekem i Vojtěch Lanna díla odsoudili a Bílkovi bylo stipendium odejmuto. Myslbek se vyjádřil nevybíravě o promarněném stipendiu, a o Bílkovi řekl, že není hoden ani srovnání s jeho posledním žákem a mecenáš Lanna odmítl přijmout od Bílka darovanou \"Orbu\".\n\nBěhem života František Bílek podnikl řadu cest do zahraničí – Itálie (1900), Německo, Itálie, Sicílie (1902), Mnichov, Salcburk (1904), Paříž (1927).\n\nByl členem SVU Mánes od roku 1898, ale roku 1912 sám vystoupil, kromě toho členem Umělecké besedy a SČUG Hollar.\n\nPo návratu z jednoroční vojenské služby (1893) si František Bílek v Chýnově zřídil sochařskou dílnu, v r. 1898 si postavil stavení s ateliérem podle vlastních návrhů, kde tvořil osaměle, vyhýbal se určení směru a slohu i spolkovým setkáním. V roce 1902 se oženil a krátce poté přestěhoval do Prahy.\n\nV Praze bydleli manželé na několika místech (ul. Nové Mlýny; na Smíchov ve Švédské ulici; v Bubenči v Korunovační ulici) a Bílek přechodně pracoval v refektáři v klášteře na Strahově, v Bubenči nebo v Čechově ulici. Monumentální díla zpočátku tvořil v Chýnově, kam dojížděl zejm. v létě. Když zakoupil pozemek po zbouraných městských hradbách, tak si roku 1911 podle svého návrhu nechal postavit vilu s ateliérem v Mickiewiczově ulici na Hradčanech. Galerie hlavního města Prahy ve vile zřídila muzeum se stálou expozicí Františka Bílka. Spravuje také \"Bílkův dům\" se stálou expozicí v Chýnově. Dům je zasazen volně do přírodního prostředí, stěny jsou z režného cihlového zdiva, v kombinaci s dřevem. Fasáda je zdobena řadou symbolických reliéfů, doplněných umělcovými mystickými texty. Expozice se nachází v obytné části domu v přízemí a 1. patře. Přístupný je i ateliér.\n\nPočátkem 30. let byl Bílek nemocný. Zpět do Chýnova se s rodinou přestěhoval po německé okupaci Prahy v roce 1939. Je pochován na místním hřbitově pod svou monumentální sochou \"Modlitba nad hroby\" (z roku 1905, vznikla obezděním stromu, ale po jeho setlení byla v roce 1980 nahrazena kopií). Dílo má dva názvy : \"Modlitba nad hroby a Génius smrti\", které jako by symbolizovaly proměny tehdejšího vztahu ke smrti. Na rodném domku slavného umělce je pamětní deska.\n\nOtec sochaře Bílka pracoval jako kolář a měl malé povoznictví; bratr Josef (1870) byl projektant a stavitel; bratr Antonín (1881) absolvoval Uměleckoprůmyslovou školu a byl sochařem.\n\nManželka Berta, roz. Nečasová, v roce 1963 darovala vilu i část manželova díla městu Praze, svého muže přežila o 23 let a zemřela roku 1964. Dcera Berta (1905–1971) byla opatrovatelkou otcova uměleckého odkazu; syn František (1907) byl knězem Československé církve. Vnučka Alena Bártová, žijící v USA, darovala Praze Bílkův dům v Chýnově.\n\nJiž jako žák 1. třídy Bílek ministroval a tehdy započal a postupně narůstal jeho vztah k náboženství. Jako dospělý se pak, i přes své hluboké náboženské cítění, často rozcházel s oficiální katolickou církví a po roce 1920 přestoupil do Církve československé (dnešní Církev československá husitská) a stal se jejím oficiálním umělcem. Svou uměleckou práci bral jako službu bratřím a oběť ve prospěch druhých. Jako umělec byl známý též jako náboženský myslitel a mystik, ve svém díle často spojoval křesťanské a orientální náboženství v mystické jednotě světa.\n\nFrantišek Bílek se stal jednou z nejvýraznějších osobností českého secesního symbolismu. Zobrazoval převážně náboženská témata, která doplňoval mystickými texty. Jeho výtvarný styl je netradiční a rozeznatelný na první pohled. V roce 1891 byl Bílek na Jubilejní výstavě v Praze zastoupen dvěma podobiznami (poprsími), ale až v roce 1898, po době nepochopení a odmítání se setkal s prvním oficiálním uznáním od Jiřího Karáska ze Lvovic za své dílo \"Podobenství velkého západu Čechů\" (z roku 1898); vystavoval na I. výstavě SVU Mánes roku 1898 (mezi jiným \"Mojžíše píšícího dekalog\"); v r. 1908 pořádal soubornou výstavu v kostele sv. Martina v Praze a putovní výstavy v Českých Budějovicích, Vodňanech, Rokycanech a Domažlicích. V roce 1908 ho při svém pobytu v Praze ocenil francouzský sochař Antoine Bourdelle – označil dílo Bílkovo jako původní, bez potřeby napodobovat německé nebo francouzské sochařství jako někteří jiní umělci. V roce 1909 se Bílek stal členem Umělecké besedy (UB) a poprvé vystavoval s UB v roce 1913. Práci Jihočecha Bílka sledoval několik let také JUDr. Leopold Katz (1854–1927), rodák z jihočeské Jistebnice, nálezce (1872) cenného Jistebnického kancionálu), velký mecenáš výtvarníků. A právě cenou L. Katze byl také odměněn Bílek za své dílo \"Budoucí dobyvatelé\" (dřevo 1931–1937).\n\nFrantišek Bílek – umělec, představitel epochy symbolismu a secese – byl nejen sochař, řezbář a keramik, ale také grafik, kreslíř, ilustrátor, autor návrhů knižních vazeb i různých druhů užitého umění a také dobrý architekt.\n\nZpočátku byl námětem jeho děl pocit zoufalství nad vinami člověka, ale postupně převládala naděje, vykoupení a víra. Postavy se přestaly sklánět a tyčily se vzhůru s patetickými gesty. Kromě biblických námětů vytvořil postavy rodiny a mnohé postavy českých duchovních i světských velikánů (Jana Husa, Jana Žižky, Jana Roháče z Dubé aj.). Zaujat událostmi národních dějin a veden svým silným vlastenectvím tvořil sochy nejen jako postavy, ale vyjadřoval celý příběh nebo osud lidské bytosti, případně osud celého národa.\n\nVe svých grafikách Bílek často volil motiv vody, ohně a měsíce, také postavu kněze u oltáře a vlastním navrženým písmem doprovázel některé své grafické listy. Kresbami a dřevoryty ilustroval např. Březinovy básnické sbírky \"Tajemné dálky\" (1895), \"Ruce\" (1901), Březinovu sbírku esejů \"Hudba pramenů\" (1903), knihu jeho dopisů i velkou publikaci o Březinovi \"Stavitel chrámu\" (1941). Dřevoryty a litografiemi ilustroval Tomáše ze Štítného \"Dokonanie kněh šesterých\".\nNavrhl stavbu venkovského stavení s ateliérem, v němž byl i pokoj pro Bílkovy přátele Julia Zeyera a Otokara Březinu – „\"Chaloupka\"“ v Chýnově (1898); vlastní vily v Praze; navrhoval i jiné různé kusy nábytku i celé bytové interiéry. Projektoval také další stavby, hřbitovy i části obytných sídlišť.\n\n\n\n\n\n\n\n\n"}
{"id": "137104", "url": "https://cs.wikipedia.org/wiki?curid=137104", "title": "Petr Zmrzlík ze Svojšína", "text": "Petr Zmrzlík ze Svojšína\n\nPetr mladší Zmrzlík ze Svojšína († 24. prosince 1462) byl český šlechtic a kališnický válečník z rodu Zmrzlíků ze Svojšína.\n\nPetr byl nejstarší ze tří synů královského mincmistra Petra staršího Zmrzlíka († 1421), štědrého mecenáše knižní kultury, blízkého přítele Jana Husa a spolupracovníka Jana Žižky v počátcích husitské revoluce. Matka Anna z Frymburka patřila k předním ženám své doby, jejíchž rad prý využíval i král Václav IV. Po rodičích zdědil Petr se svými bratry Janem a nezletilým Václavem nejen kališnickou orientaci, ale také rozsáhlý majetek v jihozápadních, středních a východních Čechách (Orlík, Březnice, Kasejovice, Lnáře, Kašperk, Tochovice, Oheb, Vildštejn, Žleby).\n\nV časech husitských válek vedl správu rodinného jmění nejspíše právě Petr, který si za své sídlo vybral Orlík. Se svým bratrem Janem se účastnil husitských vojenských akcí. Jan Žižka svěřil Zmrzlíkům pod ochranu město Příbram, které však bratři neuhájili proti opakovaným útokům katolického pána Hanuše z Kolovrat. Později se Petr Zmrzlík angažoval spíše v lokálních válkách, zatímco Jan se podílel i na zahraničních taženích husitských polních vojsk. Roku 1425 se oba bratři účastnili dobytí tvrze Obořiště a na přelomu let 1432–1433 obléhali s dalšími válečníky a oddíly několika královských měst hrad Lopatu, sídlo loupeživého katolického rytíře Habarta z Hrádku. Ještě roku 1427 hájily oddíly bratří Zmrzlíků Stříbro proti německým vojskům a oddílům plzeňského landfrýdu, na sklonku husitských válek však stanuli v řadách katolicko-kališnické koalice zamýšlející skoncovat se zvůlí polních vojsk. Příklon na stranu krále Zikmunda se Zmrzlíkům, které nyní doplnil i nejmladší z bratří Václav, velice vyplatil, neboť jim byla za odměnu potvrzena držba statků získaných za husitských válek, například Kostelce nad Vltavou a Tochovic zcizených břevnovskému a ostrovskému klášteru.\n\nV době všeobecné anarchie vyvolané interregnem po smrti krále Albrechta Habsburského († 1439) se Petr Zmrzlík podobně jako většina jeho urozených současníků aktivně zapojil do rozjitřeného dění a svedl několik soukromých válek s cílem vylepšit si životní standard na cizí úkor, popřípadě vyrovnat si staré účty. Roku 1444 udeřil spolu s dalšími na hrad Hus u Prachatic, kde se po ztrátě Lopaty usadil Zmrzlíkův dávný nepřítel Habart z Hrádku. V téže době započalo z neznámé příčiny záští mezi Petrem Zmrzlíkem a městem České Budějovice, které bylo urovnáno roku 1445 prostřednictvím Oldřicha II. z Rožmberka.\n\nOd roku 1445 vedl Zmrzlík válku na bavorské straně hraničního hvozdu, čímž se dostal také do sporu s pasovským biskupem. Řádění Zmrzlíkových rot vyjíždějících pravidelně z hradu Kašperka učinily přítrž až smírná jednání Jiřího z Poděbrad a Zdeňka ze Šternberka s bavorským vévodou Albrechtem III. roku 1453. O rok později se Petr Zmrzlík vzdal hradu Kašperka ve prospěch Zdeňka ze Šternberka. Poté se odstěhoval na Lnáře, kde je poprvé doložen roku 1449. Orlík spolu s Březnicí postoupil již dříve svému mladšímu bratru Václavovi. Ke Lnářům přikoupil roku 1433 od Jana Mládence z Miličína a jeho synů Oldřicha a Domaslava Kocelovice, v plnou držbu vsi se však až po vyřízení všech odúmrtí na zdejším zboží uvázal teprve roku 1461. Roku 1453 se pokusil protiprávně získat Tchořovice, které však musel záhy vrátit Elišce z Vartenberka, jejíž nároky ke zboží opomenul.\n\nJako stoupenec poděbradské strany přistoupil Petr Zmrzlík roku 1450 společně se svým bratrem Václavem a matkou Annou z Frymburka k vildštejnským úmluvám o příměří s katolickou strakonickou jednotou.\n\nŽenat byl nejpozději od roku 1432 s Annou, sestrou Zdeňka ze Šternberka, s níž zplodil tři syny Jana, Václava a Jaroslava a dvě dcery Kateřinu a Elišku. Zemřel na Štědrý den roku 1462 a byl pochován v kostele sv. Jakuba Staršího v Kasejovicích.\n\n"}
{"id": "137107", "url": "https://cs.wikipedia.org/wiki?curid=137107", "title": "Pattaya", "text": "Pattaya\n\nPattaya (thajsky พัทยา, RTGS: \"Phatthaya\") je město v Thajském království, situované na východním pobřeží Thajského zálivu, přibližně 165 km jihovýchodně od Bangkoku v provincii Čon Buri. Jedná se o jedno z nejnavštěvovanějších turistických center v Thajsku s 5 miliony návštěvníků v roce 2004 a o 6.5% více turistů v roce 2005.\n\nPattaya je známá zejména svými ne příliš čistými a pohlednými plážemi, vyšší kriminalitou a rozvinutým erotickým ‘průmyslem’.\n\n"}
{"id": "137108", "url": "https://cs.wikipedia.org/wiki?curid=137108", "title": "Ifigenie v Aulidě", "text": "Ifigenie v Aulidě\n\nIfigenie v Aulidě (v originále Iphigénie en Aulide) je název opery Christopha Willibalda Glucka z roku 1774. Autorem libreta je Marie François Louis Gand-Le Blanc Du Roullet.\n\n\nOpera má tři dějství. Její děj je odvozen z antické pověsti, odehrává se před začátkem trojské války.\n\nKrál Agamemnon lamentuje ve vojenském táboře Řeků nad svým osudem - zastřelil kdysi posvátnou laň bohyně Artemis a aby si jí usmířil, slíbil jí obětovat svou dceru Ifigenii. Agamemnon posílá Arka do Mykén, aby lživými pověstmi o nevěře Ifigeniina snoubence Achilla odradil Klytaimnestru a Ifigenii od cesty do tábora. Arkas se ale cestou s oběma ženami mine, takže Ifigenie do tábora přece jen přijde.\n\nIfigenie a Achilles se chystají vstoupit do chrámu k domnělému svatebnímu obřadu - ve skutečnosti má být Ifigenie obětována. Achilles to zjistí od Arka, rozčílí se a Agamemnona urazí. Ten se v hněvu nejprve chystá splnit slib a Ifigenii obětovat, ale nakonec zvítězí otcovská láska a Agamemnon tajně odesílá Klytaimnestru a Ifigenii zpět do Mykén.\n\nDav obávající se hněvu bohyně Artemis zabrání Ifigenii v útěku a Ifigenie nakonec pod tlakem veřejného mínění souhlasí s obětí. Na mořském pobřeží u obětiště se strhne bitka, kterou vyvolá Achilles ve snaze osvobodit Ifigenii. V tu chvíli se na scéně objevuje Artemis, která se nechá obměkčit nezištností Ifigenie a nářkem její matky Klytaimnestry - slibuje podporu řeckému vojsku a Ifigenii neusmrtí, pouze nechá odnést pryč.\n\n"}
{"id": "137113", "url": "https://cs.wikipedia.org/wiki?curid=137113", "title": "Ifigenie na Tauridě", "text": "Ifigenie na Tauridě\n\nIfigenie na Tauridě či Ifigenie v Tauridě (v originále Iphigénie en Tauride) je opera Christopha Willibalda Glucka z roku 1779. Autorem libreta je Nicolas-François Guillard.\n\n\nOpera má čtyři dějství. Její děj je odvozen z antické pověsti, odehrává se po skončení trojské války.\n\nIfigenie, velekněžka bohyně Artemis v jejím chrámu na skythském pobřeží, dostává rozkaz od Thoanta, podle kterého musí být obětován každý cizinec vyvržený na břeh – Thoas se totiž z věštby dozvěděl, že takový cizinec bude příčinou jeho smrti.\n\nPrvními, koho má toto nařízení postihnout, jsou dva řečtí ztroskotanci – Ifigeniin bratr Orestes a jeho přítel Pylades.\n\nUvnitř chrámu čekají oba Řekové na vykonání ortelu. Oresta navíc pronásledují Erinye za to, že při snaze pomstít svého otce zavraždil svou matku. Pylada odvede skythská stráž a osamělý Orestes pomalu propadá šílenství pod pečlivým vedením Erinyí.\n\nVstup Ifigenie zahání zlé vidiny. Ifigenie a Orestes v sobě navzájem po dlouhých letech odloučení nepoznají sourozence. Orestes nicméně vypoví Ifigenii vše o osudech jejich rodičů a Ifigenie se rozhodne, že po jednom z Řeků pošle do Mykén zprávu o svém osudu. Volba padá na Pylada, neboť Orestes si přeje být obětován, aby se konečně zbavil Erinyí.\n\nVe chvíli, kdy Ifigenie zvedá obětní nůž, vykřikne Orestes, že stejně kdysi zemřela i jeho sestra Ifigenie – tím se sourozenci poznají a oběť je přerušena. Thoas se však dozví, že jeden z Řeků (Pylades) uprchl a druhý rovněž ještě není mrtvý – rozhodne se proto zabít Oresta i Ifigenii. Do chrámu však na poslední chvíli vpadne Pylades s řeckými vojáky, zabije Thoanta a osvobodí oba sourozence. Na závěr se zjevuje bohyně Artemis, odpouští Orestovi a Ifigenii povoluje ukončení činnosti velekněžky a návrat do Řecka.\n\n"}
{"id": "137119", "url": "https://cs.wikipedia.org/wiki?curid=137119", "title": "Tamerlán (opera)", "text": "Tamerlán (opera)\n\nTamerlán (v originále \"Il gran Tamerlano\") je název opery Josefa Myslivečka z roku 1771. Autorem libreta je Agostino Piovene.\n\n\nPoznámka: Josef Mysliveček si mohl dovolit toto rozložení hlasů, neboť v Itálii bylo v té době běžně zvykem, že některé mužské role (v tomto případě Tamerlán, Andronico a Daspes) byly zpívány kastráty.\n\nOpera Tamerlán má tři dějství. Její děj se odehrává v roce 1403 po bitvě u Angory.\n\nTamerlan se po vyhrané bitvě, ve které mimo jiné zajal i sultána Bajazída a jeho dceru, zamiluje do Astrerie. Ta však miluje řeckého vojevůdce Andronica. Tamerlán, který to netuší, nabízí Andronicovi trůn řeckého krále a ruku své současné snoubenky Ireny, pokud přemluví Bajezída, aby mu dal Asterii za manželku.\n\nDo toho přijíždí Irena, která se (pohoršena nad tím, co se dozvěděla o Tamerlánových úmyslech) rozhodne vystupovat zatím v převleku za svoji vlastní vyslankyni a získat zpět Tamerlánovu lásku.\n\nTamerlán mezitím stále více naléhá na Bajazída. Když mu začne hrozit smrtí, rozhodne se Asterie předstírat lásku k Tamerlánovi, aby zachránila svého otce.\n\nBajazíd je neústupný a nechce Tamerlánovi svou dceru dát za žádnou cenu. Tamerlán mu opět vyhrožuje smrtí a Asterie naoko souhlasí se sňatkem, aby otce zachránila - ten jí za to zahrne výčitkami. Asterie má v úmyslu Tamerlána zabít - a dokonce to při svatbě a svém uvedení na trůn přizná, čímž Tamerlána dost rozruší. Ten se samozřejmě chystá pomstít.\n\nTamerlán se snaží pokořit Asterii tím, že z ní udělá svou otrokyni a Bajazída tím, že se bude muset dívat, jak mu jeho dcera slouží. Asterie Tamerlánovi otravuje víno ve sklenici, kterou mu má jako služebná podat. Irena Tamerlánovi zachraňuje život a odhaluje svou pravou totožnost.\n\nTamerlán pod dojmem síly lásky mezi Asterií a Andronicem, a Ireny k němu samotnému bere zpět na milost Irenu, nechává Asterii Andronicovi. Bajazíd se v posledním dějství otráví stejným jedem, který měla použít Asterie na Tamerlána, protože toho asi už má všeho plné zuby.\n\nRoku 1980 byla pořízena nahrávka zkráceného znění opery pro Československý rozhlas. Zpívají (Tamerlán) Miroslav Švejda, (Bajazet) Karel Berman, (Asterie) Naďa Šormová, (Andronikos) René Tuček. Orchestr Národního divadla v Praze řídí Josef Kuchinka.\n"}
{"id": "137125", "url": "https://cs.wikipedia.org/wiki?curid=137125", "title": "Safari (webový prohlížeč)", "text": "Safari (webový prohlížeč)\n\nSafari je webový prohlížeč vyvíjený společností Apple Inc., který je součástí iOS a macOS. První veřejná betaverze byla vydána 7. ledna 2003 a finální verze (1.0) byla uvolněna 23. června 2003 zprvu k volnému stažení, ale později i jako součást Mac OS X 10.3. Verze pro Windows byla představena v roce 2007 a už byla zrušena. Dle měření TheCounter.com z května 2007 mělo Safari tržní podíl 2,86 %, podle NetApplications.com mělo v září 2007 tržní podíl 5,08 % a v dubnu 2009 již 8,21 %.\n\nDo roku 1997 byly počítače Apple Macintosh dodávány pouze s prohlížečem Netscape Navigator. Na základě dohody mezi Apple a společností Microsoft byl následovně pět let vložen jako výchozí prohlížeč Microsoft Internet Explorer pro Mac, i když se Netscape Navigator nepřestal dodávat. Microsoft uvolnil pět hlavních verzí Internet Exploreru pro Mac. Poslední byla vydána 27. března 2000.\n\n7. ledna 2003 Steve Jobs oznámil, že Apple vyvíjelo svůj vlastní webový prohlížeč nazvaný Safari. Týž den byla uvolněna první veřejná betaverze, která byla následována několika oficiálními a neoficiálními betaverzemi až do 23. června 2003, kdy byla uvolněna verze 1.0. V počátku byla k dispozici samostatně ke stažení, ale 24. října 2003 byla uvolněna jako výchozí prohlížeč v Mac OS X 10.3. K dispozici v něm byl též Internet Explorer pro Mac, ale pouze jako alternativní prohlížeč. Počínaje Mac OS X 10.4, který byl uvolněn 29. srpna 2005, je Safari jediný webový prohlížeč dodávaný se systémem.\n\nSafari používá pro vykreslování webových stránek a běh JavaScriptu renderovací jádro WebKit. To se skládá z WebCore (engine založený na renderovacím enginu KHTML z prohlížeče Konqueror) a JavaScriptCore (založeného na JavaScript enginu kjs z KDE). Obdobně jako KHTML a kjs je WebCore a JavaScriptCore volně k dispozici jako svobodný software uvolněný pod licencí LGPL.\n\nV červnu 2005 po kritice ze strany vývojářů KHTML, kteří si stěžovali na nedostatečný přístup ke změnám prováděným ve WebKitu, Apple přesunul zdrojový kód a systém na správu chyb na OpenDarwin.org. WebKit jako takový byl též uvolněn pod svobodnou licencí. Zdrojové kódy samotného prohlížeče (tj. vše vyjma renderovacího jádra) zůstaly proprietární.\n\nVerze 2.0 prohlížeče Safari byla uvolněna 29. dubna 2005 pro Mac OS X 10.4 (Tiger) a novější. Mezi novinky se řadila zabudovaná čtečka dokumentů RSS a Atom, vyhledávání v záložkách či výrazné zrychlení prohlížeče oproti verzi 1.2.4.\n\nV dubnu 2005 Dave Hyatt, jeden z vývojářů Safari, uveřejnil informace o postupu při opravování chyb v Safari, které se objevily v souvislosti s populárním testem Acid2. 27. dubna 2005 oznámil, že vývojová verze Safari nyní projde testem, což jej učinilo prvním prohlížečem, který tímto testem prošel. Tyto chyby pak opravovala verze 2.0.2, která byla uvolněna 31. října 2005.\n\n9. ledna 2007 Steve Jobs veřejně představil mobilní telefon iPhone, který prohlížeč Safari obsahuje. V roce 2007 na Worldwide Developers Conference Steve Jobs oznámil dostupnost první veřejné betaverze Safari 3 pro Windows XP a Vista. Tato betaverze pracuje korektně s Google Docs či formátováním zpráv ve službě Gmail, což bylo v předchozích verzích Safari nemožné. První verze pro Windows obsahovala řadu známých chyb včetně několika bezpečnostních. Ty byly z velké části opraveny verzemi 3.0.1 Beta a 3.0.2 Beta.\n\nFinální verze Safari 4 byla vydána 10. června 2009 při příležitosti zahájení konference WWDC. Byla vylepšena rychlost načítání webových stránek, především při zpracovávání JavaScriptu. Tato verze přinesla grafické zobrazení nejnavštěvovanějších stránek (Top Sites) a možnost grafického prohlížení historie. Verze pro Windows převzala vzhled tohoto systému, zatímco dřívější verze připomínala spíše vzhled aplikací v macOS. Nejvíce kritizovanou změnou bylo zřejmě odstranění ukazatele stavu načítání stránky. Safari 4 projde testem Acid3.\n\nSafari 5.1.7 byla poslední verze pro Windows.\n\n\n"}
{"id": "137128", "url": "https://cs.wikipedia.org/wiki?curid=137128", "title": "SkipStone", "text": "SkipStone\n\nSkipstone je webový prohlížeč postavený na GTK+, který využívá renderovací jádro Gecko, které používá například Firefox. Snahou tvůrců je vytvořit jednoduchý webový prohlížeč s málo závislostmi. Poslední verze je 0.9.6, která byla vydána 4. dubna 2006.\n\n\n"}
{"id": "137139", "url": "https://cs.wikipedia.org/wiki?curid=137139", "title": "Turkmenština", "text": "Turkmenština\n\nTurkmenština je turkický jazyk, kterým mluví zhruba 6,4 miliónu lidí v Turkmenistánu, Afghánistánu, Íránu, Iráku, Kazachstánu, Pákistánu, Tádžikistánu a Uzbekistánu. Dále se používá v evropské části Ruska, Německu, Turecku a USA.\n\nTurkmenština je oficiálním jazykem v Turkmenistánu. V psané podobě se začala používat až na začátku 20. století, kdy se zapisovala arabským písmem. V letech 1928–1940 se pro turkmenštinu používala latinka, která byla až do roku 1991 nahrazena z politických důvodů cyrilicí (záměrem vládců Sovětského svazu bylo co nejvíce omezit kontakty mezi turkickými národy žijícími v jižních republikách s těmi, které žily za hranicemi SSSR a zároveň tak omezit vliv islámu v těchto republikách). Od roku 1991 je opět používána latinka.\n\nTurkické jazyky mají pády. Turkmenština jich má šest:\n\n\n\nTurkmenština dodržuje vokálovou harmonii. Ve vokálové harmonii je důležité rozlišení předních (ä, e, i, ö, ü) a zadních (a, y, o, u) samohlásek:\n"}
{"id": "137141", "url": "https://cs.wikipedia.org/wiki?curid=137141", "title": "Lawrence Hargrave", "text": "Lawrence Hargrave\n\nLawrence Hargrave (29. ledna 1850 Greenwich, Londýn – 6. července 1915 Sydney) byl australský astronom a letecký průkopník. Vytvořil konstrukční prvky důležité pro úspěšné vyřešení problému létání - krabicový (komorový) drak, křídlo se zakřiveným profilem a pevnou náběžnou hranu křídla.\n\nNarodil se v anglickém Greenwichi. V roce 1872 sa vydal do Austrálie hledat zlato, ale loď, kterou cestoval, ztroskotala u pobřeží Queenslandu. Po průzkumu okolí Port Moresby (Papua Nová Guinea) v polovině 70. let 19. století se usadil v Sydney. Brzy se stal členem \"Královské společnosti Nového Jižního Walesu\" (Royal Society of New South Wales). V roce 1878 začal působit jako asistent v astronomické observatoři v Sydney, kde zůstal až do roku 1883. Zbytek života pak věnoval řešení otázek spojených s létáním.\n\nV průběhu 80. let a začátkem 90. let 19. století Hargrave experimentoval se sedmnácti jednoplošnými modely s různým pohonem (použil hodinový strojek, kaučukové svazky, motor na stlačený vzduch, či parní stroj). Sedm modelů bylo poháněno pohyblivými ploškami a tři vrtulí vpředu i vzadu. V roce 1898 zkonstruoval novinku – rotační motor s pohonem na stlačený vzduch, který však nevzbudil širší zájem a znovu se objevil až v roce 1908 ve Francii (motor Gnome). V roce 1892 Hargrave objevil, že zakřivené nosné plochy přinášejí vyšší vztlak než rovná nosná plocha. Při zkouškách nových draků zjistil, že nárůst vztlaku je dvojnásobný a drak se dvěma samostatnými komorami a se dvěma nosnými plochami nad sebou má největší stabilitu i nosnost.\n\nHargrave se 12. listopadu 1894 úspěšně vznesl přibližně do výšky 5 metrů na několika spojených krabicových dracích. Nikdy však neměl k dispozici, stejně jako mnozí předchůdci bratří Wrightů, dostatečně lehký letecký motor pro potřeby motorového letu s pilotem. Všechny experimenty se konaly ve Stanwell Park Beach, kde jsou velmi dobré povětrnostní podmínky a v současnosti je nejznámějším místem pro závěsné létání a paragliding v Austrálii.\n\nBěhem života se mu mnoho uznání za jeho práci nedostalo s výjimkou pozornosti několika leteckých odborníků. V 90. letech napsal:\n\nKe konci aktivního života se snažil aby se jeho modely a dokumentace zachovaly. Po opakovaném odmítnutí muzea v Sydney převzalo jeho práci Deutsches Museum v Mnichově, kde však byla většina jeho modelů zničena při spojeneckém náletu během 2. světové války. Jeho práce se však do Austrálie vrátily. Sbírka v Powerhouse Museum v Sydney obsahuje 23 krabicových modelů, draků a několik pokusných rotačních motorů, množství konstrukčních výkresů a korespondence.\n\nJeho syn Geoffrey zahynul ve válce u tureckého Gallipoli. Lawrence Hargrave zemřel 6. července 1915, na zánět pobřišnice po operaci slepého střeva.\n\nSvojí otevřenou komunikací s vědeckou komunitou po celém světě napomohl pokroku ve vývoji letectví. Pravidelně a důkladně uveřejňoval výsledky svých pokusů. Je známo, že bratři Wrightové měli přístup k jeho pracím díky ročenkám vydávaných Jamesem Meansem a z Chanutovy práce \"Progress in Flying Machines\", ve které část věnoval experimentům Lawrence Hargrava. Přímý vliv lze vypozorovat v Evropě. V roce 1906 vzlétl, jako první v Evropě na letadle těžším než vzduch, Alberto Santos-Dumont na letadle postaveném podle Hargravova komorového draku. Když Gabriel Voisin postavil první letadlo, založené na stabilním systému nosných ploch podle komorového draku Hargrava, nazval ho \"Hargraves\".\n\nJeden z nejvýznamnějších leteckých odborníků své doby, Francouz Octave Chanute o něm napsal:\n\n\n\n"}
{"id": "137143", "url": "https://cs.wikipedia.org/wiki?curid=137143", "title": "OmniWeb", "text": "OmniWeb\n\nOmniWeb je webový prohlížeč vyvíjený The Omni Group pro operační systém Mac OS X.\n\n\n"}
{"id": "137146", "url": "https://cs.wikipedia.org/wiki?curid=137146", "title": "Košové návěstidlo", "text": "Košové návěstidlo\n\nKošové návěstidlo je železniční návěstidlo v podobě stožáru, na který se pomocí lan vytahují kulové koše. Návěst je dána polohami košů. \n\nKošová návěstidla mají původ v polovině 30. let 19. století ve Spojených státech. Prvně byla vyzkoušena na 20 mil dlouhé trati New Castle and Frenchtown Railroad v Delaware. Tehdy ještě nešlo o návěstidla v pravém slova smyslu, ale o optický telegraf, kterým se podávaly průběžně zprávy o pohybu vlaku. V Anglii se objevila v roce 1837 u Great Western Railway a rozšířila se i dále do Evropy. Na tratích v Rakousku (včetně českých zemí) byla používána od roku 1845. Jednalo se o jeden nebo několik barevných košů, někdy též doplněných připevněnými barevnými prapory. Tyto koše vytahovala obsluha na stožár u trati. \n\nProti dříve používané signalizaci prapory bylo košové návěstidlo lépe viditelné a nevyžadovalo, aby je strážník obsluhoval po celou doby ukazování návěsti. Košová návěstidla různých soustav sloužila na tratích až téměř do konce 19. století. V Rakousku byla zrušena v roce 1877.\n\n"}
{"id": "137150", "url": "https://cs.wikipedia.org/wiki?curid=137150", "title": "Rodinné konstelace", "text": "Rodinné konstelace\n\nRodinné konstelace jsou metodou rozvoje osobnosti, sebepoznávání a psychoterapie. Umožňují názorně ukázat a pocítit souvislosti a vztahy mezi členy rodiny, případně členy širších systémů. Jejich tvůrcem je Bert Hellinger. Metoda je používána v terapii a poradenství. \n\nV rodinných osudech se některé příběhy (respektive vzorce chování) opakují. Pokud jsou podobnosti v příbězích nápadné, mohou se jejich aktéři ptát po příčině. Rodinné konstelace odpovídají na tuto potřebu a nabízejí jeden z pohledů na nevědomou rodinnou dynamiku.\n\nRodinné konstelace zavedl Bert Hellinger (*1925), který tuto metodu vyvinul v osmdesátých a devadesátých letech. Hellingerův fenomenologický přístup se částečně opírá o psychodrama, vyvinuté rakouským lékařem Jakobem Levy Moreno, rodinné rekonstrukce a sochání Virginie Satirové a hypnoterapii Miltona Ericksona.\n\nTechnika konstelací spočívá v sestavení jakéhosi „modelu“ rodiny, vztahu nebo jiného systému ze „zástupců“ vybraných z ostatních účastníků semináře. \n\nKlient terapeutovi popíše podstatu problému, který ho na konstelace přivedl. Terapeut klientovi navrhne, kteří lidé z jeho příběhu by měli v konstelaci vystupovat, a klient si mezi účastníky semináře vybere takové zástupce skutečných osob, kteří mu dotyčné pocitově nejvíc připomínají. \n\nUkazuje se, že v osobních příbězích jsou důležití nejen rodiče, sourozenci, prarodiče, ale mnohdy i vzdálenější příbuzní nebo lidé s rodinou nějak spjatí. V příbězích mívají zvlášť velký význam rodinní příslušníci, kteří jsou z vědomí rodiny vytěsněni nebo se na ně zapomnělo. Mohou to být potracené nebo brzy zemřelé děti, nežádoucí členové systému či příbuzní s tragickým osudem. \n\nKlient si rovněž zvolí zástupce, který bude v situaci zastupovat jeho samého. Takto vybrané zástupce klient rozestaví tak, jak si myslí, že by se rozestavili sami, kdyby byli přítomni. Výchozí rozestavení tedy odpovídá jeho vnitřnímu obrazu dotyčného systému. Proto to musí dělat soustředěně a bez ohledu na formální očekávání.\n\nOd chvíle, kdy zástupci zaujmou své pozice, se u nich začínají projevovat charakteristické pocitové reakce. Jejich pocity v konstelaci jsou překvapivě autentické a silné. Konstelace umožňují spatřit situaci v její podstatě a často vynesou na světlo skrytou dynamiku systému. Tento jev je základem metody.\n\nPozorováním reakcí a dotazováním zástupců dostáváme řadu informací o systému a procesech, které pod povrchem systému probíhají. Zároveň vychází najevo, zda v rozestavené konstelaci nechybí někdo, kdo ve skutečnosti v systému byl důležitý, či zda v systému nepřevzal někdo roli jiného člena rodiny. Přeskupováním systému, hledáním „správného“ místa pro jednotlivé členy a doplněním systému o další vyloučené anebo zapomenuté členy rodiny začíná proces, jehož hojivý účinek pociťuje nejen klient, nýbrž později celý jeho rodinný systém. Pro ostatní účastníky semináře je jejich „práce“ v rolích zástupců, ale i sama účast na semináři neobyčejně intenzívní a přináší vždy hluboké prožitky a překvapivé náhledy do jejich vlastního života.\n\nKonstelace lze dělat také jako individuální poradenství. Zde se pracuje se značkami místo osobních zástupců pro jednotlivé členy systému. Klient značky rozestaví na podlahu jako by tam stáli členové systému, případně si může stoupnout na jejich místo, aby se vcítil do příslušných rolí.\n\nObecné principy formulované Bertem Hellingerem a používané při konstelacích lze aplikovat na rodinné systémy, pracovní či školní kolektivy a další organizační systémy. Největšího rozšíření dosáhla původní aplikace metody na rodinné systémy.\nZ hlediska zacílení lze Rodinné konstelace dále formálně dělit podle toho, kterou část rodinného systému řeší. \nV případě rodinných konstelací původního rodinného systému jde o pochopení vztahů členů původní rodiny. Patří sem sourozenci, rodiče a jejich sourozenci, prarodiče a jejich sourozenci a někdy i starší generace. Podle Hellingera je naše životní cesta silně ovlivňována událostmi a vzorci z rodinné historie, které se nevědomě přenášejí z generace na generaci.\n\nDalším vztahovým systémem, jemuž lze lépe porozumět s pomocí techniky Rodinných konstelací, je systém partnerského vztahu. Do něj patří nejen partner nebo partnerka a děti, ale někdy i dřívější „důležití“ partneři a případně osoby z původní rodiny.\n\nOznačení Systemické konstelace se užívá pro obecnější aplikace konstelačních postupů na jakýkoliv systém tvořený vzájemně se ovlivňujícími členy. \n\nKonstelace lze s úspěchem použít i na odkrytí vnitřní dynamiky pracovních kolektivů, organizačních systémů (podnikové konstelace), ale i různých dalších systémů.\n\nKonstelace v různých formách pronikají i do dalších oblastí života. Pro utřídění můžeme systemické konstelace dělit na:\n\nProvádění rodinných či systemických konstelací je sice licencováno některými psychoterapeutickými společnostmi, jde ale o metodu spornou, která má četné kritiky. Je to metoda fenomenologická, nekauzální, subjektivistická, jejíž účinnost nelze standardními metodami ověřovat. Podle hodnocení Českého klubu skeptiků zde má, podobně jako u všech pseudovědeckých metod, léčbu zprostředkovávat jakási \"„energie“.\" Často tuto metodu provozují nekvalifikované osoby. Ale nabízejí ji i odborní lékaři a psychoterapeuti.\n\n"}
{"id": "137151", "url": "https://cs.wikipedia.org/wiki?curid=137151", "title": "Lanový bagr", "text": "Lanový bagr\n\nLanový bagr je zařízení pro těžbu a nakládání hornin. Vyznačuje se tím, že pracovní zařízení (lžíce) je zavěšena na lanech, rovněž její pohyb při těžbě je vyvoláván pomocí lan.\n\nZákladní části jsou stejné, jak je popsáno v článku bagr. Výložník je obvykle konstruován jako jednodílný či dvoudílný, příhradový.\n\nJako pracovní zařízení se obvykle používá lžíce, vlečný koreček či drapák. Výhodou oproti např. hydraulickým bagrům je značný dosah pracovního zařízení, naopak nevýhodou je poměrně nepřesné ovládání pohybů a pomalé pracovní cykly. Z těchto důvodů se dnes již v podstatě neužívá ve stavebnictví.\n\nObvyklé využití lanových bagrů je v pískovnách při těžbě písku, dále při těžbě materiálu ze dna vodních toků a nádrží.\n\nHistoricky se jedná o první druh bagru vůbec. \"Mezi přední světové výrobce\"' patří např. Liebherr či Sennebogen.\n\n"}
{"id": "137152", "url": "https://cs.wikipedia.org/wiki?curid=137152", "title": "KHTML", "text": "KHTML\n\nKHTML je renderovací jádro vyvíjené v rámci projektu KDE. Je napsáno v jazyce C++, licencováno pod LGPL a v KDE je od verze 2. Je postaveno na frameworku KPart a využívá jej webový prohlížeč Konqueror, který je součástí KDE. Na KHTML je též založen webový prohlížeč Swift a RSS čtečka Akregator.\n\nNásledující standardy jsou jádrem podporovány:\n\nRenderovací jádro KHTML bylo v roce 2002 převzato firmou Apple pro jeho webový prohlížeč Safari. Renderovací jádro Safari je známé jako WebCore a WebKit. Vývoj jádra pro Safari však znemožňoval efektivně zahrnovat modifikace zpět do KHTML, což se hlavně projevilo při backportu změn, které Safari umožnily projít Acid2 testem. Po vzájemné diskusi vývojářů byl tento problém vyřešen.\n\n\n"}
{"id": "137157", "url": "https://cs.wikipedia.org/wiki?curid=137157", "title": "Swift (webový prohlížeč)", "text": "Swift (webový prohlížeč)\n\nSwift je webový prohlížeč pro Microsoft Windows, který je založen na renderovacím jádru WebKit (to je založeno na KHTML) od firmy Apple. Prohlížeč je v současné době ve vývoji a je plný chyb. Jedná se však o první prohlížeč pro Windows, který je založen na WebKitu (KHTML). Nyní je k ve verzi 0.99, která vyšla 9. října 2007 a je šířen pod licencí GPL.\n\n\n"}
{"id": "137158", "url": "https://cs.wikipedia.org/wiki?curid=137158", "title": "Horch", "text": "Horch\n\nHorch byl jednou z mnoha německých předválečných automobilek, vyrábějících především kvalitní a luxusní vozy na vysoké technické úrovni.\n\nAugust Horch v roce 1899 v Ehrenfeldu v Kolíně nad Rýnem založil firmu \"A. Horch & Cie\", jejíž první vůz opustil bránu továrny (bývalé konírny) o dva roky později. V roce 1902 firmu přestěhoval do Reichenbachu a dva roky nato do Zwickau.\nHorch opustil svoji firmu roku 1909 a taktéž ve Zwickau založil firmu Audi (\"Audi Automobilwerke GmbH). \"\nZ podnětu největšího věřitele – Saské státní banky, došlo v roce 1932 ke spojení firem Audi, DKW, Wanderer a Horch do společnosti Auto Union AG se sídlem v Chemnitz. Za druhé světové války byly provozy firmy bombardováním těžce poškozeny. Po jejich obnově v tehdy vzniklé NDR se znárodněný podnik přejmenoval na \"VEB Kraftfahrzeug-und Motorenwerke Zwickau\" a převzal výrobu traktorů a jiných zemědělských strojů. Taktéž vyráběl automobil Sachsenring P 240. Později se závod sloučil s bývalými závody firmy Audi a pod názvem \"VEB Sachsenring Automobilwerk Zwickau\" vyráběl automobily Trabant.\n\nV současnosti se ve městě Zwickau nachází Muzeum Augusta Horcha.\n"}
{"id": "137159", "url": "https://cs.wikipedia.org/wiki?curid=137159", "title": "Ur (město)", "text": "Ur (město)\n\nUr, biblický Ur Chaldejský, bylo město v Sumeru, jedno z jeho nejvýznamnějších center, na jihovýchodě dnešního Iráku. S městem Ur jsou spojeny dějiny celého Sumeru až po jeho zánik. Dokonce je o něm zmínka v Bibli, podle níž z Uru pocházel praotec Izraelitů Abrahám. Archeologické naleziště Tall al-Mukajjar se nachází asi 24 kilometrů jihozápadně od města Nasiriyya.\n\nDo oblasti Uru se dostal roku 1617 italský šlechtic Pietro della Valle se svojí manželkou Sitti Maani, kterou della Valle poznal na jedné z předešlých cest v Bagdádu. Předtím už navštívil několik míst, především Babylón. Nemohl tušit, že pahorek Mukajjar skrývá právě Ur.\nO vědecký popis urského zikkuratu se pokusili v letech 1849 a 1853 Angličané W. K. Loftus a J. E. Taylor. Na vážný průzkum čekal do r. 1917, kdy ho navštívil další Brit R. Campbell Thompson. Ten potvrdil zatím jen význam místa pro další archeologické bádání, a tak mohl v listopadu 1922 přijet Leonard Woolley, aby zahájil systematický výzkum na objednávku Britského muzea v Londýně a Muzea Pennsylvanské univerzity na pahorku Mukajjar - zřícenin města Uru.\n\nDominantou Uru je mohutný zikkurat, na jehož vrchol vede 130 schodů. Je z něho pěkná vyhlídka na archeologickou lokalitu. Město Ur mělo půdorys elipsy o velké poloose asi 1,5 km a malé necelý 1 km. Uvnitř hradeb Uru bylo aspoň osm chrámů, šest rozlehlých paláců, několik skladů obilí a posvátných pohřebišť. Řeka Eufrat kdysi tekla přímo u města a napájela umělý kanál kolem jeho hradeb. Na jejich vnější straně byla dvě přístaviště.\n\nNejstarší doklady osídlení oblasti Uru jsou z mladochalkolitické obeidské kultury z konce 5. tisíciletí př. n. l.. Z této kultury máme nejvíce památek z Eridu, v Uru bylo nalezeno několik sošek (terakotové ženské postavy) a váz. Byl zde zdokonalen zavlažovací systém.\n\nDruhá polovina 4. tisíciletí př. n. l. je dobou, kdy v Sumeru v poříčí Eufratu a o něco později Tigridu vznikají první městské státy. O predynastickém období hovoříme proto, že až z následující doby se zachovaly první, třebaže nespolehlivé seznamy královských dynastií. Tato doba je dělena na starší kulturu uruckou zhruba do roku 3200 př. n. l. a mladší džemdet-nasrskou.\n\nV urucké kultuře se keramika poprvé vyrábí na hrnčířském kruhu, je vypalována v peci, vyleštěna a její vnější povrch červeně natřen. V Uru bylo nalezeno pohřebiště z tohoto období, objevily se cihly bílého cementu. Na konci urucké kultury se objevují první piktografy, nejstarší písemné památky na světě vůbec. Nejvýznamnějším městem je Uruk. Dříve se předpokládalo, že Sumerové přišli do Mezopotámie právě na počátku uruckého období. Dnes se soudí, že už to bylo poněkud dříve.\n\nSumer je v dalším období rozdělen na množství městských států s řadou dynastií. Toto raně dynastické období je vymezené počátkem 3. tisíciletí př. n. l. a dobou prvních sjednocovacích procesů, které vycházely nejprve z Lagaše a posléze ze semitského Akkadu, tj. asi do 24. - 23. století př. n. l.. První města měla malou rozlohu a vznikala hlavně na jihu Sumeru (Eridu, Uruk, Ur). Město se stává centrem státu, je obehnáno hradbami a kromě chrámu se objevil palác panovníka.\n\nV Uru se objevují kolem roku 2700 př. n. l. piktografické tabulky se seznamy zvířat, pracovníků a nářadí, které sloužily jako evidence chrámového hospodářství. Jediným pramenem tohoto období jsou mýty a eposy. První královské nápisy se v Uru objevují z doby po roce 2600 př. n. l. Významným pramenem této doby je Sumerský královský seznam, třebaže není tak spolehlivý. Mnohem důležitější je materiál archeologický.\n\nV letech 1922 - 1934 ruiny podrobně prozkoumal L. Woolley; především objevil velké královské pohřebiště, v němž nalezl 16 královských komplexů se zhruba 1850 pohřby. Překvapením pro vědce byl objev hrobky královny Puabi, kde byl nalezen nepoškozený poklad nedozírné hodnoty, dnes umístěný v Pennsylvanské univerzitě. Nádherná je především čelenka na hlavě královny a množství jejích šperků. Woolley zjistil, že současně s královnou Puabi byli rituálně pohřbíváni její sloužící, kteří jí měli být nablízku i po smrti „na onom světě“. Na urském královském hřbitově bylo vykopáno mnoho dalších cenností, např. pozlacená přilba krále Meskalamduga z jantaru nebo královská standarta, na níž jsou inkrustací z mušlí a lapis lazuli znázorněny výjevy z válečného i mírového života. Nalezený poklad svědčí o stycích Uru s východními zeměmi, dokonce až s Indií.\n\nNejvýznamnější stavbou v Uru byl velký zikkurat \"E-temen-nigur(u)\". Jeho stavba vrcholila za 3. dynastie urské a byl zasvěcen bohu Měsíce Nannarovi. Zikkurat má rozměry půdorysu 65 x 43 m a původní výška byla 18 metrů. Stavba se z větší části zachovala, byla obložena kvalitními vypalovanými cihlami a proti vlhkosti chráněna otvory ve zdech.\n\nWoolley se svými kolegy doložil existenci králů Meskalamduga a Akalamduga, po nichž se objevuje první panovník z královského seznamu a údajný zakladatel 1. urské dynastie Mesannipada. Vládnou někdy kolem poloviny až konce 26. století př. n. l. Do tohoto období patří i královna nebo spíše princezna (kněžka?) Puabi.\n\nWoolley také v Uru nalezl stopy po obrovských zátopách, s nimiž spojoval potvrzení biblické teorie o potopě světa. Tento objev vzrušoval po mnoha desetiletí, ale srovnávací výzkumy v různých městech potvrdily, že nešlo o celkovou zátopu, ale pouze lokální ničivé povodně.\n\nSumerské městské státy byly zpočátku primitivními demokraciemi se shromážděním všech obyvatel města. Nejdůležitějším voleným úředníkem byl nejvyšší kněz městského boha, který vedl chrámové hospodářství, jemuž náležela hlavní část obdělávané půdy státu. Základem hospodářství bylo zemědělství, pastevectví a rybolov, při chrámu byly specializované dílny. Pracovníci byli odměňováni naturálně a kromě běžných prací byli povinni účastnit se údržby a rozšiřování kanálů, staveb chrámů a hradeb. Územní růst městských států si posléze vynutil změnu politické organizace, kdy se do čela státu dostává monarcha, jemuž sloužilo pravidelné vojsko, vedle chrámového hospodářství vzniká hospodářství palácové.\n\nPrvní sjednocení Sumeru vyšlo z Lagaše a následně z města Ummy, jehož panovník Lugalzagezzi si podrobil kromě jiných měst i Ur, ale který byl po letech poražen akkadským panovníkem Sargonem Akkadským. Ur ztrácí svoji samostatnost a vůbec nic nevíme o tzv. 2. dynastii urské. Vládla snad během 22. století př. n. l.. Po pádu Akkadské říše se asi r. 2198 př. n. l. severních území zmocnil horský kmen Gutejců. Ti byli poraženi r. 2116 př. n. l. králem Utuchengalem z Uruku. Po krátké vládě, v níž Sumer opět sjednotil, byl svržen svým urským guvernérem Urnammuem (r. 2111 př. n. l.), zakladatelem 3. dynastie urské. Stát 3. dynastie urské trval zhruba 100 let, kdy Ur dobyli (asi 2003 př. n. l.) Elamité a poplenili další sumerská města. Tento vpád znamenal konec sumerské civilizace. Uměleckým vyjádřením zničení Uru je skladba \"Nářek nad zkázou města Ur\" (do češtiny přeložil Lubor Matouš).\n\nV období Starobabylónské říše Ur ztrácí své postavení, přesto i král Chammurapi ho v úvodu svého zákoníku uvádí mezi svými městy. Za jeho syna a nástupce Samsu-Ilunya došlo v Uru a některých dalších místech k odboji. Posléze však zmínky o Uru umlkají.\n\n\n\"Celkem 4 králové 177 let\"\n\n\"Pak byl Ur poražen a královský majestát přešel do Awanu\"\n\n\n\"Celkem 4 králové 116 let\"\n\n\"Pak byl Ur poražen a královský majestát přešel do Adabu\"\n\n\n"}
{"id": "137160", "url": "https://cs.wikipedia.org/wiki?curid=137160", "title": "Škoda 16T", "text": "Škoda 16T\n\nŠkoda 16T (obchodní název Elektra) je česká pětičlánková nízkopodlažní tramvaj vyráběná v letech 2006 a 2007 firmou Škoda Transportation. Design vozu (obdobně jako u 14T pro Prahu) navrhla společnost Porsche Design Group, dceřiná firma automobilky Porsche.\n\n16T je jednosměrný šestinápravový motorový částečně nízkopodlažní tramvajový vůz. Skládá se z pěti článků, které jsou spojené klouby a krycími měchy. Na pravé straně vozové skříně se nachází šestery předsuvné dveře (čtvery dvoukřídlé, dvoje jednokřídlé).\n\nKonstrukčně vychází tramvaj 16T především z typu 05T. Některé prvky (mj. i design) jsou odvozeny od tramvaje 14T. První, třetí a pátý článek je posazen na podvozcích, druhý a čtvrtý je zavěšen mezi okolní články. Podíl nízké podlahy (350 mm nad temenem kolejnice) dosahuje 65 %. Rozdíl ve výšce nízkopodlažní a vysokopodlažní části vyrovnává jeden schod. Elektrická výzbroj tramvaje je umístěna na střeše.\n\nV letech 2006 a 2007 bylo vyrobeno celkem 17 vozů.\n\n"}
{"id": "137167", "url": "https://cs.wikipedia.org/wiki?curid=137167", "title": "Frederick Handley Page", "text": "Frederick Handley Page\n\nSir Frederick Handley Page, (15. listopadu 1885 – 21. dubna 1962) byl britský podnikatel, letecký konstruktér a výrobce letadel.\nJeho společnost Handley Page Limited vyráběla celou řadu typů vojenských letadel, včetně např. letounu Handley Page Halifax během 2. světové války, kterého bylo vyrobeno přibližně 7000 kusů. Vyráběl také civilní letadla – jedním z nejznámějších byl Handley Page HP-42 – „vlajková loď“ letecké dopravní společnosti Imperial Airways.\n"}
{"id": "137174", "url": "https://cs.wikipedia.org/wiki?curid=137174", "title": "Südschleswigscher Wählerverband", "text": "Südschleswigscher Wählerverband\n\nSüdschleswigscher Wählerverband (SSW), dánsky Sydslesvigsk Vælgerforening, severofrísky Söödschlaswiksche Wäälerferbånd (v překladu do češtiny \"Jihošlesvický svaz voličů\") je politická strana působící v Šlesvicku-Holštýnsku, která hájí zájmy tamní dánské a fríské menšiny. Od roku 1955 má tato strana zaručené mandáty v zemském sněmu, aniž by musela překonat jinak obvyklou hranici získání minimálně 5 % hlasů. Strana je členem-pozorovatelem Evropské svobodné aliance.\n\nVe volbách do zemského sněmu v Šlesvicku-Holštýnsku v roce 2005 získala SSW 3,6 % hlasů a dva mandáty.\n\n"}
{"id": "137176", "url": "https://cs.wikipedia.org/wiki?curid=137176", "title": "Razorlight", "text": "Razorlight\n\nRazorlight je britsko - švédská skupina hrající styl indie a post-punk revival. Ve svých začátcích se nechala inspirovat skupinami The Clash, Television nebo The Kinks.\n\nRoku 2002 se dvaadvacetiletý angličan z londýnské čtvrti Muswel Hill Johnny Borrell rozhodl založit svou vlastní skupinu, inspirací mu byla kapela Libertines, kde spolu se svým spolužákem ze střední školy Johnem Hassalem účinkoval jako baskytarista. V létě téhož roku se snažil najít prostřednictvím magazínu NME nějakou spřízněnou duši pro svou novou kapelu. Odepsal mu jediný člověk a to švéd Bjorn Agren. Rázem si spolu padli do noty, měli vokál, kytaristu a role baskytaristy se ujal dlouholetý kamarád Bjorna, také švéd Carl Dalemo. Bubeník Christian Smith-Pancorvo přišel do skupiny jako poslední. Jejich první demonahrávka Hackney s Toerag Studios se dostala do éteru rádia XFM. Díky tomu v roce 2003 podepsala kapela smlouvu s nahrávací společností Mercury - label Vertogo.První singlovou deskou a stejnojmenným videoklipem byla Rock 'n Roll Lies. Debut byl dokončen v červnu 2004. Christian Smith odešel a nahradil ho bubeník z Winchesteru Andy Burrows. Skupina se stala anglickým objevem roku 2004 a debutové album Up All Night, jehož producentem je John Confield a sám Johnny Borrell, se stalo třetím nejprodávanějším albem ve Velké Británii. Stali se předkapelou U2, vystupovali na fenomenálním festivalu Glastonbury 2005, objevili se na Live8 a podílejí se na akci Make Poverty History. Objeli a koncertovali takřka po celém světě. V roce 2006 vyšlo druhé eponymní album, produkoval ho Chris Thomas (producent desek Beatles, Pink Floyd, Pulp, Roxy music). Album \"Razorlight\" se stalo nejprodávanějším albem po několik týdnů na britských ostrovech a zařadilo se mezi 100 nejžádanějších hudebních nosičů na světě. Třetí studiové album \"Slipway Fires\" s pilotním singlem \"Wire To Wire\" vyšlo 3. listopadu 2008, nezaznamenalo však tak příznivý ohlas jako v případě předchozích dvou desek.\n\nDne 5. března 2008 kapelu z osobních důvodů opustil bubeník Andy Burrows. Několik dní po odchodu podepsal smlouvu s Universal Records, nahrávání druhého sólového alba je plánováno na léto 2009.\n\n\n\n\n\n"}
{"id": "137177", "url": "https://cs.wikipedia.org/wiki?curid=137177", "title": "Švecov AŠ-82", "text": "Švecov AŠ-82\n\nŠvecov M-82 (později Švecov AŠ-82) byl vzduchem chlazený dvouhvězdicový motor vyvinutý konstrukční kanceláří Arkadije Dmitrijeviče Švecova. (Ten předtím pracoval na licenční výrobě motoru Wright R-1820 Cyclone, v Rusku vyráběného pod označením M-25 a dále vyvíjeného jako M-62 a M-63.) Motor M-82 se začal sériově vyrábět již v roce 1940, poháněl celou řadu typů sovětských vojenských letadel, dostal se i na civilní dopravní Iljušin Il-14. Poháněl bombardéry Tupolev Tu-2 a Petljakov Pe-8 a proslulé i úspěšné stíhací letouny Lavočkin La-5 a Lavočkin La-7. Celkem bylo vyrobeno více než 70 000 kusů AŠ-82.\n\n\nČtyřdobý zážehový vzduchem chlazený přeplňovaný dvouhvězdicový čtrnáctiválec s reduktorem; kompresor odstředivý jednostupňový, poháněný přes dvourychlostní převod do rychla (tzn. přes dvourychlostní multiplikátor); mazání motoru tlakové oběžné, se suchou klikovou skříní (tedy olej je z motoru odsáván zpět do samostatné olejové nádrže); zapalování zdvojené;\n\n\n      * Zdvih pístu měřen na hlavní ojnici;\n"}
{"id": "137181", "url": "https://cs.wikipedia.org/wiki?curid=137181", "title": "Kijev (letadlová loď)", "text": "Kijev (letadlová loď)\n\nKijev byla sovětská letadlová loď Projektu 1143 známého i jako třída \"Kiev\". Byla to prototypová jednotka této čtyřkusové třídy. Postavena byla v letech 1970–1975. Sovětské a ruské námořnictvo loď provozovalo v letech 1975–1994. \n\nKýl lodě byl založen 21. července 1970 v černomořském Nikolajevu. Na vodu byla spuštěna 26. prosince 1972 a 28. prosince 1975 byla dokončena. Oficiálně se tak však stalo až v únoru 1977 po dokončení všech zkoušek. V roce 1976 se přesunula z Černého moře do Severomorsku, kde se stala součástí Severní flotily.\n\nVzhledově neobvyklá loď byla jakýmsi hybridem mezi raketovým křižníkem a letadlovou lodí (v sovětské terminologii ji proto nazývali letadlový křižník). Důvodem bylo to, že plnohodnotnou letadlovou loď v té době Sověti nebyli schopni postavit a provozovat. Stal se jí až později \"Admiral Kuzněcov\". \n\nTrup lodi byl 273,1 metrů dlouhý, přičemž vyosená letová paluba měla délku 189 metrů. Na pravoboku lodi se nacházel mohutný ostrov s velitelským můstkem a elektronickými systémy. V jeho zadní části byl komín. Zatímco zadní dvě třetiny paluby byly určeny pro provoz palubních letounů a vrtulníků, přední část lodi sloužila pro umístění rozličných raketových komplexů a hlavňové výzbroje. Letový park se zpravidla skládal ze 14 vrtulníků Kamov Ka-25 či Kamov Ka-27 a 14 stíhacích bombardérů Jakovlev Jak-38. Ty byly z hangáru dopravovány dvojicí výtahů, z nichž první se nacházel za ostrovem a druhý nalevo od něj.\n\nDalší výzbroj byla velice pestrá. Na přídi se nacházely dva dvanáctihlavňové vrhače hlubinných raketových bomb RBU-6000. Za nimi byl protiponorkový komplex RPK-1 Vichr (v kódu NATO SUW-N-1), používající rakerová torpéda FRAS-1 o dosahu přibližně 30 km. Jím vrhané střely mohly nést jadernou hlavici. \n\nZa tímto systémem byla umístěna dvouhlavňová věž s kanóny ráže 76 mm, přičemž druhá dělová věž stejného typu se nacházela v zadní části ostrova. Po stranách přední věže a za ní byly umístěny čtyři dvojice kontejnerů protilodních letounových střel P-500 Bazalt (v kódu NATO SS-N-12 Sandbox) s dosahem přibližně 500 km (loď nesla dalších osm rezervních střel pro druhou salvu). \n\nMezi zadním párem kontejnerů střel Bazalt bylo odpalovací zařízení protiletadlových řízených střel M-11 Štorm (v kódu NATO SA-N-3 Goblet) (druhé bylo v zadní části ostrova) o dosahu 35 km a dostupu 25 km. Zásoba střel činila 72 kusů. Tento protiletadlový systém doplňovala dvě dvojitá vypouštěcí zařízení protiletadlových střel krátkého dosahu (6 km) Osa-M (v kódu NATO SA-N-4 Gecko) se zásobou 36 střel. Loď také pro svou obranu nesla osm systémů AK-630 s kanóny ráže 30 mm a dva pětihlavňové 533mm torpédomety.\n\nV průběhu let 1977–1987 \"Kijev\" podstoupil 10 cest po Atlantském a Středozemním moři. Mezi prosincem 1982 a listopadem 1984 podstoupila modernizaci v loděnici Nikolajev. Od roku 1987 stála v Severomorsku a v prosinci 1987 byla přesunuta do zálohy. Po rozpadu Sovětského svazu loď připadla Rusku. Z důvodu malého vojenského rozpočtu a horšícímu se stavu lodi dosloužila 30. června 1993. V roce 1996 byla prodána čínské společnosti, která z ní udělala zábavný park v Tchien-ťinu. Takto je přístupná od 1. května 2004.\n\n\n\n"}
{"id": "137182", "url": "https://cs.wikipedia.org/wiki?curid=137182", "title": "Škoda 1Tr", "text": "Škoda 1Tr\n\nŠkoda 1Tr byl první trolejbus vyrobený ve Škodových závodech. Zároveň se také jednalo o jeden ze tří trolejbusů, které byly určeny pro zahájení trolejbusové dopravy v Praze\n\nPodvozek trolejbusu 1Tr mechanicky vycházel z nákladního automobilu Škoda 553, byl pouze upraven pro dosazení trakčního motoru a elektrické výzbroje. Karoserii pro takto pozměněný podvozek byla vyrobena ve Škodových závodech v Mladé Boleslavi, elektrickou výzbroj dodaly tytéž závody z Plzně. Skříň byla dřevěná, zpevněná kovovými výztuhami a zvnějšku oplechovaná. Na střeše umístěné sběrače musely být na troleje nasazovány pomocí tyče, neboť trolejbus neměl stahováky.\n\nJednalo se o třínápravový trolejbus (hnací byla třetí náprava). Byl vybaven třemi brzdami – elektrickou rekuperační, pneumatickou provozní a parkovací ruční. Byl určen pro levostranný provoz, proto byly v levé bočnici umístěny dvoje dvoudílné skládací dveře. Řidič trolejbusu měl pro vstup na svoje stanoviště k dispozici ještě malá dvířka v pravé bočnici. Po vzniku Protektorátu byl vůz přestavěn na pravostranný provoz.\n\nPrototyp (a také jediný vyrobený vůz tohoto typu) byl vyroben v roce 1936. Spolu s prototypy trolejbusů Praga TOT a Tatra T 86 byl určen pro první československý „moderní“ trolejbusový provoz v Praze. Vůz 1Tr obdržel evidenční číslo 301 a vcelku spolehlivě jezdil až do roku 1955, kdy byl odstaven. O rok později byl vyřazen ze stavu pražských trolejbusů a byl předán Národnímu technickému muzeu, které však tento unikátní vůz v roce 1961 sešrotovalo.\n\nV roce 1936 byl vyroben jediný vůz.\n\n"}
{"id": "137185", "url": "https://cs.wikipedia.org/wiki?curid=137185", "title": "Schneiderův pohár", "text": "Schneiderův pohár\n\nSchneiderův pohár (oficiálním názvem Coupe d'Aviation Maritime Jacques Schneider) byla letecká soutěž vyhlášená francouzským průmyslníkem Jacquesem Schneiderem. Jednalo se o rychlostní závod hydroplánů létajících po trojúhelníkové trase délky 280 km, později 320 km. Mezi lety 1913 až 1931 se konal závod celkem 11krát.\n\nSoutěž měla velký vliv na technický vývoj soudobých letadel. Schneider ji vyhlásil 5. prosince 1912 (podle jiných zdrojů již v roce 1911), první závod se letěl 6. dubna 1913 v Monaku a zúčastnili se ho 4 piloti.\n"}
{"id": "137191", "url": "https://cs.wikipedia.org/wiki?curid=137191", "title": "Hoblík", "text": "Hoblík\n\nHoblík je truhlářský nástroj, sloužící k zarovnávání a vyhlazování povrchu dřeva. Tato činnost se nazývá hoblování.\n\nKlasický hoblík se obvykle skládá z dřevěného těla ve tvaru hranolu, a do něj zapuštěného nože. Břit nože (zvaného \"želízko\") vyčnívá několik desetin milimetru pod spodní rovinu hoblíku. Klouzavým pohybem hoblíku po povrchu dřeva odkrajuje nůž tenkou hoblinu. Na přední části větších hoblíků bývá rukojeť pro snazší uchopení.\n\nModerní ruční hoblíky jsou vyráběny z kovu. Proti dřevěným hoblíkům mají vyšší životnost i přesnost. Funkce je shodná s hoblíkem dřevěným.\n\n\nHoblíky se vyrábějí v různých provedeních a velikostech. Dělí se na typy pojmenované podle použití:\n\nDalší úzce specializované druhy:\n\nZa časů monarchie a I. republiky se tradovalo, že dobrý truhlář se pozná podle hoblin. Když byly široké, dlouhé a tenčí než cigaretový papír, svědčily o dobrém truhláři. Nabroušení ostří hoblíku a seřízení záběru do materiálu vyžaduje značnou zručnost.\n\nV současné době je ruční hoblík většinou nahrazován elektrickým hoblíkem. Technicky se jedná o zmenšenou srovnávací frézku. Hoblovací vřeteno obsahuje zpravidla dva nože, případně malé čtvercové žiletky uspořádané do spirály. Otáčí se proti směru hoblování. Práce s elektrickým hoblíkem je jednodušší, než s klasickým hoblíkem.\n\n"}
{"id": "137193", "url": "https://cs.wikipedia.org/wiki?curid=137193", "title": "Road Movie (album)", "text": "Road Movie (album)\n\nRoad Movie (2002) je název třetího řadového alba skupiny Traband. Tvoří ho 11 písniček a jedna instrumentálka (\"Radio Sara\"). Album bylo pokřtěno 31. října 2002 v Praze na Dobešce.\n\n\nNa webu kapely je pak možnost ještě stáhnout dva mp3 bonusy (\"Ça bouge ici!\" a \"Šup šup do auta!\"), což jsou – podobně jako \"Intro\" – nahrané a smixované zvuky a ruchy z cest po Francii.\n\"Intro : Ať žije bigbít\" je nahráno v létě 2002 v Paříži a \"Ça bouge ici!\" v Provence. Tyto dvě nahrávky se na webu skupiny objevily již na podzim 2002, \"Ça bouge ici!\" pak ale na nějaký čas zmizela.\n\nAlbum Traband nahrál ve složení: Jarda Svoboda (akordeon, kytara, zpěv), Evžen Kredenc (banjo, zpěv), Jana Modráčková (trumpeta, zpěv), Robert Škarda (tuba), Jakub Schmid (baskřídlovka) a Petr Vizina (bicí).\nV písni \"Koleda\" hostuje tzv. \"Dětský pěvecký sbor Svoboda\".\n"}
{"id": "137200", "url": "https://cs.wikipedia.org/wiki?curid=137200", "title": "Galéra", "text": "Galéra\n\nGaléra či galeje je typ lodi – veslice s pomocným oplachtěním. Byla využívána pro obchodní i válečné účely. Brázdila Středozemní moře zhruba od 8. století př. n. l. Jejich ústup souvisí s nástupem efektivního dělostřelectva v 15. až 16. století, nahrazeny byly plachetnicemi s děly na boční straně ( ) v 17. století a definitivně vytlačeny příchodem parního stroje.\n\nNázev pochází ze středověké řečtiny, název \"galea\" původně označoval typ malé byzantské lodi. Italsky a španělsky se jí říkalo \"galera\", staročesky \"gallé\" a pak \"galejě\". Odtud pochází dnešní výraz galeje, který se používá jak v jednotném (ta galeje) tak i v množném čísle (ty galeje). Veslování na galejích byl kdysi obvyklý těžký trest a z pojmenování tohoto trestu vzniklo i přenesené pojmenování označující jakoukoli nepříjemnou, těžkou, zotročující, popř. ponižující práci.\n\nGaléra konstrukčně vycházela z lodí antického světa. Jednalo se o nízkou, 25–60 m dlouhou štíhlou loď, s ponorem 1,5–2 m. Byla poháněna jednou řadou vesel, u kterých ale sedělo několik veslařů. Galéry mívaly i stěžně, na něž se napínaly pomocné plachty. Plachty byly obvykle trojúhelníkové, latinského typu.\n\nVálečné galéry byly vyzbrojeny dělovou výzbrojí, která byla na rozdíl od plachetnic situována na přídi a zádi. Pro případnou boční střelbu sloužila malá děla na otočných vidlicích. Galéry byly již od dob antiky vybaveny i klounem pro prorážení trupu nepřátelské lodi (taranování). Tento kloun také někdy sloužil jako most pro útok vojáků na dobývanou loď.\n\nZákladní strategií při boji galér bylo protivníka zasypávat salvami šípů, ve snaze ranit nebo zabít co nejvíce veslařů a tím snížit manévrovatelnost lodi; popřípadě nečekaným přiblížením a těsným průjezdem zničit vesla, která protivník na rozdíl od útočníka nestačil zatáhnout, aby následoval taran lodi. Taranem zasažená galéra na klounu nějaký čas držela a bylo možné ji útokem pěchoty obsadit a vyrabovat nebo osvobodit otroky. Pokud útočník po taranování dal pokyn ke zpětnému chodu a kloun z proraženého boku vytáhl, následovalo velmi rychle potopení lodě.\n\nVýhodou galér byla rychlá změna kurzu bez ohledu na vítr (galéra mohla obrácením veslování couvat) a malý ponor, který umožňoval snadný únik před pronásledovateli v těžších a větších lodích. Také nebyly odkázané na rozmary větru a i v naprostém bezvětří mohly pokračovat v cestě.\n\nGaléry si získaly velkou oblibu u středomořských pirátů, kde jim pobřežní vody plné mělčin a ostrůvků umožňovaly maximalizovat výhody lodi. Při překvapivém útoku ze zálohy byly galéry schopny vyvinout na krátkou vzdálenost značnou rychlost (6-7 uzlů) a dostihnout většinu obchodních lodí.\nJako veslaře na galérách bylo hojným zvykem využívat otroky nebo válečné zajatce, kteří byli na své místo přikováni řetězy.\nNa veslaře dohlíželi dozorci a bitím je nutili k náležitému pracovnímu nasazení a držení rytmu. Rytmus udával bubeník, většinou usazený pod kapitánský můstek v zadní části lodi. Vzhledem k vysoké úmrtnosti otroků bylo v přístavech (popř. po obsazení jiné lodi) často třeba doplnit stavy.\n\n\nPoslední velká bitva, ve které se ve větším počtu utkaly galéry, byla Bitva u Svensksundu (1790)\n"}
{"id": "137202", "url": "https://cs.wikipedia.org/wiki?curid=137202", "title": "Soundgarden", "text": "Soundgarden\n\nSoundgarden je americká rocková skupina, která vznikla v Seattlu v roce 1984. Původními členy byli zpěvák a kytarista Chris Cornell, sólový kytarista Kim Thayil, a baskytarista Hiro Yamamoto. Roku 1986 se ke skupině přidal bubeník Matt Cameron, roku 1990 nahradil Ben Shepherd baskytaristu Yamamota.\n\nSoundgarden byli jednou z klíčových kapel při vzniku stylu grunge, spolu s kapelami Nirvana, Alice in Chains nebo Pearl Jam. Stali se také průkopníky alternativního metalu, spolu se skupinami Helmet, Rage Against the Machine nebo Jane's Addiction.\n\nSoundgarden dosáhli svého největšího úspěchu v roce 1994 s albem Superunknown, z něhož singly \"Black Hole Sun\" a \"Spoonman\" vyhrály cenu Grammy. V roce 1997 se kapela kvůli vnitřním sporům rozpadla. V roce 2010 se však dali opět dohromady.\n\nPočátky Soundgarden lze nalézt v kapele The Shemps, které vznikla v Seattlu na začátku roku 1980, a kde působili kytarista Matt Dentino, baskytarista Hiro Yamamoto a bubeník a zpěvák Chris Cornell. Po odchodu Yamamota skupina rekrutovala kytaristu Kima Thayila jako nového basáka. Poté co se skupina rozpadla, se Cornell a Yamamoto spojili s Thayilem a založili Soundgarden. Kim Thayil o Cornellovi později řekl: \"\"Když jsem ho viděl poprvý, vypadal jako někdo, kdo právě vystoupil z námořnictva. Měl děsně krátký vlasy a těsný hadry. Měl skvělej hlas, i když tehdy jsme hráli samý sračky.\"\"\n\nSoundgarden byli založeni v roce 1984. Za bicími seděl a zpíval Chris Cornell, Hiro Yamamoto hrál na baskytaru a Kim Thayil na sólovou kytaru. Kapela si dala jméno podle seattleské sochy z píšťal v Magnuson Parku v Seattlu, která ve větru vydávala kvílivé zvuky. Roku 1985 kapela přijala za bubeníka Scotta Sundquista, Cornell se tak soustředil na zpěv a kytaru. Skupina ze začátku hrála coververze The Doors, Hendrixe, Otise Reddinga a Buddyho Holyho. V roce 1986 vyšly kapele tři skladby na kompilaci labelu C/Z Records \"\"Deep Six\"\"; ta způsobila první významnější zájem velkých vydavatelství o seattleskou scénu (Melvins, Skin Yard, Malfunkshun, Green River a další). V témže roce odešel ze skupiny Scott Sundquist, který byl nahrazen Mattem Cameronem, bubeníkem ze skupiny Skin Yard.\n\nV roce 1987 Soundgarden podepsali smlouvu s malým, ale pro místní scénu nesmírně významným vydavatelstvím Sub Pop, které založil Kimův přítel Bruce Pavitt. Zde vydali svůj první singl \"Hunted Down\", a tentýž rok také EP Screaming Life, o rok později EP Fopp. Kombinace těchto dvou EPček byla vydána na CD Screaming Life/Fopp.\n\nAčkoli se skupině nabízely různé velké nahrávací společnosti, podepsali v roce 1988 smlouvu s menším labelem SST Records. Zde také nahráli své debutové album, Ultramega OK, vydané 31. října 1988. Album si vysloužilo pozitivní recenze, roku 1990 také nominaci na cenu Grammy za nejlepší metalový počin. Podle některých recenzentů se v albu \"střetává sabbathovský a zeppelinský zvuk\". Skupina z alba vydala jediný singl \"Flower\", jejíž video se objevovalo i v pořadu 120 Minutes na MTV. Na jaře 1989 vyrazila skupina na turné po USA a v květnu i na první zahraniční turné po Evropě.\n\nPo tomto turné skupina podepsala smlouvu s A&M Records, s nímž vydala 5. září 1989 album Louder Than Love. Měsíc před zahájením turné podporujícího toto album však ze skupiny odešel basák Yamamoto, aby se mohl vrátit na studia na Western Washington University. Byl nahrazen Jasonem Evermanem, který dříve hrál v Nirvaně. Skupina pak byla od prosince 1989 do března 1990 na turné, Jason se však neosvědčil, a hned po turné v kapele skončil. Thayil se k tomu později vyjádřil: \"S Jasonem to prostě nefungovalo\". Everman s kapelou nahrál EP Loudest Love a záznam Louder Than Live.\n\nNa Evermanovo místo nastoupil Ben Shepherd. Cornell si na něho vzpomněl v souvislosti s Andym Woodem, zpěvákem skupiny Mother Love Bone a Chrisovým bývalým spolubydlícím, který zemřel na předávkování heroinem. Tehdy si vzpomněli na starého přítele Shepherda, který \"...se Andymu v něčem podobal...\" a nabídli mu uvolněné místo basáka. Podle Cornella přinesl Shepherd \"svěží a kreativní přístup k nahrávání\".\"\n\nSestava skupiny se od této chvíle nezměnila. Dne 8. října 1991 vydala skupina album Badmotorfinger. První singl z alba, \"Jesus Christ Pose\", získal okamžitou pozornost, MTV se tuto píseň rozhodla zakázat hrát. Mnoho posluchačů bylo touto písní pobouřeno, považovalo ji za satanistickou. Členové kapely obdrželi několik výhrůžek smrtí. Cornell nakonec vysvětlil, že text písně kritizuje osobnosti veřejného života, kteří se opírají o náboženství a Ježíše Krista, ačkoliv tak sami nežijí. V té době vydala Nirvana album Nevermind, které trhalo rekordy v prodejnosti. Badmotorfinger tak zůstal zčásti v pozadí, měl však také velký vliv na zpopulárnění seattleské hudby. Krátce nato vyšly singly \"Outshined\" a \"Rusty Cage\". Album bylo v roce 1992 nominováno na cenu Grammy za nejlepší metalový počin. Objevilo se také v žebříčku 100 nejprodávanějších alb roku 1992.\n\nPo vydání alba byla skupina od října do listopadu 1991 na turné po USA. Poté sloužili jako předkapela pro Guns N' Roses na jejich Use Your Illusion Tour. V květnu 1992 se při této příležitosti zastavili i na pražském strahovském stadionu. Vystoupila také na nově vniklém festivalu Lollapalooza. V listopadu vydala skupina videokompilaci Motorvision, záznam z koncertu v Seattlu z 5. a 6. března 1992. Skupina se také objevila ve filmu Singles, pojednávající o Seattlu. V roce 1993 skupina nahrála píseň \"Show Me\" pro album No Alternative, nahrané organizací Red Hot, podporující osoby trpící AIDS.\n\nV červenci 1993 začala skupina pracovat na svém čtvrtém studivém albu, které bylo dokončeno v září. Vydáno bylo 8. března 1994 pod názvem Superunknown, a podle mnohých zůstává dodnes nepřekonaným dílem této kapely, celosvětově se jej prodalo přes devět milionů kopií. Singl \"Black Hole Sun\" získal cenu Grammy za nejlepší hard rockový počin, singl \"Spoonman\" získal cenu za nejlepší metalový počin. Album bylo v roce 1995 nominováno na cenu Grammy za nejlepší rockové album.\n\nKapela začala podpůrné turné v lednu 1994 v Oceánii a Japonsku, v oblasti, kde kapela nikdy předtím nebyla, v březnu se skupina přesunula do Evropy, v květnu se vrátila do USA. Poslední část turné byla poznamenána Cornellovými zdravotními problémy s hlasivkami, několik koncertů bylo zrušeno. V roce 1995 vydala EP Songs of the Superunknown, které obsahuje několik písní z alba.\n\nPo celosvětovém turné na podporu alba Superunknown začali členové kapely pracovat na materiálu pro nové album. Atmosféra v kapele již v té době začala houstnout, všichni měli rozdílné názory na to, jak má následující album znít. I přes všechny problémy práce na albu pokračovala. Album bylo nazváno Down on the Upside a vydáno bylo 21. května 1996. Album si vedlo skvěle v prodeji i v recenzích, úspěchu Superunknown však nedosáhlo. Singl \"Pretty Noose\" byl v roce 1997 nominován na cenu Grammy za nejlepší hard rockový počin.\n\nKapela vyrazila na koncertní šňůru s Metallicou. Problémy v kapele však narůstaly, a 9. dubna 1997 skupina oznámila, že se rozpadá.\n\nČlenové skupiny poté šli každý svou vlastní cestou. Cornell se spojil se členy skupiny Rage Against the Machine a založil s nimi skupinu Audioslave a vydal také několik samostatných počinů. Thayil a Shepherd působili s většími či menšími úspěchy v různých kapelách. Cameron našel uplatnění jako bubeník ve skupině Pearl Jam.\n\nDne 1. ledna 2010 Cornell napsal na svém profilu na Twitteru, že Soundgarden se opět dávají dohromady. Dne 28. září 2010 vydala kapela kompilační album Telephantasm, na níž byla vydána nová píseň \"Black Rain\". V březnu 2011 vydala další živé album Live on I-5, záznamy z koncertů v rozmezí 30. listopadu až 18. prosince 1996.\n\nV únoru 2011 bylo na oficiálních Soundgarden oznámeno, že kapela začala nahrávat nové album. Při čekání na nové album vydala skupina píseň \"Live to Rise\", která se stala součástí soundtracku k filmu Avengers. Dne 27. září 2012 vydala singl \"Been Away Too Long\" k nadcházejícímu albu. Album s názvem King Animal bylo vydáno 13. listopadu 2012 a stalo se tak po 16 letech novým studiovým albem kapely.\n\nV roce 2015 začali vrcholit zvěsti o přípravě nového alba, což v srpnu téhož roku potvrdil sám Cornell. 19. ledna 2016 bylo oficiálně uvedeno, že se Soundgarden vrátili v plné sestavě do studia. Poslední zprávy pochází ze 14. července 2016, kdy bylo kapelou oznámeno, že má hotovou práci pro šest písní, které vytvořili.\n\nDne 18. května 2017 byl Cornell nalezen mrtev krátce poté, co odehrál koncert v Detroitu. Cornellova manželka Vicky Karayiannis, která popírala, že by měl v poslední době deprese či sebevražedné sklony, se mu nemohla dovolat, poprosila tedy jeho blízkého přítele, aby ho šel zkontrolovat na hotelový pokoj komplexu MGM Grand Detroit. Po vyražení dveří následně našel nehybné Cornellovo tělo na podlaze v koupelně. Přivolaní záchranáři už jen mohli konstatovat smrt a mrtvé tělo následně převezli na patologii. Podle prozatím nepotvrzených zpráv, které přinesly dva detroitské deníky, měl policejní mluvčí prozradit informaci, že přivolaní policisté a záchranáři našli nehybné Cornellovo tělo se smyčkou kolem krku.\n\nPoslední skladbou na jejich setlistu byla „Slaves & Bulldozers“, jejíž živou verzi skupina již několik let obzvláštňuje tím, že do ní přidává část z gospelové balady „In My Time Of Dying“, kterou kdysi slavně předělali Led Zeppelin.\n\nV textu zmíněné písně se mimo jiné zpívá: \"„In my time of dying, I want nobody to mourn. All I want for you to do is take my body home. Well, well, well, so I can die easy.“\", což volně přeloženo znamená: \"„V době mého skonu nechci, aby nikdo truchlil. Chci po tobě pouze to, abys odnesl mé tělo domů. Takže, takže, takže, budu moct umřít s lehkostí.“\"\n\n\n\n\n\n"}
{"id": "137203", "url": "https://cs.wikipedia.org/wiki?curid=137203", "title": "Lužická aliance", "text": "Lužická aliance\n\nLužická aliance (LA) (hornolužickosrbsky Łužiska Alianca, dolnolužickosrbsky Łužyska Alianca, něm. Lausitzer Allianz) je politická strana, která si klade za cíl hájit zájmy Lužických Srbů v Německu. Strana se snaží navázat na tradici strany stejného jména, která byla zakázána za Třetí říše. Peter Hadank byl vystřídán na pozici lídra strany Hannesem Wilhelmem-Kellem.\n\nSerbska Ludowa Strona byla založena 26. března 2005 v Chotěbuzi pod názvem \"Serbska ludowa strona\". Představitelé některých lužickosrbských kulturních organizací, např. Domowiny, vyjádřili negativní postoj ke vzniku strany a za vhodnější považují prosazování zájmů svého národa v rámci větších německých politických stran.\n\nSLS hodlá kandidovat v komunálních volbách a ve volbách do zemských sněmů v Braniborsku a v Sasku.\n\nSpolupracovníkem strany v Evropském parlamentu je polský politik Sylwester Chruszcz.\n\n"}
{"id": "137204", "url": "https://cs.wikipedia.org/wiki?curid=137204", "title": "SLS", "text": "SLS\n\nZkratka SLS může mít následující významy:\n\n"}
{"id": "137206", "url": "https://cs.wikipedia.org/wiki?curid=137206", "title": "Aleksander Kwaśniewski", "text": "Aleksander Kwaśniewski\n\nAleksander Kwaśniewski (* 15. listopadu 1954 Białogard) je polský politik bývalý prezident Polské republiky, který tuto funkci zastával v letech 1995–2005.\n\nNarodil se v rodině lékaře a vystudoval na Gdaňské univerzitě ekonomii dopravy. Během studia působil v Socialistickém svazu polských studentů a už ve 23 letech vstoupil do Polské sjednocené dělnické strany (tehdy v Polsku vládnoucí strana komunistického typu). Byl jejím členem až do rozpuštění v roce 1990.\nV letech 1981–1990 byl mimo jiné novinářem (šéfredaktor týdeníku ITN a deníku Sztandard Mlodych).\nV letech 1985 až 1989 byl ministrem mládeže a sportu ve vládě Zbigniewa Messnera a poté Mieczyslawa Rakowského. Ministrem mládeže a sportu se stal jako nejmladší ve věku 31 let.\n\nV letech 1988–1991 byl předsedou Polského olympijského výboru. Od února do dubna 1989 se účastnil jednání s demokratickou opozicí (tzv. jednání u kulatého stolu), kde zastupoval vládní (komunistickou) stranu. Kwaśniewski stál při vzniku obnovené levice v Polsku. Od ledna 1990 je předsedou Hlavní rady Sociální demokracie Polské republiky (SdPR), která je hlavní silou koalice Svaz demokratické levice (SLD), která zvítězila v parlamentních volbách 1993. V roce 1995 se stal prezidentem, když ve druhém kole prezidentských voleb porazil Lecha Wałęsu. V dalších prezidentských volbách v roce 2000 funkci obhájil. V roce 2005 byl ve funkci vystřídán Lechem Kaczyńským.\n\nOd roku 1979 je ženatý s Jolantou Kontyovou, majitelkou realitní kanceláře, mají jednu dceru Aleksandru. Kwaśniewski sám sebe definuje jako agnostika.\n\n"}
{"id": "137208", "url": "https://cs.wikipedia.org/wiki?curid=137208", "title": "Louis Blériot", "text": "Louis Blériot\n\nLouis Charles Joseph Blériot (1. července 1872 – 2. srpna 1936) byl francouzský vynálezce a letecký konstruktér. Uskutečnil první let přes kanál La Manche v letadle těžším než vzduch. \n\nNarodil se v Cambrai, vystudoval inženýrství na École Centrale Paris. Svůj zájem o letectví předvedl, když v roce 1900 postavil svou vlastní ornitoptéru, typ letadla z raných dob letectví, které za účelem letu napodobovalo ptáky máváním křídel. \n\nBlériot a jeho společník Gabriel Voisin založili továrnu na vývoj a výrobu letadel Établissements Blériot-Voisin. V letech 1903 až 1906 společnost vyvinula několik typů letadel, které však neměly velký úspěch. Různé pohledy na konstrukci letadel v roce 1908 vedly k ukončení spolupráce. Voisin neviděl budoucnost letadla v jednoplošnících, Blériot byl opačného názoru.\n\nPo letech, kdy se zdokonaloval v umění pilotáže, se Blériot rozhodl pokusit získat cenu jednoho tisíce liber nabízenou londýnským deníkem \"Daily Mail\" za úspěšný přelet kanálu La Manche. 25. července 1909 uletěl 22 mil (35 km) z Les Barraques (blízko Calais) do Doveru ve svém motorovém letounu Blériot XI poháněném benzínem Shell Spirit. Let v průměrné výšce 100 metrů trval 37 minut.\n\nPo tomto letu získal Blériot více než sto objednávek na typ XI, nakonec bylo vyrobeno celkem asi 800 kusů. Blériot se tak stal prvním výrobcem komerčních letadel. Později byl označován za „otce moderního jednoplošníku“.\n\nV následujících letech se stal Blériot úspěšným podnikatelem, který ve své firmě Société Pour Aviation et ses Derives (známější pod akronymem SPAD) vyrobil tisíce letadel nasazených státy Trojdohody do bojů v 1. světové válce.\n\nVyráběl také automobilové svítilny, motocykly a jízdní kola.\n\nJe pohřben ve Versailles.\n\nV říjnu 1908 vypsal majitel novin London Daily Mail lord Northcliffe cenu ve výši 1000 liber, která byla přislíbena za přelet Lamanšského průlivu. O získání ceny za pokusili dva piloti: britský pilot Hubert Latham s letadlem Antoinette a Louis Blériot s typem No. XI.\n\nLatham 19. července pro selhání motoru neuspěl a 6 mil od anglického pobřeží přistál na vodě. Louis Blériot vzlétl 25. července 1909 v ranních hodinách z pole nedaleko Calais na mírně upraveném letadle Blériot XI. Vzdálenost 36,6 km uletěl za 27 minut a přistál na anglické půdě nedaleko Doverského hradu. Louis Blériot cenu získal, i když při přistání poškodil vrtuli a podvozek. Pilot však zraněn nebyl (nohu měl v sádře už při startu). V Londýně si letadlo prohlédlo za čtyři dny kolem 120 000 lidí. Ve Francii byl vřele přivítán a získal titul rytíř Čestné legie.\n\nV roce 1914 namaloval malíř Robert Delaunay obraz „Hommage à Blériot“, jako hold průkopníkovi letectví.\n\nV den stého výročí Blériotova prvního přeletu kanálu, 25. července 1909 opakoval francouzský letec Edmond Salis let ve věrné replice slavného stroje. Přestože jeho let trvalo o několik minut déle než Louisi Blériotovi, podvozek jeho letounu zůstal bez poškození.\n\nLetadlo používané Blériotem k jeho letu přes kanál je umístěno v pařížském „Muzeu umění a řemesel“; francouzský básník Guillaume Apollinaire uvedl, že sem bylo převezeno „v triumfálním průvodu“.\n\nNa Blériotovu počest je pojmenován ledovec Blériot v Grahamově zemi v Antarktidě.\n\n"}
{"id": "137210", "url": "https://cs.wikipedia.org/wiki?curid=137210", "title": "Kolotoč (album)", "text": "Kolotoč (album)\n\nKolotoč je název druhého řadového alba skupiny Traband. Tvoří ho 12 písniček, jedna instrumentálka (\"Sedm statečných trpaslíků\") a závěrečný bonus \"Prodloužená jízda\", což je živá nahrávka Karla Vepřeka při tzv. Jaroslavení (MHD Tour).\n\n"}
{"id": "137221", "url": "https://cs.wikipedia.org/wiki?curid=137221", "title": "K. ú.", "text": "K. ú.\n\nZkratka k. ú. má více významů:\n\n"}
{"id": "137223", "url": "https://cs.wikipedia.org/wiki?curid=137223", "title": "Irena Bukačová", "text": "Irena Bukačová\n\nIrena Bukačová (* 16. července 1949 Praha) je česká historička, publicistka, překladatelka a ředitelka Muzea a galerie severního Plzeňska v Mariánské Týnici. Vystudovala filozofii, dějepis a dějiny umění na Filozofické fakultě Univerzity Karlovy v Praze, doktorát získala z dějin italské filozofie. Její práce jsou zaměřeny na památkovou péči a region severního Plzeňska.\n\n\n"}
