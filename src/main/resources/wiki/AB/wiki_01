{"id": "82191", "url": "https://cs.wikipedia.org/wiki?curid=82191", "title": "Irské tance", "text": "Irské tance\n\nPod pojmem irské tance rozumíme skupinu tradičních tanečních forem pocházejících z Irska, které lze rozdělit na step dancing, seán nos a ceilí.\n\nSpolečenské irské tance se dále dělí na céilí tance a setové tance neboli sety. Irské sety se tančí v různých uspořádáních. Ceilí se tančí v nejrůznějších formacích složených ze dvou až šestnácti tanečníků. Oba druhy společenského tance se dále liší stylem a technikou tance. Společenské irské tance představují živou tradici. Některé tance jsou napříč taneční komunitou k vidění v mnoha obměnách a není výjimkou tance upravovat či vytvářet zcela nové.\n\nPro moderní step dancing, který v roce 1994 proslavila světoznámá show Riverdance, je charakteristický rychlý pohyb nohou v kontrastu s kontrolovaným držením trupu a nehybnými pažemi. Do této kategorie spadá především soutěžní irský tanec a show tance.\n\nNa soutěžích v irském tanci je nejčastěji k vidění sólový moderní step dancing, ale existují například i soutěže v ceilí tancích. Pro soutěžní tanec je typické kontrolované, nikoli však strnulé, držení trupu, napnuté, u těla držené paže a rychlé a precizní pohyby nohou. Tančí se v měkkých botách (\"soft shoes\") nebo tvrdých (stepových) botách (\"hard shoes\").\n\nJe pravděpodobné, že irské taneční tradice vznikaly ruku v ruce s tradiční irskou hudbou. Počátky irského tance jsou nejasné, víme ale, že byl později ovlivněn tanečními formami z kontinentální Evropy, především čtverylkou. Taneční mistři cestovali a vyučovali po celém Irsku až do počátku devatenáctého století. Soutěžím a veselkám nebyl v té době nikdy vyhrazen velký prostor, takže taneční mistři měli pro svá vystoupení málo místa. Tančili tedy na stolech nebo dokonce na sudech. To mělo za následek vznik značně svázaných tanečních stylů bez přesunů po taneční ploše a bez pohybu paží, které tanečník držel napnuté u těla. Později přestal prostor být problémem a irské taneční styly na to reagovaly zapojením větších pohybů a přesunů po pódiu, jak můžeme vidět například ve zmíněné show Riverdance.\n\nCéilí tance jsou v Irsku i po světě k vidění v mnoha, často od sebe dosti odlišných, variacích. Počet tanečníků potřebných pro různé tance je od pouhých dvou až po šestnáct. Některé tance je možné tančit jako postupové v kruhu nebo dlouhém zástupu tvořeném teoreticky neomezeným počtem párů (takovými tanci jsou například \"The Walls of Limerick\", \"The Waves of Tory\", \"Haymakers Jig\", \"An Rince Mór\", nebo \"Bonfire Dance\"). Céilí tance se často tančí v rychlém tempu a některé jsou poměrně složité (například \"Antrim Reel\" nebo \"Morris Reel\"). Na společenských akcích se můžeme setkat s „vyvoláváním“, kdy určená osoba v průběhu tance ohlašuje bezprostředně následující kroky nebo figury, aby si mohli zatančit i ti, kteří tanec dobře neznají. Céilí se nejčastěji tančí za doprovodu tradičních nástrojů – bodhrán (irský buben), fiddle (irské housle), whistle (kovová píšťala) nebo koncertina (šestihranná tahací harmonika) – spolu s dalšími nástroji (např. běžná tahací harmonika, kytara, příčná flétna).\n\nOznačení \"céilí tanec\" pochází z 19. století, kdy ho zavedla Gaelská liga. Podstatné jméno \"céilí\" označuje společenskou událost s irskou hudbou a tancem, jako přídavné jméno pak specifikuje typ tance. Na některých \"céilithe\" (množné číslo slova céilí) se tančí jen céilí tance, na jiných jen setové tance a na některých směsice obou druhů.\n\nCéilí tance je možné tančit i na soutěžní úrovni, přičemž soutěžní tance jsou přísnějšími a precizněji prováděnými verzemi tanců společenských. Využívá se třiceti céilí tanců, které mají standardizovanou podobu a jsou zapsány v knize \"Ar Rinncidhe Foirne\" jako typické ukázky irských lidových tanců. Z časových důvodů se na většině soutěží tančí jen krátké ukázky, ne celé tance.\n\nTřicet oficiálních tanců z \"Ar Rinncidhe Foirne\":\n\n\nIrské setové tance vznikly z francouzských čtverylek, které si Irové změnili k obrazu svému pomocí irské hudby a kroků z irského tanečního stylu sean-nós. Setový tanec poznáme podle charakteristické formace tanečníků. Tančí sety čtyř párů (tedy osmi tanečníků) uspořádaných do čtverečku. Tanec se skládá z několika figur, z nichž každá má několik částí. Existují figury pro různé rytmy, nejčastěji reely, jigy, polky, hornpipy a slidy. Různé setové tance mají původ v různých částech Irska a často nesou jméno místa svého původu (například \"The Corofin Plain Set\", \"The South Galway Set\" nebo \"The Clare Lancers Set\").\n\nPojem step dancing dnes nejčastěji označuje moderní formu irského tance, která se přímo vyvinula ze starého stylu step dancingu. V Irsku najdeme step dancing v několika podobách (včetně staré techniky sean-nós a starého stylu step dancingu), nicméně podobou dnes pravděpodobně nejznámější je munsterská neboli jižní forma, která je formalizovaná \"An Coimisiún le Rincí Gaelacha\", Komisí irského tance.\n\nStep dancing je nejčastěji k vidění při formálnějších příležitostech než irské společenské tance, například na soutěžích nebo vystoupeních pro veřejnost.\n\nFormy moderního step dancingu lze rozdělit do dvou hlavních kategorií podle typu taneční obuvi: tanec v měkkých botách („soft shoe dancing“) a stepový tanec v tvrdých botách („hard shoe dancing“).\n\nV měkkých botách se tančí čtyři styly: reel, slip jig, light jig a single jig (někdy zvaný hop jig). Reely bývají ve 4/4 (případně 2/4 či 2/2) taktu, slip jigy v 9/8 taktu. Single jigy i light jigy jsou v 6/8 taktu, ale mají jiné rozložení těžkých dob. Mezi styly v tvrdých botách patří hornpipe v synkopovaném 2/4 nebo 4/4 rytmu, treble jig (známý též jako heavy jig nebo hard jig) v pomalém 6/8 rytmu, treble reel tančený na reelovou hudbu a tradiční sety, skupina tanců tančených na setovou hudbu a obsahující setové kroky. Frázování hudby k mnoha tradičním setům je nepravidelné. Mezi tradiční sety patří například \"St. Patrick's Day\", \"Blackbird\", \"Job of Journeywork\", \"Three Sea Captains\", \"Garden of Daisies, Jockey to the Fair\" nebo \"King of the Fairies\". Existují i náročnější moderní sety, které tančí pokročilí tanečníci. Tančí se na setovou hudbu, ale nemají setové kroky.\n\nNa soutěžích tanečník obvykle tančí od čtyř do šesti kroků, podle úrovně pokročilosti. Délka jednoho kroku je osm taktů hudby a každý krok se tančí napřed od pravé a hned poté od levé nohy. Formát setů je jiný: Tanečník obvykle nejdříve zatančí jeden krok, který trvá osm taktů hudby a hned se opakuje od druhé nohy, podobně jako u jiných tanců. Pak ale následuje set, který je šestnáct taktů dlouhý a neopakuje se.\n\nIrské taneční obuvi jsou dva druhy, zmíněné měkké boty (\"soft shoes\") a stepové boty (\"hard shoes\"). Měkké boty se nejčastěji vyrábí z černé kůže a dámské a pánské provedení se od sebe velmi liší. Dámské měkké boty, známé jako ghillies či počeštěně ghilky, se tvarem podobají baletním piškotům. Na rozdíl od nich se ale k noze upevňují dlouhými tkaničkami, s jejichž pomocí se dá bota utahovat od prstů až po vršek nártu. Poté se tkaničky na nártu překříží, obtočí okolo chodidla a nahoře zavážou. Mezi očky na tkaničky na nártu má mnoho typů ghilek hluboké oválné výkroje, které spolu se šněrováním vytváří charakteristický estetický efekt. Pánské měkké boty se nazývají reel shoes (boys reel shoes, česky také \"reelky\"). Podobají se jazzovým botám, ale mají výrazný tvrdý podpatek. Podpatky se využívají na hlasité klikání, které je tradičně součástí mužského tance v měkkých botách.\n\nJeště několik generací zpátky se na soutěže běžně chodilo v „nedělním“ – každý si zkrátka vzal své nejlepší oblečení. Dnes má většina tanečních škol své kostýmy, ve kterých soutěží tanečníci nižších pokročilostí a které jsou jinak určené k vystoupením pro veřejnost. Tanečníci, kteří jsou na soutěžích úspěšní nebo mají při vystupování sólové role, si pak často pořizují kostým vlastní. Každý sólista či sólistka má jiný a jeho design a barvy záleží na preferencích tanečníka. Móda silně zdobených a vyšívaných dámských šatů, která přišla v 70. a 80. letech dvacátého století, stále přetrvává a u dívčích kostýmů je tendence k až přehnané zdobnosti dnes ještě silnější. Na soutěžích panuje také móda kudrnatých vlasů. Většina žen a dívek nosí kudrnatou paruku nebo příčesek, některé si ale vlní své vlasy. Muži a chlapci na soutěže zpravidla nosí košili, vestičku, kravatu a černé kalhoty.\n\nOficiální soutěž v step dancingu se nazývá feis ([feš], množné číslo \"feiseanna\" [fešna]). Slovo \"feis\" pochází z irštiny, kde znamená „slavnost“ (přísně vzato slavnost se soutěžemi v hudbě a řemeslech). Soutěže jsou členěny na kategorie podle věku a pokročilosti. Názvy úrovní a další organizační záležitosti se liší stát od státu a oblast od oblasti. Tanečníci jsou hodnoceni na základě techniky (práce nohou, vytočení, stoj na vysokých špičkách...), stylu (ladnost, energičnost...) a dalších parametrů, jako je frázování, rytmus nebo zvuk tvrdých bot.\n\nKaždoročním regionálním šampionátům se říká \"oireachtas\" (). Takové soutěže pořádá každá z velkých step dancingových organizací. Největší soutěží je Světový šampionát pořádaný organizací \"An Coimisiún\", kterého se účastní na 6 000 tanečníků z více než 30 zemí.\n\n\"Oireachtas Rince Na Cruinne\" neboli Světový šampionát (pro tanečníky zapsané pod \"An Coimisiún\") se poprvé konal v roce 1970 ve škole Coláiste Mhuire Dublinu. Později se šampionát začal stěhovat po Irsku a Severním Irsku. Jinde se poprvé odehrál v roce 2002, a sice ve skotském Glasgow. V roce 2009 se pak Světový šampionát poprvé konal v USA, konkrétně ve Filadelfii. V roce 2011 se konal opět v Dublinu, 2012 v Belfastu a 2013 v Bostonu. Šampionáty pro roky 2014 – 16 jsou vypsány do Londýna, Montréalu a Glasgow (v tomto pořadí). Glasgowský šampionát z roku 2010 byl zpracován v dokumentárním snímku BBC \"Jig\", který je určitým vhledem do života tanečníků světové úrovně.\n\nCeloirský a mezinárodní šampionát (\"All Ireland and International Championships\") organizace \"An Comhdhail\" se každoročně koná o Velikonocích. O Velikonocích pořádá svůj Světový a evropský šampionát (\"World and European Championships\") i organizace WIDA (\"World Irish Dance Association\", Světová asociace irského tance), která sdružuje převážně tanečníky z kontinentální Evropy. Nejdůležitější soutěží organizace NAIDF (\"North American Irish Dance Federation\", Severoamerická federace irského tance) je \"The Nationals\".\n\nStejně jako irské hudbě, i irskému tanci se začíná věnovat více pozornosti na sklonku devadesátých let. V roce 1997 byl založen první klub irských tanců v ČR \"Rinceoirí\" [rinkojrí], který je dodnes největší taneční skupinou a školou zabývající se irskými tanci v ČR. Teprve několik let poté začaly vznikat další skupiny a školy, nejprve v Praze, později v Brně a Ostravě.\n\nDo českého povědomí se irský tanec dostal díky vystoupení \"Lord of the Dance\" a \"Riverdance\" v ČR. Irskému tanci se dá v Česku věnovat rekreačně i soutěžně, mnohé skupiny irských tanců pořádají také více či méně profesionální vystoupení pro veřejnost. Česká republika má v současné době 3 držitelky lektorského titulu TCRG, který umožňuje vysílat svěřence na všechny úrovně soutěží v Evropě i ve světě. Těmito lektorkami jsou: zakladatelka taneční školy Luas Dancing School Tereza Bachová, spoluzakladatelka taneční školy inSpiral Dance Company Tereza Bernardová a bývalá členka taneční skupiny Rinceoirí Marie Dernovšková. Mnoho českých tanečníků ale soutěží pod záštitou zahraničních lektorů, například pod TCRG Adrianou Šturdíkovou (Avalon Academy – taneční skupina Coiscéim), či TCRG Leanne Gray (McGahan Lees Academy – taneční skupina Rinceoirí). Každý rok v srpnu se koná \"Letní škola irských tanců\" v Praze, která je určena pro pokročilé tanečníky i širší veřejnost. Za účasti českých i zahraničních lektorů ji pořádá Václav Bernard.\n\n\n"}
{"id": "82192", "url": "https://cs.wikipedia.org/wiki?curid=82192", "title": "Josef Balabán", "text": "Josef Balabán\n\nGenerálmajor i. m. Josef Balabán (5. června 1894 – 3. října 1941) byl legionář, československý voják, příslušník odbojové organizace Obrana národa a její zpravodajsko-sabotážní skupiny známé jako Tři králové.\n\nJosef Balabán se narodil 5. června 1894 v obci Obory u Dobříše v okrese Příbram v rodině hajného. Základní vzdělání získal v letech 1905 až 1908 na měšťanské škole v Sedlčanech. Poté se vyučil strojním zámečníkem a v roce 1914 nastoupil v Praze u firmy Stross jako kreslič a nástrojař.\n\n26. října 1914 byl odveden do rakouskouherské armády a zařazen k zeměbraneckému pěšímu pluku v Písku. V jeho řadách odjel v lednu 1915 na ruskou frontu. Již v 3. dubna 1915 byl zajat a umístěn do internačního tábora Kašíra nedaleko Moskvy a poté v Tule. V červenci téhož roku se přihlásil do vznikajících československých legií. Zpočátku byl zařazen u záložního pluku, poté k lehkému dělostřeleckému pluku. Po absolvování poddůstojnické školy byl od listopadu 1917 již jako desátník zařazen k muničnímu parku 1. baterie. V řadách legií se zúčastnil bitev u Lipjag či Buzuluku a střetnutí s bolševickými oddíly.\n\nPo návratu do nově vzniklého Československa 22. dubna 1920 se stal, již v hodnosti poručíka příslušníkem československé armády. Nastoupil jako velitel 2. oddílu 1. dělostřeleckého pluku Jana Žižky z Trocnova v Praze. 1. listopadu 1921 byl povýšen na nadporučíka, 1. listopadu 1923 se stal velitelem 1. baterie, v prosinci byl povýšen na kapitána. 2. prosince 1926 byl povýšen na štábního kapitána.\n\n15. září 1929 byl povolán k dělostřeleckému oddělení ministerstva národní obrany, kde působil jako referent osobní skupiny. Rok na to, 7. listopadu 1930 byl povýšen na majora. Od 1. května 1934 do září 1936 působil jako velitel oddílu 1. dělostřeleckého pluku. V té době, k 1. červenci 1936 byl také povýšen na podplukovníka. Od 15. září 1936 byl jmenován přednostou osobní skupiny na MNO.\n\nPoté, co vstoupila v platnost Mnichovská dohoda a Československo přišlo o své pohraniční oblasti, začal s dalšími důstojníky připravovat plány na vytvoření podzemní armády. Okleštěné Česko-Slovensko se stále více dostávalo pod vliv nacistického Německa a Balabán předvídal, že obsazení zbytku republiky je jen otázkou času.\n\nPo okupaci Čech a Moravy nacistickým Německem a zřízení protektorátu se podílel na likvidaci MNO. Z této pozice zodpovídal i za umisťování důstojníků rozpuštěné čsl. armády do civilních profesí. To činil v souladu s plány Obrany národa (ON). Poté byl přidělen k ministerstvu zdravotnictví a sociální péče. Podařilo se mu dosáhnout penzionování, čímž se mohl naplno zapojit do odboje.\n\nOrganizoval a vedl jeden z rámcových pluků ON. Navíc začal budovat zpravodajskou síť a od léta 1939 se stal členem užšího vedení ON. Zpravodajská síť měla napojení nejen v Praze, ale kontakty i v Brně, Plzni a dalších důležitých městech. V té době začal navíc v rámci ON formovat skupinu, která měla plnit nejen zpravodajské, ale i diverzní úkoly v boji proti okupační moci. Do skupiny (německými bezpečnostními složkami později pojmenované jako Tři králové) patřili kromě Balabána pplk. Josef Mašín a škpt. Václav Morávek. Díky přísnému dodržování konspiračních opatření se skupině podařilo přečkat likvidaci první garnitury ON.\n\nOd ledna 1940 se stal zástupcem znovuobnovené ON v Ústředním vedení odboje domácího (ÚVOD). Zároveň byla jeho skupina exilovým velením pověřena udržováním kontaktů s jedním z nejdůležitějších agentů předválečného 2. oddělení HŠ Paulem Thümmelem, známým jako A-54. Balabán tento úkol předal Morávkovi, zároveň se ale podílel na vyhodnocování a radiovém předávání informací do Londýna. Osobně pak udržoval kontakty se sovětskými zpravodajci působícími v protektorátu. Zprvu patřil k iniciátorům této spolupráce, v pozdější době ale začal formu těsné spolupráce se Sověty opouštět, neboť se ukázalo, že sovětská strana nejenže neplní dohodu (reciproce ve výměně zpravodajských informací), ale navíc se snaží si domácí odboj v protektorátu podřídit.\nTři králové se pod Balabánovým velením podíleli i na diverzní činnosti. Vrcholem jejich akcí byly dva bombové atentáty provedené v Berlíně. První z nich v lednu 1941 úspěšně zasáhl německé ministerstvo letectví a policejní ředitelství. Druhá diverzní akce v Berlíně byla provedena v únoru 1941 na berlínském Anhaltském nádraží a byla zamířena na vlak Heinricha Himmlera, který unikl smrti jen náhodou (vlak pro technickou poruchu přijel na jiné nádraží).\n\nZ obavy před infiltrací gestapa do největší odbojové organizace Ústřední vedení odboje domácího i kvůli neshodám s některými představiteli domácího odboje uvedl do provozu vlastní vysílačku známou pod krycím názvem Sparta II. Při jedné z konspirativních schůzek s bývalými armádními rotmistry (tzv. Prstýnkáři), mezi nimiž mělo gestapo svého konfidenta Antonína Nerada, byl 22. dubna 1941 po krátké přestřelce dopaden a zatčen. Po zatčení byl vyslýchán a přestože byl vyšetřovateli mučen, nepodlehl, nic nevyzradil a díky dezinformacím získal čas pro Mašína a Morávka. Těm se podařilo přemístit vysílačku a tím pokračovat dál v činnosti. Když jako zastupující protektor nastoupil R. Heydrich a bylo vyhlášeno stanné právo, byl Josef Balabán odsouzen Stanným soudem k trestu smrti. Dne 3. října roku 1941 byl za prvního stanného práva v jízdárně kasáren bývalého dělostřeleckého pluku v Praze-Ruzyni popraven.\n\nV roce 1946 byl in memoriam povýšen do hodnosti plukovníka, v roce 1947 potom do hodnosti brigádního generála. V květnu 2005 byl povýšen do hodnosti generálmajora.\n\nPamětní deska veliteli odbojové skupiny Tři králové Josefu Balabánovi byla slavnostně odhalena na Den vítězství 8. května 2006 na rohu Evropské a Studentské ulice v Praze 6, v místě, kde byl po boji zatčen gestapem.\n\n\n\n"}
{"id": "82193", "url": "https://cs.wikipedia.org/wiki?curid=82193", "title": "Pat Buchanan", "text": "Pat Buchanan\n\nPatrick Joseph Buchanan (* 2. listopadu 1938, Washington, D.C.) je americký konzervativní spisovatel, politik, publicista a televizní komentátor. V minulosti se dvakrát pokoušel získat nominaci republikánské strany pro prezidentské volby v USA, v roce 2000 kandidoval ze Reformní stranu. Je jedním ze zakladatelů a hlavních přispěvatelů magazínu The American Conservative (TAC) a komentátor zpravodajské kabelové televize MSNBC. Mimo to napsal několik knih prezentující jeho politické, náboženské a sociální názory. Řadí se k tradičnímu (tzv. skalnímu) konzervatismu.\n\nBuchanan vyrůstal v silně konzervativní a křesťanské rodině s irskými, skotskými a německými kořeny, jejíž rodokmen je zmapován do roku 1667. Někteří z jeho předků bojovali ve válce za americkou nezávislost, jiní příslušníci rodu Buchananů zase bojovali v občanské válce na straně Konfederovaných států amerických.\n\nPat Buchanan pochází z devíti sourozenců, jeho otec William Buchanan (přezdívaný Pop) celou rodinu výrazně ovlivnil a měl v rukou výchovu všech dětí, zejména sedmi synů. „Pop“ obdivoval McArthura, McCarthyho a Franca, patřil k izolacionistickému hnutí „America first“, ale po napadení USA Japonskem a Hitlerově vyhlášení války začal podporovat válečné úsilí Angloameričanů.\n\nPo maturitě na prestižním katolickém gymnáziu Gonzaga Buchanan vystudoval angličtinu a filozofii na univerzitě v Georgetownu (Georgetown University). Již tehdy se ukazuje coby silně politicky profilovaný, podílel se také na studentské demonstraci proti sovětskému vpádu do Maďarska. Po absolutoriu na Georgtownu získal doktorát ze žurnalistiky na Columbijské univerzitě a poté uzačal pracovat v konzervativním listu St.Louis Globe democrat. Angažoval se také v neúspěšné prezidentské kampani konzervativního jestřába Barryho Goldwatera.\n\nRoku 1966 si jej vybral do týmu poradců viceprezident Richard Nixon, po jeho zvolení do prezidentské funkce Buchanan pracoval v Bílém domě jako prezidentův poradce. Tu samou funkci zastával u dalšího republikánského prezidenta, Geralda Forda. Začátkem osmdesátých let se podílel – spolu s bratrem Tomem a sestrou Angelou – na prezidentské kampani Ronalda Reagana a po jeho přesvědčivém vítězství se Buchanan stává hlavním poradcem pro styk s médii a také prezidentovým „speechwritterem“. Roku 1987 musel tento post opustit, protože veřejně podpořil nezákonný vývoz zbraní pro antikomunistické partyzány v Nikaragui (aféra Irangate).\n\nV letech 1992 a 1996 byl druhým nejúspěšnějším kandidátem republikánské strany v prezidentských primárkách. Pokaždé získal kolem třetiny republikánských hlasů a zvítězil ve státě New Hampshire. Na republikánském sjezdu v roce 1992 na sebe strhl pozornost projevem o kulturní válce, v němž varoval před sílícím vlivem neomarxistické a kulturní levice.\n\nV roce 2000 opustil Republikánskou stranu na protest proti jejímu ovládnutí neokonzervativci a neúspěšně kandidoval v prezidentských volbách za Reformní stranu.\n\nV současné době je šéfredaktorem (a zakladatelem) magazínu American Conservative, který má svou internetovou verzi www.amconmag.com, a ústřední postavu ztělesňuje rovněž na webu www.theamericancause.org, kde se nachází mimo jiné rozsáhlý archiv jeho článků. Staré články Pata Buchanna z první poloviny devadesátých let je možno stáhnout na www.buchanan.org.\n\nBuchanan bývá označován za ústřední postavu politického směru zvaného paleokonzervatismus, mezi jehož základními pilíře patří tradicionalistický konzervatismus v anglosaském duchu, vlastenectví a rodinné i křesťanské hodnoty. Je stoupencem striktního omezení imigrace, odmítá posilování nadnárodních struktur jako EU, OSN a WTO na úkor suverénních států, ostře vystupuje proti multikulturalismu a pozitivní diskriminaci a odmítá vývoz demokracie do ciziny za cenu životů amerických vojáků a peněz amerických daňových poplatníků. Rovněž v takzvaných kulturně-morálních otázkách (registrované partnerství, genderové spory, feminismus, držení zbraní atp.) zastává konzervativní stanoviska.\n\n\n\n"}
{"id": "82196", "url": "https://cs.wikipedia.org/wiki?curid=82196", "title": "Vlado Milunić", "text": "Vlado Milunić\n\nVlado Milunić (* 3. března 1941 Záhřeb, Jugoslávie) je český architekt chorvatského původu.\n\nJeho rodiče, oba lékaři, se na konci čtyřicátých let vraceli z dvouleté stáže v USA a při mezipřistání v Praze zůstali v Československu jako političtí emigranti. Zavčas se totiž dozvěděli o jedné z právě probíhajících Titových politických čistek. Milunić směl až po dlouhém desetiletém odloučení s třemi sestrami vycestovat z Opatije, kde žili s babičkou, za rodiči do Prahy. Bylo to 24. října 1956 letadlem Bělehrad-Praha, které mělo mít mezipřistání v Budapešti. Zavčas se v letadle dozvěděli, že v Budapešti vypukla maďarská revoluce a letadlo na poslední chvíli mezipřistání zrušilo a přistálo až v Praze.\n\nStudoval na FA ČVUT v Praze (1960–1966). Po studiu, do roku 1969 byl na stáži v Paříži, kde vystřídal asi deset kanceláří. Po návratu do Československa od roku 1969 spolupracoval na sociálních stavbách více než dvacet let s Janem Línkem, s kterým začínal v projekční kanceláři Karla Pragera, odkud po několika letech odešli (jako i jiné osobnosti, s kterými architekt Prager nevycházel).\nPo sametové revoluci v roce 1990 založil vlastní Studio VM (Volné myšlenky).\n\nSpolu s Frankem O. Gehrym je autorem Tančícího domu, \"Ginger and Fred\", na Rašínově nábřeží v Praze. V zahraničí je často uváděn Gehry jako jediný autor, občas i Milunić jako lokální architekt, výjimečně jako spoluautor.\n\nSouběžně s Tančícím domem úspěšně vyřešil na pražském sídlišti Petřiny mnohem těžší úkol, jak napravit situaci, že v Praze, bydlí 40% obyvatel na nevzhledných panelových sídlištích.\n\nNikdy nebyl členem žádné strany. Svoje politické názory vyjadřuje prostřednictvím sociálně zaměřených staveb. Pravidelně vystupuje ve veřejných diskusích a v médiích proti korupci ve veřejných stavebních zakázkách, za preferenci veřejné dopravy před individuální, proti mrakodrapům na pražské Pankráci, supermarketům, zneužívání volného trhu, nekolegiálnímu chování architektů, drsnému chování bank, pojišťoven, developerů, atd.\n\nJe členem ČKA, OA, Spolku Mánes, poroty Ekofilmu a studentské soutěže Xella, pedagogem na ČVUT.\n\nV roli člena poroty festivalu Ekofilm, nad kterým má záštitu ministerstvo životního prostředí, v roce 2010 informoval, že ministr Pavel Drobil porotu zprostředkovaně instruoval, že žádnou z festivalových cen nesmí získat film Auto*Mat Martina Marečka. Pavel Drobil obvinění odmítl, ale Milunić na obvinění trvá.\nPro volební období 2010–2013 byl Vlado Milunič zvolen a je členem představenstva České komory architektů.\n\n\nheslo \"Vlado Milunić\" na:\n\nčlánky:\n\nportréty: , na stránkách jedinak.cz\n"}
{"id": "82199", "url": "https://cs.wikipedia.org/wiki?curid=82199", "title": "Frank Gehry", "text": "Frank Gehry\n\nFrank O. Gehry, Frank Owen Gehry (* 28. února 1929 Toronto, jako Ephraim Owen Goldberg) je americko-kanadský architekt, v Česku známý jako jeden z autorů Tančícího domu.\n\nNarodil se v roce 1929 v kanadském Torontu v chudé rodině druhé generace polských židů (jeho dědeček odešel z Lodže v roce 1908). Už jako malé dítě si stavěl města ze zbytků dřeva. V roce 1947 se i s rodinou přestěhoval do Los Angeles, začal pracovat jako řidič rozvážkového vozu a studovat vysokou školu. Roku 1952 se oženil s Anitou Snyder, která mu později poradila, aby si změnil jméno na Franka Gehryho.\n\nV roce 1951 absolvoval architekturu na University of Southern California, poté absolvoval stáž u architekta Victora Gruena v Los Angeles. V letech 1956–57 studoval urbanismus na Graduate School of Design Harvardovy univerzity. Poté dva roky pracoval s architekty Pereirou a Luckmanem v Los Angeles), v roce 1961 pak s architektem André Remondetem v Paříži.\n\nV roce 1962 založil vlastní firmu Frank O. Gehry Associates v Los Angeles. Zpočátku pracoval na projektech obchodních center a podobných komerčních zakázkách. Během 70. let se často stýkal se soudobými losangeleskými umělci a jejich tvorba ho začala ovlivňovat. První stavbou v experimentálním stylu byla přestavba a přístavba jeho vlastního rodinného domu v Santa Monice v letech 1978–1979 pro novou rodinu, v roce 1975 se totiž Gehry znovu oženil (s předchozí manželkou se rozvedl v roce 1966) s Bertou Isabel Aguilerou, se kterou žije dodnes.\n\n\"(výběr)\"\n\n\n\n"}
{"id": "82255", "url": "https://cs.wikipedia.org/wiki?curid=82255", "title": "Souřadnicový zápis tenzorových veličin", "text": "Souřadnicový zápis tenzorových veličin\n\nSouřadnicový zápis tenzorových veličin je způsob zápisu vektorů, tenzorů a obecněji tenzorových polí pomocí jejich složek v dané soustavě souřadnic. Při takovém způsobu zápisu předpokládáme, že souřadnicove jsou pevně dány a píšeme jen složky tenzorů vůči této soustavě souřadnic. Tento formalismus se využívá především v teorii relativity (např. ) a v diferenciální geometrii.\n\nMnohé důležité tenzorové identity vyskytující se ve fyzice mají vlastnost, že zápis identity vypadá ve všech soustavách souřadnic stejně. Tato vlastnost se nazývá \"invariance\". Podobně můžeme mluvit o \"invariantních diferenciálních operátorech\", pokud se v identitě vyskytuje diferencování a zápis rovnice nezávisí na volbě souřadnic.\n\nPříkladem souřadnicového zápisu tenzorů je popis metrického tenzoru pomocí sady čísel (resp. funkcí) formula_1, kde \"i,j\" jsou přirozená čísla, anebo popis Riemannova tenzoru křivosti pomocí jeho složek formula_2.\n\nJednotlivé složky tenzorových veličin jsou značeny indexy, přičemž indexy nahoře se nazývají \"kontravariantní\" a odpovídají souřadnicím vektorů, kdežto indexy dole se nazývají \"kovariantní\" a odpovídají značení kovektorů (forem). V teorii relativity se zpravidla používá řeckých písmen a hodnot 0...,3 pro indexování časoprostorových \"tenzorových veličin\" a latinských indexů 1...,3 pro prostorové vektory a tenzory. Tenzorovou veličinou se rozumí tenzory, tenzorová pole, tenzorové hustoty a pole tenzorových hustot. Ve fyzice se rozdíl mezi tenzory a tenzorovými poli často nezdůrazňuje a mluví se o nich souhrnně jako o tenzorech.\n\nSouřadnicový zápis je založen na užívání Einsteinova sumačního pravidla, tedy sčítání přes všechny hodnoty indexů, které jsou v jednom členu označeny stejně a mají opačnou polohu. Takové indexy se nazývají \"sčítací\" (anglicky \"„dummy indices“\"). Indexy, přes které se nesčítá, se nazývají \"volné\".\n\nV relativitě se často využívá faktu, že operujeme na prostoru s definovanou metrikou a skrz ni definovanou beztorzní metrickou konexí. Metrika umožňuje mj. tzv. zvedání a snižování indexů tenzorových veličin vysčítáním daného indexu s metrikou. Metrická konexe zase zavedení kovariantních derivací, jejichž aplikací se definuje většina obvyklých invariantních diferenciálních operátorů. Ve formalismu je ustálené značení obvykle se vyskytujících objektů, jako metrický tenzor, Kroneckerovo delta a Levi-Civitův tenzor.\n\n\"Příklady:\"\n\nMetrický tenzor udává diferenciální nárůst vzdálenosti \"s\" při změně součadnic formula_4 podle vztahu\n\nVzdálenost se pak měří po křivce, podél které se tento vztah zintegruje. Metrický tenzor rovněž určuje velikost vektorů podle vztahu\n\nBěžně se zavádí také metrický tenzor v kontravariantním tvaru formula_7, který je definován vztahy\n\nKovariantní a kontravariantní vyjádření tenzorů jsou provázány následujícími dvěma vztahy (\"A\" je \"n\"-krát kontravariantní a \"m\"-krát kovariantní tenzor (\"m\"+\"n\")-tého řádu, jehož k-tý index (vždy z příslušné skupiny indexů) snižujeme, resp. zvyšujeme):\n\nChceme-li, aby námi užívaný formalismus platil v libovolné souřadné soustavě, je potřeba definovat permutační znak a Kroneckerovo delta tak, aby šlo o tenzorové veličiny, a to s důrazem na správnou polohu indexů. Zpravidla se používá méně obecné zavedení.\n\nTakto definované Kroneckerovo delta se transformuje jako tenzor a má v každé souřadné soustavě stejný tvar. Snížením nebo zvýšením indexu metrikou vidíme, že je totožné s metrickým tenzorem, neboť\n\nPožadavek nezávislosti na souřadné soustavě znemožňuje stejně jednoduché zavedení permutačního symbolu. Obecněji se proto v křivých prostorech zavádí podle následující definice:\n\nformula_18 je přitom determinant z metrického tenzoru. Tím, že definujeme formula_19 pro jedno uspořádání indexů a tím, že změní znaménko při záměně každých dvou indexů, je definice jednoznačná. Z ní také plyne, že pokud jsou dva indexy shodné, permutační symbol má nulovou hodnotu. Při této definici se formula_19 transformuje jako tenzor. Obvyklé je také zavedení formula_21 pro formula_22, kde obětujeme tenzorové transformační vlastnosti za jednoduchost zápisu.\n\nV rovném prostoru a kartézské souřadnicové soustavě obě definice přechází v klasické zavedení permutačního symbolu.\nChceme-li souřadnicově zapsat vektorové (tenzorové) diferenciální operátory, zavádí se tzv. \"operátor čárky\" pro derivování podle souřadnic, a to následujícím způsobem:\n\nPracujeme-li v souřadných soustavách, které mají nekonstantní metrický tenzor, prostá parciální derivace souřadnic tenzorového pole není tenzorové pole. Proto se v definici diferenciálních operátorů zavádí tzv. kovariantní derivace, která tuto vlastnost má. V souřadnicovém formalismu se zpravidla značí \"středníkem\". Nejčastěji je definována přes Levi-Civitovu beztorzní konexi generovanou metrikou.\n\nV následující tabulce jsou porovnány vybrané identity ve vektorovém zápisu a v souřadnicovém zápisu. Předpokládá se trojrozměrný prostor s konstantním metrickým tenzorem. Pro Kartézské souřadnice navíc platí formula_24.\n"}
{"id": "82261", "url": "https://cs.wikipedia.org/wiki?curid=82261", "title": "Peno", "text": "Peno\n\nPeno ( ) je jezero ve Tverské oblasti v Rusku, na Valdajské vysočině. Náleží ke skupině skupiny jezer, přes které protéká horní tok Volhy před přítokem řeky Seližarovka. Má rozlohu 16,7 km². Jeho průměrná hloubka je 3,5 m a maximální 6,4 m. Leží v nadmořské výšce 205 m.\n\nJe protáhnuté ze severu na jih a má délku 28,8 km a šířku asi 2,1 km. Délka pobřeží je 38,7 km. Mírně skloněné břehy jsou porostlé lesem. Na jihovýchodním břehu leží vesnice Peno, na severním břehu několik osad a na východním chata Orlinka. Západní břeh osídlen není.\n\nZdroj vody je převážně sněhový a dešťový. Zamrzá v listopadu a rozmrzá v dubnu nebo na začátku května. Je spojeno průtokem s jezerem Vselug.\n\nSkupina jezer \"Hornovolžská jezera\" je spojena od r 1843 do Hornovolžské přehrady. Největší jezera v této skupině jsou Volgo, \"Vselug\", Stěrž a \"Peno\".\n"}
{"id": "82262", "url": "https://cs.wikipedia.org/wiki?curid=82262", "title": "Bektašijské vtipy", "text": "Bektašijské vtipy\n\nBektašíja je muslimským súfijským řádem (taríka) známým pro svůj folklór a zejména specifické vtipy a příběhy, které se vztahují k islámské společnosti, konkrétně k Malé Asii. V těchto příhodách Bektašiové vystupují jako volnomyšlenkáři a vystupují proti oficiální podobě institucionalizovaného islámu a zpochybňují tak některé hodnoty společnosti a obvyklé vnímání islámu. Ve vtipech se Bektašiové často označují za Baba Erenler (moudří otcové, vyjadřuje respekt, množné číslo \"ler\").\n\nČastým námětem je zpochybňování formálních povinností věřících a poukazování na diskriminaci Alevitů/Bektašiů majoritní sunnitskou populací ve srovnání s tolerancí vůči židům a křesťanům. Právě humor Bektašiům pomáhal sarkasticky zvládat jejich pozici. Přestože je dnes toto dědictví respektováno nejen Bektašii, ale i mnohými tureckými sunnity, občas je považováno za odchylku od skutečné bektašijské filosofie a prohlašováno za ponižující pro Bektašie. Ti jej však obecně považují za nedělitelnou součást své kultury. Zajímavá je paralela se židovskými anekdotami.\n\n\n\n\n\n\n\n\n\n\n\n\n\n"}
{"id": "82263", "url": "https://cs.wikipedia.org/wiki?curid=82263", "title": "Velje", "text": "Velje\n\nVelje ( ) je jezero v Novgorodské oblasti v Rusku. Leží 30 km jihozápadně od města Valdaj. Má rozlohu přibližně 35 km².\n\nZahrazením odtoku řeky Javona bylo celé povodí \"Velje\" připojeno k povodí jezera Šlino. Přes jezero \"Šlino\" a z něj odtékající řeku Šlina se voda z \"Velje\" dostává do řeky Cna. Ta ústí do Hornovolockého vodního systému.\n"}
{"id": "82266", "url": "https://cs.wikipedia.org/wiki?curid=82266", "title": "Katolická akce", "text": "Katolická akce\n\nKatolická akce je označení pro účast laiků na církevní činnosti, respektive pro různé skupiny integrující činnost laiků pod vedením kněží a řeholníků, jejichž účelem je jednak prosazovat katolická stanoviska ve společnosti, jednak rozvíjet vnitrocírkevní aktivity a zapojovat do nich laiky. Jednotlivé Katolické akce jakožto organizované skupiny vznikaly obvykle v rámci států nebo podobných celků počátkem 20. století. Většina z nich už zanikla pod diktátorskými režimy nebo se přeorganizovala a zreformovala v modernější a laičtější spolky s podobnými cíli. Asi největší a nejaktivnější dosud existující katolickou akcí je italská \"Azione Cattolica\".\n\nV Československu je nutno rozlišit původní Katolickou akci, jejíž činnost byla násilně ukončena státními orgány v červnu 1949, od státem řízené Katolické akce založené dne 10. června 1949 z popudu představitelů KSČ za pomoci tzv. vlasteneckých kněží, která ovšem nikdy pořádně nefungovala a po necelém roce byla potichu rozpuštěna.\n\n"}
{"id": "82268", "url": "https://cs.wikipedia.org/wiki?curid=82268", "title": "Vivi (jezero)", "text": "Vivi (jezero)\n\nVivi ( ) je jezero v Evenckém rajónu Krasnojarském kraji v Rusku. Má rozlohu 229 km².\n\nLeží na severozápadě Středněsibiřské pahorkatiny v úzké tektonické propadlině, která byla vytvořená erozí a ledovcem.\n\nOdtéká z něj řeka Vivi (přítok Dolní Tunguzky).\n"}
{"id": "82273", "url": "https://cs.wikipedia.org/wiki?curid=82273", "title": "Vjalozero", "text": "Vjalozero\n\nVjalozero ( ) je jezero v Murmanské oblasti v Rusku. Leží na jihovýchodě Kolského poloostrovu (Kandalakšský břeh) v nadmořské výšce 121 m. Má rozlohu 98,6 km².\n\nPobřeží je členité s velkým množstvím zálivů.\n\nZdrojem vody jsou převážně povrchová voda a atmosférické srážky. Zamrzá na konci října nebo v listopadu a rozmrzá ve druhé polovině května nebo v červnu. Z jezera odtéká řeka Vjala (levý přítok Umby).\n"}
{"id": "82275", "url": "https://cs.wikipedia.org/wiki?curid=82275", "title": "Volgo", "text": "Volgo\n\nVolgo ( ) je jezero ve Tverské oblasti v Rusku, na Valdajské vysočině. Má rozlohu 61 km².\n\nJe poslední ze skupiny jezer, přes které protéká horní tok Volhy před přítokem řeky Seližarovka.\n\nSkupina jezer Hornovolžská jezera je spojena od roku 1843 do Hornovolžské přehrady. Dal větší jezera v této skupině Vselug, Stěrž a Peno.\n"}
{"id": "82276", "url": "https://cs.wikipedia.org/wiki?curid=82276", "title": "Katolická akce (státní)", "text": "Katolická akce (státní)\n\nTzv. Katolická akce byla státem řízená organizace založená dne 10. června 1949 z popudu představitelů KSČ za pomoci tzv. vlasteneckých kněží jako byli Bohuslav Černocký a Josef Plojhar. Její vedení se usídlilo v budovách krátce předtím násilně zabraných skutečné Katolické akci. Jelikož se nejednalo o skutečnou Katolickou akci, kterou pouze napodobovala, je často v odborné i beletristické literatuře uváděna v uvozovkách nebo s přídomkem \"tak zvaná\".\n\nÚčelem této Katolické akce (KA) mělo být získání podpory pro novou dohodu mezi československým státem a katolickou církví (Vatikánem); rozumí se dohodu, která by vyhovovala komunistickému režimu a z katolické církve by udělala národní církev, méně závislou na Vatikánu a více závislou na státu. Protože nejvyšší představitelé církve takovou dohodu z pochopitelných důvodů odmítali, měli to být právě „vlastenečtí kněží“, kteří by s širokou podporou „pokrokových věřících“ manifestovali většinový názor v církvi a tak donutili arcibiskupa Berana na smlouvu přistoupit.\n\nUstavující schůze Ústředního výboru Katolické akce se zúčastnilo přibližně 70 duchovních a dalších více než 2000 ji údajně podporovalo. Původně měli stát „vlastenečtí kněží“ také v nejvyšším tříčlenném vedení Katolické akce, ale ve snaze o zvýšení důvěryhodnosti nové organizace a nezavdání dalších příčin k exkomunikaci komunistickému režimu oddaných kněží (někteří již byli oficiálně exkomunikováni, jako např. Josef Plojhar), byli nakonec do jejího čela dosazeni laici. Předsedou se stal manžel spisovatelky Marie Pujmanové, Ferdinand Pujman. Také v čele většiny krajských a okresních výborů Katolické akce stáli komunisté – koncem 40. let byla zejména na Moravě většina komunistů stále ještě příslušníky katolické církve. Získáváním podpory pro Katolickou akci mezi nekomunistickými věřícími (např. sbíráním podpisů, pořádáním souhlasných manifestací, získáváním členů do výborů KA atd.) byla pověřena zejména lidová strana, přestože nejvýše postavený lidovecký kněz (Josef Plojhar) nakonec do vedení KA jmenován nebyl.\n\nAkce skončila naprostým fiaskem. Biskupové v čele arcibiskupem Beranem zareagovali velice ostře a odmítli novou katolickou akci v pastýřském listě \"Hlas biskupů a ordinářů věřícím v hodině velké zkoušky\". Vzápětí poté se do celé věci zapojil i Svatý stolec, když výnosem z 20. června mimo jiné exkomunikoval všechny, kteří tuto tzv. „Katolickou akci“ podporovali nebo do ní vstoupili. \n\nNižší organizace KA se nedařilo zakládat, pokud vznikly, tak často pouze za pomoci „katolíků“, kteří v nich přijali funkci jakožto „stranický úkol“. a od celé věci se pod hrozbou církevních trestů distancovali i mnozí „vlastenečtí kněží“. Navíc postupně vycházelo najevo, že mnohé údajné podpisy na podporu Katolické akce patří kněžím i laikům, kteří s akcí nesouhlasili, nebo byly vylákány různými podvodnými praktikami. To celou akci ještě více z diskreditovalo. \n\nAkce navíc vyvolala rozkol v „obrozené“ lidové straně, kterou se po únorových čistkách jen s potížemi podařilo počátkem roku 1949 obnovit i na nižších úrovních. Například ostravské krajské vedení ČSL se od Katolické akce od počátku distancovalo a v jiných krajích se některé nedávno ustavené místní organizace strany na protest proti podpoře KA samy rozpustily.\n\nAvšak také vláda reagovala na tuto situaci tvrdými protiopatřeními – exkomunikace prohlásila za nezákonné a kněží, kteří četli v kostelech zakázané pastýřské listy nebo „neplnili své povinnosti“ (např. odmítali udělit svátosti věřícím komunistům) byli vystaveni tvrdým postihům, včetně několikaletého vězení. Na jaře roku 1950 ovšem vedení KSČ muselo konstatovat mizivou podporu Katolické akci mezi věřícími a organizace byla tiše rozpuštěna.\n\n\n\n"}
{"id": "82277", "url": "https://cs.wikipedia.org/wiki?curid=82277", "title": "Vselug", "text": "Vselug\n\nVselug ( ) je jezero ve Tverské oblasti v Rusku, na Valdajské vysočině. Spolu s jezerem Peno má rozlohu 37 km² (vlastní \"Vselug\" 30 km²). Jeho průměrná hloubka je 7,7 m a maximální 16 m.\n\nPřes jezero protéká horní tok Volhy po odtoku z jezera Stěrž (18 km²). Podél břehu se táhne mělčina široká 15 až 20 m, složená z štěrku a valounů.\n\nNa jezeře je rozšířeno rybářství. Skupina jezer Hornovolžská jezera náleží od roku 1843 do Hornovolžské přehrady. Další větší jezera v této skupině jsou Volgo, Stěrž a Peno.\n\n"}
{"id": "82281", "url": "https://cs.wikipedia.org/wiki?curid=82281", "title": "Izohyeta", "text": "Izohyeta\n\nIzohyeta (také Isohyeta, z řec. \"isos\", stejný a \"hyetos\", déšť) je pojem z oblasti meteorologie, kterým se označuje čára spojující místa se stejným objemem atmosférických (dešťových, sněhových atd.) srážek za určité časové období, obvykle za rok.\nIzohyetická mapa je tak mapa s vyznačením úrovně srážek pomocí těchto čar.\n\n"}
{"id": "82283", "url": "https://cs.wikipedia.org/wiki?curid=82283", "title": "Lope de Vega", "text": "Lope de Vega\n\nLope de Vega (též Félix Lope de Vega Carpio či Lope Félix de Vega Carpio; 25. listopadu 1562 Madrid – 27. srpna 1635 Madrid) byl španělský dramatik, básník a prozaik.\n\nStudoval teologii a filozofii. Je mu připisováno přibližně 2000 her, z nichž se dochovalo 425. Mezi nejlepší se řadí zejména jeho historická dramata, která mají složité zápletky a rušný děj, s častým motivem cti. Vytvářel dramata \"„pláště a kordu“\" a je zakladatelem nového dramatu jménem španělská komedie, což je veršované drama, kde se mísí tragické a komické prvky, rozdělené do tří částí.\n\nStudoval na jezuitské koleji v Madridu, ale ve dvanácti letech utekl z domova a vstoupil do služeb ávilského biskupa. Ve třinácti letech napsal svoji první divadelní hru. Po krátký čas studoval na univerzitě, prošel i armádou, v níž se účastnil invaze do Anglie, poté žil ve Valencii. Prožíval mnoho milostných vztahů (a to i v době, kdy se stal knězem). Byl dvakrát ženatý, ale k hlavní událostí v jeho životě došlo v roce 1634, kdy mu královský komorník unesl dceru. O rok později Lope de Vega zemřel. Za jeho rakví šel celý Madrid.\n\nLopemu de Vegovi se připisuje až 2 000 prací, z nichž se dochovalo asi 470. Jeho autorství je však potvrzeno jen u 314 z nich. Psal mimo jiné náboženské hry (\"Narození Kristovo\", \"Stvoření světa\"), pastýřské hry (\"Zamilovaný Amor\"), národní komedie s náměty antické a jiné historie (\"Vypálený Řím\", \"Velikost Alexandrova\", \"Císařská koruna\", \"Koruna Otakarova\", \"Hvězda sevillská\", \"Ovčí pramen\", \"Velkovévoda moskevský\"), mravoličné komedie (\"Zahradníkův Pes\", \"Chytrá milenka\", \"Nevšímavost dělá divy\", \"Učitel tance\", \"Vzbouření v blázinci\"), komedie pláště a dýky (\"Rytíř Olmeda\"), pastýřské romány (\"Arcadia\", \"Betlemští pastýři\", \"La Dorotea\") a sonety (\"Sonet na sonet\").\n\nLope de Vega je považován za tvůrce tzv. \"komedie pláště a dýky\", která čerpá náměty ze šlechtické společnosti, přináší témata,jako jsou láska, čest, žárlivost. Nezajímá se o prostředí a okolnosti, ale plně se soustřeďuje na zápletku. Prostřednictvím těchto her autor kritizuje společenskou morálku, poukazuje na nerovné postavení jednotlivých vrstev. Jeden z příkladů této komedie je Rytíř z Olmeda.\n\n\n"}
{"id": "82284", "url": "https://cs.wikipedia.org/wiki?curid=82284", "title": "Rabíndranáth Thákur", "text": "Rabíndranáth Thákur\n\nRabíndranáth Thákur, bengálsky রবীন্দ্রনাথ ঠাকুর [robīndronāth thākur], v anglickém přepisu Rabindranath Tagore (7. května 1861, Kalkata – 7. srpna 1941, Kalkata) byl bengálský básník, prozaik, dramatik, hudební skladatel, malíř, pedagog a filosof, propagátor nezávislosti Indie a indického kulturního dědictví, hlasatel sbližování Východu a Západu, nositel Nobelovy ceny za literaturu z roku 1913.\n\nRabíndranáth Thákur se narodil roku 1861 v sídle svých rodičů zvaném \"Jorasanko\" v bengálské části Kalkaty jako nejmladší ze čtrnácti dětí. Pocházel z bohaté a prominentní rodiny. Jeho dědeček byl velice bohatý muž, který financoval mnohé veřejné projekty (např. vysokou lékařskou školu v Kalkatě), jeho otec byl náboženský reformátor a učenec. Matka mu zemřela, když byl velmi mladý. Jako dítě žil v literárním, hudebním a divadelním prostředí. Jeho nejstarší bratr byl respektovaný filozof a básník, další bratr talentovaný hudebník a dramatik a jedna z jeho sester byla uznávanou spisovatelkou. Sám Thákur začal psát první básně ve věku osmi let.\n\nPrvního vzdělání se Thákurovi dostalo od domácích vychovatelů. Později navštěvoval několik indických škol (např. Bengálskou akademii, kde studoval historii a kulturu). V mladí se příliš nestýkal se svým otcem, který byl neustále někde na cestách. Roku 1873 však s ním otec podnikl dlouhou několikaměsíční cestu po Indii, při které ho rovněž vzdělával v angličtině, sanskrtu, astronomii a historii. Začátkem října roku 1878 pak Thákur odjel do Anglie studovat práva. Nejprve se zapsal na střední školu v Brightonu a později studoval na univerzitě v Londýně. V roce 1880 však studium ukončil, vrátil se do vlasti a začal pracovat na své básnické sbírce \"Večerní zpěvy\", jejichž zasněná nespokojenost připomíná díla anglického básníka Shelleyho, na svém prvním románu \"Tržiště mladé královny\" i na dramatu \"Génius Válmíkiho\". Roku 1883 se oženil s desetiletou Mrinalini Devi Raichaudhuri, se kterou měl dva syny a tři dcery.\n\nV letech 1890 až 1901 žil Thákur ve Východním Bengálsku (dnešní Bangladéš), kde se na otcovo přání ujal správy rodinných statků a kde sbíral místní legendy a folklór. V té době byl již autorem mnoha básnických knih a během zdejšího pobytu také napsal padesát devět svých povídek z celkového počtu osmdesáti čtyř, které později vydal v třídílné sbírce \"Kytice povídek\" z roku 1912.\n\nV roce 1901 se Thákur odstěhoval do Západního Bengálska na rodinnou usedlost Šantinikétan, aby zde založil \"ashram\" (ve starověké Indii označení pro hindskou poustevnu, kde mudrci bydleli v míru a v klidu uprostřed přírody), který by zahrnoval \"mandir\" (chrám a modlitebnu), experimentální školu, zahrady, háje stromů a knihovnu. Ale potkaly ho zde tři rodinné tragedie, roku 1902 zemřela jeho manželka a roku 1903 a 1907 dvě z jeho dětí.\n\nV letech 1905-1906 byl Thákur vůdčím představitelem hnutí za zachování jednoty Bengálska, které britští kolonizátoři rozdělili (tehdy ještě neúspěšně) na hinduistickou a muslimskou část (k rozdělení země stejně roku 1947 došlo, když byl z Britské Indie vyčleněn Pákistán). Thákur se však brzy myšlenkově s hnutím, reprezentovaným především Indickým národním kongresem, rozešel. Kongres totiž podle Thákura stavěl zcela jednostranně do popředí vydobytí maximální míry politických a hospodářských práv a svobod a zcela rezignoval na řešení sociálních problémů zejména indického venkova, které Thákur tak důvěrně znal.\n\nDíky důkladnému studiu angličtiny se stal pro Thákura tento jazyk v podstatě druhou mateřštinou. Proto v letech 1912-1913 začal Thákur pořizovat formou básní v próze poměrně volný anglický překlad výboru ze své duchovní lyriky, zejména ze sbírky \"Gítaňdžali\", z níž přejal pro překlad také titul. Anglická \"Gitanjali\", která vyšla s předmluvou Williama Butlera Yeatse, se setkala v Evropě i v Americe s takovým ohlasem, že přinesla Thákurovi v roce 1913 jako prvnímu příslušníku asijského národa (a prvnímu neevropskému nositeli tohoto ocenění vůbec) Nobelovu cenu za literaturu. Podle odůvodnění Švédské akademie především (citace) \"„… pro hloubku a vznešené zaměření jeho básní, pro krásu a svěžest, jež jeho poetický génius skvělým způsobem dovedl uvést ve své vlastní anglické podobě do literatury Západu“\". Švédská akademie rovněž konstatovala, že \"„básníkova motivace zahrnuje v sobě úsilí o smíření dvou sfér civilizace, které jsou si značně vzdáleny, což je především charakteristickým znakem naší současné epochy a co je jejím nejdůležitějším úkolem a problémem“\".\n\nNa \"Gitanjali\" navázal Thákur roku 1914 dalším svým anglickým překladem, tentokrát svých básní milostných, který vydal pod názvem \"Zahradník (The Gardener)\" a který se setkal se stejným ohlasem jako překlad předcházející. Roku 1915 mu byl britským panovníkem Jiřím V. udělen titul rytíře, který Thákur přijal, ale kterého se v roce 1919 vzdal na znamení protestu proti masakru v Amritsaru, kde britské vojenské jednotky zabily téměř čtyři sta účastníků neozbrojeného protestního shromáždění proti represivním zákonům přijatým britskou koloniální správou.\n\nThákur rovněž hodně cestoval. Navštívil více než třicet zemí na pěti kontinentech a setkal se s nejvýznamnějšími osobnostmi tehdejšího světa, mezi nimiž byli např. William Butler Yeats, Ezra Pound, Henri Bergson, Albert Einstein, Robert Frost, Thomas Mann, George Bernard Shaw, Herbert George Wells, Romain Rolland a další). Dvakrát navštívil i Prahu (roku 1921 a 1926) a také zde přednášel. Své anglické přednášky také vydával knižně, uspořádané do tematických sbírek.\n\nV roce 1921 Thákur a zemědělský ekonom Leonard K. Elmhirst zřídili poblíž Šantinikétanu \"Institut pro venkovskou obnovu\" jako alternativu k hnutí Mahátmy Gándího, se kterým Thákur nesouhlasil (zejména s bojkotem britského zboží, které mělo přinášet Indii soběstačnost, ale venkovu způsobovalo jen velké problémy). Thákur přesvědčil mnohé vědce a sponzory z různých zemí světa (byl mezi nimi i náš pozdější profesor indologie Vincenc Lesný) k účasti na jejich projektu, který měl vytvořit z Institutu vzdělávací místo sloužící k \"„osvobození vesnice z pout bezmocnosti a nevědomosti posílením znalostí“\". Tak byla k původní experimentální škole přičleněna mezinárodní univerzita Višvabháratí a v letech 1922 až 1924 přidáno oddělení hospodářské a umělecko-průmyslové výchovy.\n\nPoslední roky Thákurova života byly poznamenány dlouhodobou nemocí, která začala koncem roku 1937, kdy Thákur ztratil na delší dobu vědomí. Básně, které však v těchto letech napsal, patří mezi jeho nejlepší, neboť se v nich projevují myšlenky na blížící se konec života spojené s mysticismem a s hledáním smyslu lidského života.\n\nRabíndranáth Thákur zemřel roku 1941 v rodinném sídle \"Josaranko\" v Kalkatě, v pokoji, který byl jen o patro výše než ten, kde se před osmdesáti lety narodil.\n\nThákur je dovršitelem moderní indické kulturní renesance, která zapojila indickou literaturu do světového kontextu, aniž ji zbavila nejcennějších rysů jejího tisíciletého odkazu, a dodnes je nejvýznamnějším spisovatelem moderní indické literatury. Napsal víc než 200 knih veršů, dramat, románů, povídkových souborů, esejů a cestopisných črt, z nichž mnohé sám přeložil do angličtiny. V poezii dovedl vyjádřit vlastenecké zanícení, krásu přírody i milostné okouzlení, v pozdější etapě jeho tvorby se pak jeho básně vyznačují duchovní reflexí a hledáním smyslu lidského života. Jeho dramata (z našeho pohledu převážně knižní) se vyznačují převahou lyrického prvku a symbolismem. Z Thákurových próz jsou nejcennější jeho povídky, které jsou oproti jeho románům (ve kterých se projevil zejména nedostatek tradice tohoto žánru v indické literatuře) tematicky i formálně dokonalejší. Thákur, který začal psát povídky již roku 1877 (ve svých šestnácti letech), obohatil indickou povídku o nové umělecké postupy (jako je např. hovorový jazyk), rozšířil její tematické okruhy a prohloubil její humanistické tendence. Jeho rozsáhlé literární dílo doplňuje bohatá tvorba hudební (zejména písně a hudebně taneční dramata) a malířská (především z posledního období jeho života). Dvě jeho písně jsou nyní národními hymnami: v Bangladéši \"Amar Shonar Banglaa\" (1906, \"Mé zlaté Bengálsko\") a v Indiii \"Jana Gana Mana\" (1911, \"Jsi vládce myslí všeho lidu\").\n\n\n\n\n"}
{"id": "82289", "url": "https://cs.wikipedia.org/wiki?curid=82289", "title": "Afrikakorps", "text": "Afrikakorps\n\nDeutsches Afrikakorps (Německý africký sbor), častou zkratkou DAK, byl expediční sbor německého Wehrmachtu během druhé světové války. Afrikakorps operoval mezi lety 1941 a 1943 v severní Africe – v Tunisku, Alžírsku, Libyi a Egyptě.\n\nJeho prvním velitelem byl generál, pozdější velitel Panzerarmee Afrika a polní maršál, Erwin Rommel. Původní název, jež německé jednotky vyslané do severní Afriky nesly, byl Sperrverband Afrika, ale 16. února 1941 byly přejmenovány na Deutsches Afrikakorps.\n\nAfrické tažení začalo útokem italských jednotek z Libye na britskou armádu v Egyptě. Britové útok odrazili a podnikli protiútok do Libye.\n\nAby zabránilo porážce Italů, provedlo Německo operaci Slunečnice (Sonnenblume), tj. vylodění jednotek, zprvu nazývaných Sperrverband Afrika a od 21. února 1941 Afrikakorps, v Libyi. Německé jednotky brzy převzaly hlavní roli v boji proti Britům: jelikož v té době byla pro Brity severní Afrika jediným bojištěm, na němž se mohli přímo utkat s Němci, přikládalo britské velení tomuto střetu velkou důležitost. Zatímco pro Brity nepředstavovalo (díky nadvládě na moři) zajištění přísunu potravin a munice nijak závažný problém, Afrikakorps se musel spoléhat na zásobování přes Středozemní moře. Tyto dodávky se často stávaly terčem útoků britského letectva a námořnictva. Přítomnost britských jednotek na Gibraltaru a na Maltě činila zásobování velmi nesnadným.\n\nAfrikakorps zpočátku bojoval v podřízenosti italské armády v severní Africe, ale již 15. srpna 1941 je zřízena jako vyšší velitelský stupeň Panzergruppe Afrika (Tanková skupina Afrika), která se 30. ledna 1942 mění na Panzerarmee Afrika (Tanková armáda Afrika), jejichž veliteli se postupně stává první velitel Afrikakorpsu E. Rommel. Označení Afrikakorps je ovšem někdy používáno pro všechny německé pozemní jednotky v severní Africe jako celek, jelikož Afrikakorps byl do konce roku 1942 jejich největší součástí.\nNejdůležitější bitvy Afrikakorpsu se odehrály u Tobrúku a El Alamejnu. Po urputných bojích byly síly Osy zahnány do Tuniska. Po vylodění Spojenců v Maroku a Alžírsku byl Afrikakorps sevřen dvěma frontami, takže se jeho pozice stala neudržitelnou. Jelikož jednotky nebyly včas staženy do Itálie, padlo 120 tisíc německých vojáků do zajetí. Afrikakorps kapituloval 13. května 1943.\n\n\n"}
{"id": "82291", "url": "https://cs.wikipedia.org/wiki?curid=82291", "title": "Vladimír Šmicer", "text": "Vladimír Šmicer\n\nVladimír Šmicer (* 24. května 1973, Děčín, Československo) je bývalý český fotbalový záložník. Společně s Milanem Barošem se stal v roce 2005 prvním českým vítězem prestižní Ligy mistrů UEFA. V roce 2008 zvítězil v české anketě Fotbalista roku v kategorii Osobnost ligy.\n\nAktivní fotbalovou kariéru ukončil na podzim 2009 pro opakující se zdravotní problémy. Poté se stal manažerem české reprezentace, ve funkci působil až do neúspěšné kvalifikace na MS 2014 v Brazílii, kdy byl ještě před jejím koncem odvolán (v říjnu 2013). Na konci března 2014 přijal místo asistenta (resp. konzultanta) nizozemského trenéra Alexe Pastoora ve Slavii Praha, kterou vykonával do konce ročníku 2013/14.\n\nJe ženatý s dcerou internacionála Ladislava Vízka Pavlínou. S ní má dceru Natálii a syna Jiřího. Je také členem týmu Real TOP Praha, v jehož dresu se zúčastňuje charitativních zápasů a akcí.\n\nS profesionálním fotbalem začínal v roce 1992 v pražské Slavii, odkud přestoupil po úspěchu na Mistrovství Evropy 1996 do francouzského klubu RC Lens. V roce 1999 si ho trenér Gérard Houllier vybral do Liverpoolu, ve kterém odehrál 6 sezón. Ve svém posledním zápase za Liverpool ve finále Ligy mistrů 2004/05, v němž po prvním poločase Reds prohrávali s AC Milan už 0:3, přišel o přestávce na hřiště a gólem na 2:3 a proměněnou penaltou v penaltovém rozstřelu se podílel na obratu a vítězství svého klubu. Je tak jedním z mála Čechů, kteří tuto soutěž vyhráli a jediným českým střelcem ve finále Ligy mistrů (platí k září 2018). V létě téhož roku si ho do svých řad vybral francouzský klub Girondins Bordeaux. V červenci roku 2007 se vrátil do fotbalové Slavie. V sezoně 2007/08 získal se Slavií mistrovský titul. Za zmínku stojí i fakt, že v říjnu 2008 na Letné v derby se Spartou nastoupil po zranění překvapivě už v základní sestavě a dvěma důležitými góly měl velkou zásluhu na vítězství Slavie 4:1. V sezoně 2008/09 získal se Slavií další mistrovský titul. Kariéru ukončil 9. listopadu 2009 po remíze Slavie s Plzní kvůli nekončícím problémům s kolenem.\n\nV roce 1993 nastoupil Vladimír Šmicer k jednomu utkání za společnou reprezentaci Československa, 27. října 1993 se objevil v základní sestavě domácího kvalifikačního utkání proti Kypru a hrál až do 72. minuty, kdy byl střídán Jaroslavem Timkem. Československo vyhrálo v Košicích 3:0.\n\nV letech 1995-1996 odehrál celkem 7 zápasů za českou reprezentaci do 21 let (4 výhry, 3 prohry) a vstřelil 4 góly.\n\nÚčast na vrcholových turnajích\n\nStřelecky nejvydařenější zápas v reprezentaci odehrál 17. prosince 1997 v Konfederačním poháru FIFA proti Spojeným arabským emirátům, vsítil celkem 3 góly v rozmezí 31. a 71. minuty (utkání skončilo jasným vítězstvím českého týmu 6:1).\n\nCelkem odehrál v letech 1995-2005 v A-mužstvu české reprezentace 80 zápasů (50 výher, 11 remíz, 19 proher) a vstřelil 27 gólů.\n\nGóly Vladimíra Šmicra za reprezentační A-mužstvo České republiky \nPo ukončení aktivní hráčské kariéry v roce 2009 nastoupil na místo manažera české fotbalové reprezentace, skončil v říjnu 2013 po neúspěšné kvalifikaci na MS 2014 v Brazílii.\n\nNa konci března 2014 přijal místo asistenta nizozemského trenéra Alexe Pastoora ve Slavii Praha, která bojovala o záchranu v Gambrinus lize. Mělo jít spíše o pozici konzultanta. V roli působil do konce sezóny 2013/14, kdy Slavia bojovala o setrvání v 1. české lize (což se zdařilo).\n\n\n\n\nVe volbách do Evropského parlamentu v roce 2014 kandidoval jako nestraník na 5. místě kandidátky strany VIZE 2014, ale neuspěl.\n\n\n"}
{"id": "82292", "url": "https://cs.wikipedia.org/wiki?curid=82292", "title": "Videohra pro více hráčů", "text": "Videohra pro více hráčů\n\nMultiplayer () je herní termín převzatý z angličtiny označující programovou možnost počítačové hry, nebo videohry hrát tutéž hru ve stejný čas v několika hráčích najednou.\n\nOpakem multiplayeru je singleplayer.\n\nExistují různé různé kombinace, jak je možnost multiplayeru do her zapracována:\n\nExistují různé architektury multiplayerů:\n\nAkční hry jako Doom nebo Half-Life se mohou hrát na tzv. dedikovaných serverech. Tento server je určen pro koordinaci pohybu a chování hráčů. Stará se o mapu, na níž se zrovna hraje, případně ji po skončení hry (ať už z důvodu vypršení časového limitu, nebo dosažení určitého počtu fragů) vymění za jinou (v některých hrách lze změnu mapy vyvolat hlasováním hráčů).\n\nStrategické hry oproti hrám akčním mohou nabízet hraní přes tzv. herní sítě. Největší z nich je Battle.net, ale existují i další sítě jako GameSpy, Westwood Online, WormNet, BlueByte Game Channel. Herní sítě jsou založeny na peer to peer architektuře. Klient se nejdříve připojí k serveru a zde do herní místnosti, kde může chatovat s ostatními hráči. Odtud také může zakládat hry, popřípadě listovat seznamem již založených her a připojovat se k nim. Zde funkce serveru obvykle končí - jsou-li klienti propojeni, všechna další data (o pozici hráčů a jejich jednotek, chat ve hře) se rozesílají přímo mezi nimi.\n\n"}
{"id": "82296", "url": "https://cs.wikipedia.org/wiki?curid=82296", "title": "Vlastenečtí kněží", "text": "Vlastenečtí kněží\n\nVlastenečtí či pokrokoví kněží (resp. šířejí duchovní) bylo komunistické pojmenování pro kněze otevřeně spolupracující s československým komunistickým režimem, z hlediska tehdejší komunistické moci proto byli \"pokrokovými\". Katolíci sami je označovali jakožto \"odpadlé\" nebo \"odpadlické\", nebo o nich přímo mluvili jako o „jidáších“. Moderní katoličtí historikové a autoři termín vlastenecký kněz v tomto významu rovněž běžně používají, ovšem často jej dávají do uvozovek. \n\nPoužití termínu je nejednoznačné – v užším pojetí (kterému odpovídá pojetí v tomto článku i většině literatury) šlo pouze o aktivní kolaboranty a páteř níže jmenovaných organizací, v širším tak mohou být označeni všichni jejich členové, včetně pasivního řadového členstva, z něhož velká část byla ke vstupu proti své vůli donucena. \n\nMimo výše uvedené běžnější použití se pojem vlastenecký kněz používá pro kněze, kteří v 18. a 19. století podporovali národní obrození a vzdělávání v českém jazyce.\n\nVlastenečtí kněží tvořili páteř nových „katolických“ organizací vznikajících za totality za účasti komunistických orgánů – jednalo se například o Hnutí vlasteneckých kněží, Mírové hnutí katolického duchovenstva a Sdružení katolických duchovních Pacem in terris (dobrovolné aktivní členství v těchto organizacích znamenalo zpravidla automatickou exkomunikaci). Nejznámější z nich byl Josef Plojhar (dlouholetý ministr zdravotnictví v komunistických vládách). \n\nKredit vlasteneckých kněží (myšleno v užším slova smyslu) byl mezi věřícími celkově velmi nízký, mnoho z nich prožilo svoji kolaboraci v exkomunikaci, pokud z nich byla sejmuta, tak většinou pouze proto, že si to stát vynutil. Často se tak stalo v rozporu s církevními zákony (takže platnost tohoto sejmutí je nejistá). Zejména z počátečních let komunistického režimu jsou známé případy, kdy věřící znemožnili těmto kněžím vstup do kostela a sloužení mše.\n\nStát vlasteneckým kněžím často umožňoval řídit rozličné církevní činnosti, u nichž jim dozor ani vedení dle kanonického práva nepříslušely, a vynucoval si jejich dosazení do úřadů, kam by se bez tohoto tlaku nikdy nedostali. V některých případech je dokonce do těchto úřadů dosazoval, ačkoliv k tomu neměl právo, a pak si vynucoval legitimizaci tohoto kroku.\n\nUrčit skutečný počet vlasteneckých kněží (ve smyslu užšího významu, tj. skutečných kolaborantů) je velmi obtížné. Autoři, kteří se zabývají pronásledování katolické církve v Československu, se shodují na tom, že jich nebylo mnoho, resp. že představovali jen malý zlomek katolického kněžstva. \n\nBalík a Hanuš ve své knize \"Katolická církev v Československu 1945-1989\" uvádějí, že v čase největšího rozmachu Sdružení katolických duchovních Pacem in terris čitala jeho aktivní kolaborantská část asi 90 osob.\n\nV širším významu můžeme mluvit asi o 1/3 kněží, kteří se stali (ať už dobrovolně či nedobrovolně) členy výše uvedených organizací, většinou však šlo o pasivní členy z donucení, kteří nevyvíjeli prakticky žádnou činnost. \n\nUstavujícího sjezdu Mírového hnutí katolického duchovenstva v roce 1951 se zúčastnilo asi 1200 kněží a tři biskupové.\n\nSdružení katolických duchovních Pacem in terris mělo v době svého největšího rozmachu v českých zemích 726 (37 %) kněží. I se započtením Slovenska šlo v případě Pacem in terris asi 1100 duchovních.\n\n\n"}
{"id": "82300", "url": "https://cs.wikipedia.org/wiki?curid=82300", "title": "Henri Loevenbruck", "text": "Henri Loevenbruck\n\nHenri Loevenbruck (* 1972 Paříž) je francouzský autor fantasy. Spolu s přítelem založil tento novinář, hudebník a spisovatel \"Science-Fiction Magazine\". Po třech letech práce na postu šéfredaktora časopisu se začal soustředit spíše na psaní románů a filmových scénářů. Přiznává svou náklonnost k investigativním thrillerům a žánru fantasy.\n\nJe autorem celé řady knih, v češtině vyšly 2 fantasy trilogie Moira a Gallica.\n\nTrilogie Moira má tři části:\n\n\nTrilogie Gallica volně navazuje na svět Moiry, skládá se taktéž ze tří románů:\n\n\n"}
{"id": "82308", "url": "https://cs.wikipedia.org/wiki?curid=82308", "title": "The Number of the Beast", "text": "The Number of the Beast\n\nThe Number of the Beast je třetí studiové album heavy metalové kapely Iron Maiden.\n\nV britském žebříčku se umístilo na prvním místě, stalo se jedním ze zásadních heavymetalových alb a vyneslo kapelu ke slávě. Samostatně vyšly singly Run to the Hills a The Number of the Beast.\nRozšířená/remasterovaná verze CD obsahuje před Hallowed Be Thy Name bonusovou skladbu \"Total Eclipse\".\n\nPo úspěchu alba \"Killers\" a turné v roce 1981 byl zpěvák Paul Di'Anno, kvůli svým rostoucím problémům s alkoholem a drogami, z Iron Maiden vyhozen. \"The Number of the Beast\" je tedy debutovým albem Bruce Dickinsona, který přišel ze skupiny Samson.\n\nHit „Run To the Hills“ se umístil na #7 a titulní skladba „The Number of the Beast“ na #18.\n\nAlbum bylo ale zároveň kritizováno za temné texty v titulní skladbě a za obal. Nakonec však dokázalo, že jde o mistrovské dílo klasického metalu.\n\nRob Halford z Judas Priest vzpomíná: \"„Po Nové vlně britského heavy metalu tato nahrávka skutečně dokázala, že se Iron Maiden stanou celosvětovou silou.\"\" \n\nPokud není uvedeno jinak, autorem všech skladeb je Steve Harris.\n\n\n\n\n\n"}
{"id": "82324", "url": "https://cs.wikipedia.org/wiki?curid=82324", "title": "Pencak Silat", "text": "Pencak Silat\n\nPencak silat je bojové umění rozšířené v oblasti jihovýchodní Asie, zejména v Malajsii, v Indonésii, v jižním Thajsku a v Singapuru. Tradičně se cvičí i v Bruneji, ve Vietnamu a na Filipínách. Bývá i součástí školní výuky a používají ho místní policejní složky.\n\nPro pencak silat je typické precizní nacvičování technik v pomalém tempu. Až po jejich zvládnutí se přechází k provádění technik v rychlosti. Tradiční pencak silat se vyznačuje elegantními pohyby, rychlými změnami vysokého a nízkého postoje a estetickými zahajovacími fázemi boje.\n\nNejstarší důkazy o organizovaném provozování tohoto bojového umění pocházejí ze souostroví Riau a Lingga, jež byly jakýmsi spojovacím mostem mezi Indonésií a Malajsií. Pencak silat se zde praktikoval již nejméně od 6. století.\n\nToto bojové umění je k vidění například v indonéských filmech \"Cesta bojovníka\" (\"Merantau\"), \"\" (V obou případech jej předvádí mladý mistr tohoto bojového umění Iko Uwais a Yayan Ruhian), nebo Yasmine\n\n"}
{"id": "82331", "url": "https://cs.wikipedia.org/wiki?curid=82331", "title": "Schwingen", "text": "Schwingen\n\nSchwingen je tradiční švýcarský úpolový sport. Jeho předchůdcem je \"Appenzeller Hosenlupf\" (provozovaný již od 10. století) a \"Entlebucher Rutzen\".\n\nSouboje se konají pod otevřeným nebem. Neexistují hmotnostní kategorie a soutěží se účastní výhradně amatérští zápasníci. Cílem je pomocí povolených technik během 10 minut přimět protivníka ke kontaktu hýžděmi nebo zády se zemí. Před každým zápasem si oba zápasníci podají ruce. Toto se opakuje i na konci utkání. Vítěz pak musí na důkaz úcty oprášit poraženému záda. Zápasníci mají speciální kalhoty, které jsou upraveny pro tento boj. Vydrží velmi mnoho. Každý rok se v hlavním městě (Frauenfeld) kantonu Thurgau a ostatních hlavních městech pořádá mistrovství Švýcarska v tomto sportu.\n\nV roce 2010 bylo ve Frauenfeldu něco přes 100 000 lidí a z toho 55 000 lidí na stadionu, který se v ten okamžik stal největším ve Švýcarsku. Soutěž se skládala z kvalifikace, která byla v sobotu 21. srpna a z hlavního dne 22. srpna, kdy z mnoha amatérských i profesionálních zápasníků vzešel šampion. Šampionem se stal na 1 rok a poté byl zapsán do análů soutěže. V roce 2010 šampion dostal nejen vavřín, ale připadl mu také 1400kg a 160 cm vysoký býk Arnold. Tento býk byl pojmenován po organizátorovi a nejbohatším Švýcarovi v kantonu Thurgau.\n"}
{"id": "82332", "url": "https://cs.wikipedia.org/wiki?curid=82332", "title": "Nos", "text": "Nos\n\nNos (lat. \"nasus\", řec. \"rhīs\") je nepárový lidský smyslový orgán, který zajišťuje jeden z pěti lidských smyslů, a to čich (olfaktorika). Při dýchání také slouží k ohřívání a zvlhčování vzduchu vstupujícího do průdušnice a dále do plic.\n\nZačíná kořenem nosu a končí oblastí nosních dírek (označovaných také jako \"nozdry\" (spíše u zvířat) nebo \"chřípí\" (spíše u člověka, knižně)).\n\nRostoucí nos princezny Bosany je jeden z klíčových motivů pohádky \"Tři veteráni\". Nos roste po požití jablek ze stromu zvaného \"frňákovník\" (\"frňák\" je české expresivní označení nosu).\n\nK nosu se vztahuje celá řada frazeologismů – ustálených slovních spojení a rčení:\n\n\n"}
{"id": "82337", "url": "https://cs.wikipedia.org/wiki?curid=82337", "title": "Rychlozápalné dřevěné uhlí", "text": "Rychlozápalné dřevěné uhlí\n\nRychlozápalné dřevěné uhlí je upravené dřevěné uhlí určené k podpalování vodních dýmek, k pálení vonných bylin, dřev a kadidla.\n\nJedná se většinou o válcovitý uhlík o průměru cca 3 cm a o výšce cca 1 cm.\nVelice jednoduše se zapaluje díky hořlavé chemické látce v něm obsažené. Po zapálení se po povrchu uhlíku šíří několik sekund žhavé mapy, uhlík vydává slabý chemický zápach. Poté, co přestane šíření žhavých map, uhlík bez zápachu a viditelného kouře žhne přibližně jednu hodinu. Na uhlíku se nikdy neobjevují plameny. V průběhu hoření vydává silné teplo.\n\nRychlozápalné dřevěné uhlí je většinou prodáváno v balení po deseti uhlících. Lze ho zakoupit v trafikách, prodejnách s tabákem a čajovnách.\n"}
{"id": "82344", "url": "https://cs.wikipedia.org/wiki?curid=82344", "title": "Leo Fall", "text": "Leo Fall\n\nLeo Fall, rozený Leopold Fall (2. února 1873 Olomouc – 16. září 1925 Vídeň) byl vídeňský operní a operetní skladatel.\n\nLeo Fall se narodil 2. února 1873 v Olomouci. Byl nejstarším ze tří synů vojenského kapelníka 9. pěšího pluku Moritze Falla (1884 – 1922). V roce 1882 byl jeho otec přeložen do Lvova a tam Leo studoval na německém gymnáziu. Po maturitě odešel do Vídně studovat na vídeňské konzervatoři. Jeho učiteli byli Robert Fuchs a jeho bratr Johann Nepomuk Fuchs. Z existenčních důvodů školu nedokončil a stal se členem kapely 50. pěšího pluku, který vedl Franz Lehár starší, otec známého operetního skladatele Franze Lehára. Leopoldův otec opustil vojenskou službu, založil v Berlíně vlastní orchestr a zaměstnal v něm všechny své syny. Leo tam působil jako sólový houslista.\n\nV roce 1895 se od otcova orchestru odtrhl a přijal místo dirigenta v Centralhallen-Theater v Hamburku. V Hamburku začal i komponovat. Psal scénickou hudbu ke komediím, které divadlo uvádělo. Po krátkém působení v Kolíně nad Rýnem zakotvil v Berlíně. Stal se dirigentem v divadlech Zentraltheater a Metropoltheater. V roce 1901 uvedl spolu s Victorem Hollaendrem revui \"Eine feine Nummer\". Psal kuplety pro berlínský kabaret „Die bösen Buben“. V roce 1902 měla v Hamburku premiéru jeho opera \"Paroli oder Frau Denise\", která však u obecenstva propadla. Podobný osud měla i opera „Irrlicht“, provedená v roce 1904 v Mannheimu.\n\nLeo Fall se oženil s Bertou Jadassohnovou, dcerou hudebního teoretika a skladatele. 29. listopadu 1905 uvedl ve Vídni v divadle Theater an der Wien operetu \"Der Rebell\". Libreto však bylo poněkud chaotické a nevkusné, že obecenstvo hru vypískalo. Další operetu, \"Der Fidele Bauer\", zase divadlo nepřijalo, kvůli \"nevhodné\" (selské) tematice. Libretista Victor León byl ale tak přesvědčen o úspěchu díla, že zorganizoval operetní festival v Hoftheater v Mannheimu a operetu na něm uvedl. Opereta zaznamenala velký úspěch a brzy se hrála ve většině německých divadel. V roce 1906 se skladatel s manželkou přestěhoval do Vídně a věnoval se nadále pouze komponování operet a populárních skladeb.\n\nMezi ty nejúspěšnější patřila \"Die Dollarprinzessin\" (Dolarová princezna) uvedená ještě v roce 1907 a \"Die geschiedene Frau\" (Rozvedená paní) z roku 1908. Největší úspěch však zaznamenala opereta \"Der liebe Augustin\" (1912), která měla neuvěřitelných 3 360 repriz. V následujících letech napsal mnoho dalších operet, které si získaly značnou oblibu nejen v Evropě, ale i v Americe.\n\n16. září 1925 těžce onemocněl a na vrcholu své kariéry předčasně ve Vídni zemřel. Je pochován na vídeňském ústředním hřbitově.\n\nJeho bratři se stali také hudebníky. Zejména Siegfried Fall (1877–1943) se stal známým skladatelem a výborným pianistou. Komponoval opery, symfonie, komorní skladby a písně. Za své dílo získal Mendelssohnovu cenu. Pro svůj židovský původ byl v lednu 1943 deportován do Terezína, kde 10. 4. 1943 zemřel.\n\n"}
{"id": "82346", "url": "https://cs.wikipedia.org/wiki?curid=82346", "title": "Hra jednoho hráče", "text": "Hra jednoho hráče\n\nSingleplayer () je herní termín převzatý z angličtiny označující základní programovou možnost většiny počítačových her a videoher hrát hru, kterou ovládá jeden hráč.\n\nHra pro jednoho hráče (Single Player) je označení pro hraní počítačových nebo jakýchkoliv konzolových her s umělou inteligencí, kde předměty či postavy hráčem neovládané řídí počítač. Opakem je multiplayer. Single Player lze zpříjemnit tzv. Co-operativou.\n\n"}
{"id": "82348", "url": "https://cs.wikipedia.org/wiki?curid=82348", "title": "Dřevěné uhlí", "text": "Dřevěné uhlí\n\nDřevěné uhlí je dřevo karbonizované za vysokých teplot bez přístupu vzduchu. Toto pevné palivo vzniká, když je suché dřevo, obsahující 13 % až 18% vody, zahříváno bez přístupu vzduchu (kyslíku) při teplotě 275 ° C. Dochází přitom k pyrolýze. Teplota se poté zvyšuje na 350 až 400 ° C, kdy probíhá karbonizace, podobně jako při výrobě koksovatelného uhlí. Těkavé složky dřeva přitom hoří. Zbytkem (kromě plynných produktů rozkladu jako například methanol) je asi 35 % dřevěného uhlí z původního objemu dřeva.\n\nHlavní složkou je elementární uhlík kontaminovaný popelem a četnými organickými sloučeninami. Dřevěné uhlí má velmi nízkou hustotu (částečně zachovává strukturu buněčných stěn dřeva). Má vysokou adsorpční kapacitu díky velkému povrchu. Jako palivo má asi třikrát vyšší energetickou účinnost než dřevo. 1 kilogram uhlí poskytuje množství energie podobné energii získané spalováním jednoho litru benzínu. Problematické je jeho použití ve velkém zejména vzhledem kvůli prostoru zabíranému ve vztahu k hmotnosti, kromě toho se při manipulaci rozpadá a práší (v tomto ohledu jsou dřevěné brikety lepší – jsou méně křehké a mají vyšší hustotu). Vzhledem k relativně nízkému obsahu dehtu patří mezi pevná paliva vytvářející nejmenší množství popela a emisí.\n\nV Mezinárodním indexu barviv má dřevěné uhlí číselné označení 77266. V lékopisech se pro aktivní dřevěné uhlí užívá latinský název \"Carbo pulveratur\", respektive \"Carbo medicinalis\". Dřevěné uhlí je také jednou z potravinářských přídatných látek, v potravinářském průmyslu má číslo E153. \n\nDříve se dřevěné uhlí připravovalo v milířích, dnes v kovových karbonizérech.\n\nDřevěné uhlí bylo po dlouhou dobu základním zdrojem tepla pro kovářské výhně, hutě a další provozy, závislé na intenzivním zdroji tepla. Už doba bronzová jej potřebovala k tavbě a pak i pro železo. Je také důležitou surovinou pro výrobu černého střelného prachu. Během 19. století bylo vytlačeno uhlím kamenným a dnes je užíváno jen zřídka (vytápění, provoz grilů, výroba střelného prachu pro historické zbraně). \n\nVýjimkou je v 21. století Brazílie, kde se dřevěné uhlí vyrábí a užívá ve velkém množství pro užití metalurgii, protože tento stát nemá téměř žádné zásoby černého uhlí. K pokrytí potřeb pro výrobu železa byly vysázeny velké eukalyptové plantáže.\n\nDalším vážným ekologickým problémem je odlesňování kvůli výrobě dřevěného uhlí v některých zemích, například na Haiti, kde poskytuje 60 % energie pro domácnosti. Stejný osud ohrožuje Madagaskar, kde je dřevěné uhlí také nejčastějším palivem.\n\n\n"}
{"id": "82354", "url": "https://cs.wikipedia.org/wiki?curid=82354", "title": "Slavnost Těla a Krve Páně", "text": "Slavnost Těla a Krve Páně\n\nSlavnost Těla a Krve Páně, lidově Boží tělo je svátek římskokatolické církve, kterým se zdůrazňuje reálná přítomnost Ježíše Krista jako Boha i jako člověka v eucharistii. Podle nauky katolických církví, pravoslavných a ostatních starobylých křesťanských církví východu dochází při slavení mše k transsubstanciaci (přepodstatnění) obětovaného chleba a vína v Tělo a Krev Ježíše Krista.\n\nSlavení svátku může být provázeno nápadnou zvyklostí, kdy z kostela vychází liturgický průvod, v němž je nesena Svátost oltářní, a na čtyřech předem určených místech (náměstí, sochy svatých, morové sloupy apod.) se konají krátké pobožnosti.\n\nVe 12. století vrcholil kult svátosti oltářní a současně se zdůrazňovala reálná přítomnost Kristova v konsekrovaném chlebu. Dobovou atmosféru, která vedla ke vzniku slavnosti, dokreslovala jednak touha středověkého člověka po podívané, jednak opakovaná vidění augustiniánské řeholnice Juliany z Lutychu (Liege) z roku 1209. Zjevoval se jí zářivý měsíční kotouč s jedním tmavým místem, což mělo být znamení, že mezi ostatními křesťanskými svátky chybí místo pro svátek eucharistický. Na naléhání řeholnice a jejího duchovního rádce zavedl biskup Robert z Lutychu pro svou diecézi roku 1246 poprvé takovýto svátek. Při pouti českého kněze Petra, který chtěl při své pouti do Říma v roce 1263 vyprosit osvobození od svých pochybností při transsubstanciaci, došlo v italské Bolseně k církevní události, která vyvracela pochybnosti dotyčného kněze o přítomnosti Krista v Hostii. Kněz o tom podal zprávu papeži, který byl právě v blízkém Orvietě. Papež Urban IV. nechal celou událost prozkoumat a roku 1264 ustanovil eucharistický svátek pro celou církev. Zavedení svátku zdůvodnil ve své bule \"Transiturus\", kde rozvinul nauku o eucharistii jako oběti i jako hostině. Krátce nato papež zemřel, což rozšíření svátku opozdilo. Až Klement V. na koncilu ve Vienně (1311–1312) zavedení svátku připomenul. Teprve nástupce Klementa V. Jan XXII. zveřejněním buly \"Transiturus\" v klementinských dekretáliích se zasloužil o celocírkevní rozšíření Slavnosti Těla a Krve Páně. Na tvorbě bohoslužebných textů pro slavnost se významnou měrou podílel teolog sv. Tomáš Akvinský. Klasická nauka o přepodstatnění je obsažena v jeho hymnu \"Lauda Sion Salvatorem\" (Sióne chval Spasitele) a dokládá způsob, jakým se složité teologické formulace dostávaly do povědomí křesťanské veřejnosti třeba ve formě umělecky hodnotné poezie.\n\n11. října 1551 vydal Tridentský koncil dekret o eucharistii, v něm zdůrazňuje reálnou přítomnost Kristova těla a krve a považuje za legitimní uctívání oltářní svátosti i mimo přijímání. Procesí Božího těla získalo v dekretu protireformační charakter: „A tak by měla pravda vítězně triumfovat nad lží a kacířstvím, aby její protivníci tváří v tvář takovému lesku a takové radosti církve buď vnitřně zlomeni umlkli, nebo naplněni studem a lítostí dospěli k rozumu.“\n\nDatum slavnosti se řídí datem Velikonoc příslušného roku. Nedělí Seslání Ducha svatého končí doba velikonoční. Následuje neděle Nejsvětější Trojice a čtvrtek po ní je vyhrazen slavnosti Těla a Krve Páně. Mše svatá má slavnostní charakter. Svaté přijímání se věřícím může podávat pod obojí – hostie se buď namáčí v konsekrovaném víně nebo věřící přijímají hostii samostatně a víno pijí z kalicha.\n\nPodle místních zvyklostí bývá mše zakončena buď adorací před vystavenou Svátostí oltářní nebo je monstrance s eucharistií nesena v průvodu z kostela. Na čtyřech předem stanovených a upravených místech se koná krátká pobožnost. Průvod Božího těla nese často prvky jisté okázalosti (baldachýn, družičky sypající okvětní lístky – tzv. troušení, kadidlo, někdy i vyzvánění zvláštním mobilním zvoncem, střílení z děl – hmoždířů), což vyvolává dvojí hodnocení: kritiku triumfalismu církve ze strany nezúčastněné veřejnosti nebo vnímání smyslu průvodu jako projevu nejvyšší úcty Ježíši Kristu ze strany věřících katolíků.\n\nAčkoliv v zakládací bule Urbana IV. není o průvodu ani zmínky, v období mezi lety 1247 a 1279 lze doložit jeho pořádání u sv. Gereona v Kolíně nad Rýnem. Ve 14. století ve většině zemí byl průvod Božího těla nadšeně přijímán. V barokní době se tato liturgická zvyklost stala triumfálním tažením a vděčným divadlem, jak to odpovídalo dobové mentalitě. Nutno dodat, že eucharistický průvod není ukládán žádným závazným liturgickým předpisem. Jeho uspořádání závisí na místních zvyklostech. Formu určuje biskup příslušné diecéze.\n\nZa první Československé republiky byla tradice těchto procesí velmi živá a svátek Božího těla byl i státním svátkem. Vzhledem k povinné výuce náboženství na obecných i měšťanských školách byl i určitým vyvrcholením každého školního roku. K tomu přispívala i účast družiček s košíky plných květů, které trousily na cestě liturgického průvodů mezi nejméně čtyřmi oltáři, zbudovanými v obcích mimo kostel.\n\nTradice průvodů na veřejnosti byla potlačena po roce 1948 v celém tehdejším Československu v období tzv. reálného socialismu, kdy bylo zakázáno vycházet mimo kostel. Jakékoliv projevy náboženského života na veřejnosti byly nežádoucí a považovaly se za porušení zákona o dozoru státu nad církvemi.\n\nPo roce 1989 se tradice průvodů při Slavnosti Těla a krve Páně spontánně obnovila především ve větších městech. Již ve čtvrtek 18. června 1992 jsme mohli vidět liturgický průvod Corpus Christi s baldachýnem obklopeným kněžími a arciděkanem nesoucím monstranci, s ministranty zvonícími zvoncem, jdoucí Melantrichovou ulicí z Václavského náměstí v Praze na Staroměstské náměstí do velechrámu Panny Marie před Týnem, za nádherného až příliš horkého počasí, za velké účasti věřících a pražanů i překvapených zahraničních turistů.\n\nNa Moravě a na některých místech českého venkova lze průvod Božího těla vidět i na venkově.\n\nOd roku 2013 spojuje v červnu Prahu a italské Orvieto štafetový běh Corpus Domini, složený z českých a italských běžců, připomínající první pouť českého kněze Petra z Prahy do Říma v roce 1263 a událost v Orvietu i Bolseně.\n\nTradiční několikahodinové liturgické průvody věřících, kněží i spolků s nesením korouhví, figurin světců, Ježíška, Panny Marie a Ježíše se pořádají nejen v Orvietu, Římě a dalších italských městech, ale také v Německu, Mexiku, Uruguayi a Španělsku (Sevilla, Cordoba, Toledo, Madrid aj.) a dokonce i v New Yorku.\n\n"}
{"id": "82355", "url": "https://cs.wikipedia.org/wiki?curid=82355", "title": "Jungmannovo náměstí (Praha)", "text": "Jungmannovo náměstí (Praha)\n\nJungmannovo náměstí leží v centru Prahy, na Novém Městě u hranice Starého Města v městské části a městském obvodě Praha 1, nedaleko od Můstku a Národní třídy.\n\nProstor dnešního náměstí existoval vně hradeb Starého Města již ve středověku, říkalo se mu tehdy \"Na Písku\" nebo \"Na Pískách\". V letech 1347–1397 zde založením Karla IV. vybudovali karmelitáni klášter a kostel Panny Marie Sněžné, který však kvůli husitským válkám nebyl dokončen v původně plánované monumentální podobě – dnešní kostel měl být jen presbytářem zamýšleného chrámu. Chrám byl založen den po korunovaci Karla IV. a měl být do budoucna korunovačním chrámem. Plácku se v té době říkalo \"plac proti Matce Boží Sněžné\" či \"náměstí P. Marie Sněžné\". V husitských dobách zde kázal Jan Želivský a odtud 30. července 1419 dovedl lid k novoměstské tzv. první pražské defenestraci. Po husitských dobách celý komplex pustl. V roce 1606 kostel i klášter získali bosí františkáni. Po nich bylo v 19. století náměstí označováno \"U františkánů\" nebo \"Františkánský plácek\". Po Josefu Jungmannovi bylo náměstí pojmenováno roku 1878, kdy sem byla umístěna socha tohoto národního obroditele, dílo sochaře Ludvíka Šimka. Jungmann v přilehlé Široké ulici (dnes Jungmannova) vlastnil dům (dnes č. 749/32, hned druhý dům jižně od náměstí), kde žil a roku 1847 také zemřel. Tehdy to byla rušná dopravní křižovatka a pomník byl situován uprostřed. V roce 1985 zde byla zřízena pěší zóna a vzhledem k výstavbě metra musela socha ustoupit mírně stranou.\n\nNáměstí protáhlého nepravidelného přiškrceného tvaru se nachází východně od severního konce Jungmannovy ulice. Při Jungmannově ulici se nachází zhruba čtvercová plocha s Jungmannovým pomníkem, který byl přesunut v rámci úprav náměstí počátkem 80. let 20. století. Tato část náměstí je na jihu ohraničena budovou pojišťovny č. 750/19 (na jejím místě stával dříve dům U zlatého jablka říšského se zvonařskou hutí), na východě budovou františkánského kláštera č. 753/18, která tvoří vstupní trakt kostela u Panny Marie Sněžné. V rohu mezi těmito dvěma budovami je hlavní vchod do Františkánské zahrady. Na nároží Jungmannovy ulice a Národní třídy se nalézá palác Adria, který náměstí uzavírá z jihozápadní strany, avšak evidenčně již k němu není počítán, totéž platí i pro palác ARA na protilehlém nároží Perlové ulice a ulice 28. října. Na severozápadě náměstí přechází v křižovatku ulic Národní, Perlová, 28. října a Jungmannova, domy na odlehlých stranách této křižovatky však také již nejsou počítány k Jungmannovu náměstí. Jungmannova ulice směřuje na jih k Vodičkově ulici a Karlovu náměstí, Národní třída na západ k Perštýnu, Národnímu divadlu a mostu Legií, Perlová ulice na sever do nitra Starého Města (směr Uhelný trh a Staroměstské náměstí) a ulice 28. října vede k Můstku, tedy severnímu konci Václavského náměstí, souběžně s Jungmannovým náměstím.\n\nZe čtvercové západní části náměstí lze úžinou v severozápadním rohu projít do trojúhelníkové východní části náměstí, v níž dvojice domů (759/20 – Dům Felixe Tévera – a 758/21, pův. též 760/20) tvoří ostrůvek uvnitř plochy. Na jižní straně náměstí odděluje od klášterního komplexu čtveřice měšťanských domů: 754/17 (Dům hudebních nástrojů), 755/16, 756/15 (v domech č.o. 15 a 16 je restaurace U Pinkasů) a 757/14, za nimiž následuje gotická zadní brána (z roku 1347) františkánského areálu – poblíž ní stojí kubistický sloup veřejného osvětlení z let 1912–1913 (lucerna byla kolem roku 1990 nahrazena replikou). Východní stranu náměstí tvoří zadní strana bloku funkcionalistických domů, jejichž přední strany stojí u Václavského náměstí: 775/13, 774/12 (Dům obuvi Baťa), a 773/11 (ze strany Václavského náměstí mají orientační čísla 8, 6 a 4). Domem čp. 773 prochází Lindtova pasáž (pasáž Astra). Souběžná pasáž (rovněž typu průjezdu) domem obuvi Baťa zanikla při rekonstrukci v roce 1992, kdy se stala součástí prodejny.\n\nSeverní či spíše severozápadní stranu obou částí náměstí tvoří souvislý blok měšťanských nájemních domů, jehož opačná strana stojí u ulice 28. října. Ve směru od západu to jsou domy č. 761/1, 762/2, 763/3 (s restaurací Český ráj), 764/4, 765/5, 767/6, 769/7, 770/8 a 771/9 (ze strany ulice 28. října mají tyto domy sudá orientační čísla 2 až 18). V severovýchodním cípu se náměstí zužuje do uličky (tzv. Myší díry), která mezi domy č. p. 771 a 772 ústí do oblasti křižovatky Na Můstku.\n\nV přízemí většiny domů se nacházejí různé prodejny.\n\nDnešní Jungmannova ulice, původně nazývaná Konvářská, Zvonařská, U karmelitánů či Široká, byla od založení Nového Města spolu se souběžnou ulicí Spálenou hlavní spojnicí oblasti Karlova náměstí se Starým Městem.\n\nOd roku 1841, kdy byl postaven řetězový Most císaře Františka I. jako druhý pražský most přes Vltavu, se osa dnešních ulic Národní, 28. října a Na příkopě stala hlavní spojnicí mezi východní a západní částí Prahy a její aglomerace. V letech 1898–1901 byl řetězový most nahrazen kamenným, který dnes nese název most Legií.\n\nOd počátku 60. let 19. století (zejména od roku 1862, kdy bylo zprovozněno smíchovské Západní nádraží) vedly v tomto směru první úspěšnější pražské omnibusové linky, provozované několika soukromými podniky.\n\n23. září 1875 byla v této ose zavedena nejstarší trať pražské koněspřežné tramvaje, která vedla od dnešního Národního divadla (které tehdy ještě nestálo) přes Josefské náměstí (dnešní náměstí Republiky) do Karlína. Od 28. září 1899 byl na této trati zaveden elektrický provoz. Od 4. července 1985 byl úsek mezi Perštýnem a náměstím Republiky zrušen v souvislosti s otevřením souběžné trasy metra B a zavedením pěší zóny na Příkopech a Václavském náměstí.\n\nV roce 1920 byla v podobné trase (z Vysočan na Zlíchov) téměř zavedena první autobusová linka Autodopravní akciové společnosti, koncese i smlouvy byly vyřízeny, avšak doprava zřejmě nebyla nikdy zahájena. Nakonec městská autobusová doprava pronikla do centra města až od 18. září 1927, kdy Elektrické podniky hl. m. Prahy zavedly linku H, která začínala objezdem pomníku na Jungmannově náměstí a Jungmannovou a Žitnou ulicí směřovala na Žižkov. Od 25. listopadu 1928 byla linka prodloužena z Jungmannova náměstí i na druhou stranu, směrem na Smíchov, a stala se tak první pražskou diametrální autobusovou linkou. Po druhé světové válce se již autobusy do této části centra města nevrátily.\n\nOd května 1928 a po dočasném zkrácení znovu v roce 1930 jezdil bez jakéhokoliv povolení autobusovou linkou z Jungmannova náměstí do Modřan zbraslavský dopravce Vladimír Nedoma, proti jehož nekalé konkurenci se pražské Elektrické podniky opakovaně snažily dovolávat ochrany u úřadů. Přibližně od přelomu 20. a 30. let z Jungmannova náměstí vycházely i autobusové linky ČSD směrem na Zbraslav a do Dolních Černošic. Od roku 1927 měla z Jungmannova náměstí firma „Autodoprava Albert a Jaroslav Zeliman v Unhošti“ koncesi na autobusovou linku do Buštěhradu. \"Řád pro živnost dopravy osob autobusy v hlavním městě Praze\", účinný od 1. září 1931, však příměstskou dopravu z centra Prahy vytěsnil a dopravu od Zbraslavi nařídil ukončit na Smíchově v dnešní Vodní ulici; vyhlášku později zrušil Nejvyšší správní soud.\n\nNa Jungmannově náměstí se od 3. října 1949 do 5. září 1966 nalézala konečná stanice trolejbusové trati směrem od Karlova náměstí.\n\nNa Jungmannovo náměstí ústí výstup ze stanice metra Můstek na lince B pražského metra, která byla otevřena 2. listopadu 1985. Vstupy do stejnojmenné stanice na lince A se nacházejí u Václavského náměstí.\n\nNa severní straně Národní třídy u Jungmannova náměstí se nachází stanoviště taxislužby č. 1.12. Dne 24. září 2002 si správcovství tohoto stanoviště vylosovala firma AAA radiotaxi, čímž se stanoviště dostalo do kategorie Fair Place.\n\n\n"}
{"id": "82356", "url": "https://cs.wikipedia.org/wiki?curid=82356", "title": "Výhřevnost", "text": "Výhřevnost\n\nVýhřevnost je vlastnost paliva, která udává, kolik energie se uvolní úplným spálením jedné jednotky (obvykle 1 kg). Proti spalnému teplu není v hodnotě zahrnuto měrné skupenské teplo páry, obsažené ve spalinách. Předpokládá se, že její teplo je nevyužitelné a uniká v plynném stavu se spalinami.\n\n\nVýhřevnost je dána vztahem\nkde Q je uvolněné teplo a m je hmotnost paliva\n\n\n"}
{"id": "82362", "url": "https://cs.wikipedia.org/wiki?curid=82362", "title": "Římské právo", "text": "Římské právo\n\nŘímské právo je právní systém, který se vyvinul ve starověké římské obci a postupně se rozšířil po celé Římské říši. Vývoj římského práva je velmi dlouhý, protože jeho základy sahají do zvykového práva, které má počátek v protoitalických kulturách. Psaná podoba římského práva začíná rokem 449 př. n. l., kdy byl sepsán Zákon dvanácti desek, a bez přerušení právní kontinuity pokračuje až do doby císaře Justiniána I., který kolem roku 530 nařídil jeho shromáždění a sepsání. V této podobě Justiniánské kodifikace se principy římského práva staly základem právního systému Byzantské říše. Kolem roku 1100 vzniklo na jejím základě římské církevní právo (kanonické), jež se pak začalo studovat na univerzitách a stalo se vzorem pro panovnická práva evropských zemí.\n\nBěhem této dlouhé doby se ovšem měnila společenská i politická situace a objevovaly se nové problémy. Římská obec (polis) prošla velmi složitým vývojem, který začíná vládou králů v městském státě, přes nastolení republiky a její expanzi až po vytvoření supervelmoci v době císařství. Každá z těchto epoch měla jiné potřeby, na něž muselo právo reagovat.\n\nS vývojem samozřejmě přicházela řada změn a jak se objem právních témat a jednání rozšiřoval, začalo se i římské právo dělit na několik částí, jež spolu souvisely, ale zabývaly se každá jinou oblastí a jiným druhem práva. Hranice mezi nimi nejsou ovšem ostré, nicméně celkem zřetelné a hlavně prakticky užitečné.\n\nPodobně jako ve starověkém Řecku, vyvinul se i římský právní systém z nepsaného zvykového, resp. obyčejového práva (\"mos maiorum\"). Nejstarší zemědělské společnosti se skládaly ze samostatných a navzájem oddělených rodů (\"gens\"), kde platila neomezená autorita hlavy rodu (\"patria potestas\"), opřená o rodové náboženství. Když začaly vznikat městské obce, vznikla potřeba společného práva, které také úzce souviselo s náboženským systémem a pokládalo se za dané z vůle bohů. Proto v něm nalezneme i tresty jako je prokletí, různé druhy božích trestů atp., takže jeho prvními vykladači a soudci se stali králové a pontifikové (obětníci, obdoba kněží). Tyto nepsané a ústně tradované zákony vyjadřovaly zároveň i morální kodex tehdejší společnosti a tresty se odvíjely od místních poměrů a stavu společenství.\n\nSpolečné právo obce se opíralo o \"dávný obyčej\" (\"longa consuetudo\") a \"vědomí potřebnosti\" (\"opinio necessitatis\"). Stále se v něm však prolínaly dvě oblasti, totiž oblast vztahů mezi lidmi a bohy, pro niž měli Římané označení fas, a oblast vztahů mezi lidmi, označovanou jako ius. Vzhledem k praktickému založení Římanů se v dalším rozvíjela především oblast \"ius\".\n\nV době královské již zákony (podle pozdější tradice) vydával král (například Romulus a Numus). Říkalo se jim \"leges regiae\" (tj. královské zákony). Tyto zákony byly taktéž nepsané a jejich vykladači zůstávali kněží. Protože jich mělo být mnoho, vznikla později, v době republiky, pověst, že si \"pontifex maximus\" Papirius udělal jejich soupis se zněním některých z nich. Tato „sbírka zákonů“ byla nazvána \"Ius civile Papirianum\". Zda králové skutečně vydávali nějaké příkazy a \"zákony\", není jasné, je však pravděpodobné, že nějak zasahovali do zvykového práva. Určitě však nešlo o zákony v pozdějším chápání a téměř jistě nebyly psané. Král byl nejvyšší obětník, představitel obce vůči bohům i jiným obcím a měl i pravomoc trestat. Měl v obci velkou autoritu, ne však vlastní mocenské prostředky, takže byl stále závislý na souhlasu aristokracie.\n\nZ rodových společností převzalo i římské právo základní představu, že otec rodu (\"pater familias\") vládne otrokům, otec dětem a manžel své manželce. Ti nebyli osobami \"vlastního práva\" (sui iuris), jejich právní postavení se odvozovalo od hlavy rodu a nebyli tedy způsobilí k právnímu jednání. Tento stav se sice pozvolna měnil, ale římské právo jej nikdy nezrušilo a ani se o to nikdo nepokoušel. Teprve v císařské době mohou i ženy mít majetek a otroka lze propustit na svobodu. Pokud se v římském právu hovoří o rovnosti, je myšlena rovnost svobodných občanů či institucí.\n\nPo konci království (podle římské tradice roku 510 př. n. l.) se změnil nejen politický systém, ale i způsob tvorby zákonů. Již počátkem tohoto období se ustálil systém volených úředníků, mezi nimiž platil tzv. princip kolegiality, což znamenalo, že se museli všichni dohodnout, neboť kterýkoli z úředníků mohl dnešními slovy „vetovat“, na čem se neshodli (\"ius intercessionis\").\n\nKdyž se rodová společnost rozpadla, přibývalo svobodných \"plebejců\", kteří do žádného rodu nepatřili a tedy žádali, aby se zákony napsaly a mohli se s nimi seznámit všichni. To vedlo ke vzniku Zákona dvanácti desek (\"Lex XII (duodecim) tabularum\"; 449 př. n. l.), což je počátek psaného římského práva. Velmi stručný text, vytesaný do kamene, se zachoval jen v citátech, takže jsme odkázáni na rekonstrukce. Obsahuje jen zásady a sporné body, nicméně je to první zákoník, který se neodvolává na božské autority a dokonce přímo předpokládá, že se bude měnit (novelizovat). Týká se práva soukromého (hmotného i procesního) i trestního. Vychází ze zásady rovnosti občanů, nedotknutelnosti majetku a dědictví v mužské linii. Věřitel dostával moc nad dlužníkem (jež se časem zmírnila), vyšetřování i případný výkon trestu musel provést sám.\n\nPo sepsání tohoto zákona lidová shromáždění téměř přestala do tvorby zákonů zasahovat, jimi přijaté zákony (\"leges\") neměly na právo téměř žádný vliv. Zákony nejčastěji vznikaly z činnosti úřadů bez legislativních kompetencí. Tyto zákony rozvíjely Zákon dvanácti desek a reagovaly na nové situace. Nejaktivnější byli pontifikové, jejichž vyhlášky (spíše normy) daly základ pozdějšímu ius civile. Zhruba 150–200 let po vydání Zákona dvanácti desek se hybnou silou římského práva stala pontifikální interpretace a komiciální legislativa.\n\nRoku 367 př. n. l. (podle římské tradice) byl založen magistrát (úřad) městského praetora, který zlomil moc pontifiků a postupně se praetoři stali nejvyššími muži soudní moci (jež se ovšem chápala jinak než dnes) a mohli např. povolit konání pře, aniž se opírala o civilní právo. Praetor měl významný vliv na vývoj soukromého práva v Římě a zcela ovlivňoval první fázi soudního řízení tzv. \"ius in iure\". Pokud to považoval za vhodné, mohl \"ius civile\" opravit nebo doplnit o vlastní normu. I pro praetory platilo \"ius intercessionis\", které zabraňovalo mimořádným excesům. Praetoři nebyli soudci, ale zaručovali právní ochranu podle Zákona dvanácti desek a zvykového práva i správný průběh procesu. V trestním soudnictví senát praetorům nařizoval sledovat některé spory (\"quaestiones extra ordinem\"). Ve 2. století př. n. l. byly založeny \"quaestiones perpetuae\", tj. stálé soudní dvory, kde působili ve funkci předsedy.\n\nPraetoři byli voleni centurijním sněmem a za císařství senátem, a to vždy na jeden rok; po zvolení vydal praetorský edikt, tj. jakési závazné prohlášení, kde stručně definoval, jak bude svého úřadu užívat. Tyto edikty na sebe postupně začaly navazovat, protože praetoři logicky používali ty části, které se v minulých obdobích osvědčily. To nakonec vedlo k vytvoření souborů nových norem – \"ius praetorium\" (právo praetorské). S činností městských praetorů souvisela i činnost praetorů kurulských, kteří se starali o tržiště, tj. nákup, prodej a kvalitu zboží. Původně byl praetor jeden, za císaře Augusta jich bylo dvanáct a po omezení jejich moci dokonce osmnáct.\n\nProtože ve městě přibývalo cizinců, rozvíjel se zahraniční obchod atd., vznikl patrně někdy po roce 250 př. n. l. i úřad praetora cizineckého (\"praetor peregrinus\"). Protože dříve bylo v této oblasti jen zvykové právo, cizinečtí praetoři vlastně tvořili právo nazvané \"ius gentium\". Na tvorbě tohoto práva se dále podíleli místodržící jednotlivých římských provincií, kteří vydávali \"edictum provinciale\".\n\nRoku 304 př. n. l. sepsal (snad na pokyn právníka Appia Claudia Caeca) písař Gnaeus Flavius sbírku, kde vysvětluje situace, plynoucí z kompetence pontifiků. Roku 286 př. n. l. vyšel zásadní zákon lex Aquilia, který lze pokládat za základ přečinového práva. A konečně roku 254 př. n. l. se nejvyšším pontifikem (\"pontifex maximus\") stal Tiberius Coruncanius, který umožnil přístup veřejnosti na porady pontifiků. Tím pontifikové zcela ztratili kontrolu nad světským právem (\"ius\") a stali se autoritami pouze v právu božském (\"fas\"). Prakticky od tohoto roku mohl u soudu vystupovat každý Říman. Toho využili především politici a lidé z lepších vrstev, tím začíná v římském právu období označované jako klasické.\n\nPo zániku republiky se radikálním způsobem změnilo rozložení právní moci: volené orgány vyjma praetorů přišly o pravomoc zasahovat (vetovat). Senátu zůstalo právo vydávat zákony, ale z toho se stalo jen pro forma potvrzování císařových návrhů a ve 3. století mu byla i tato moc odebrána. Nejdéle svoji moc udrželi praetoři, ale i ta byla postupně omezována a za vlády císaře Hadriána byli z tvorby zákonů vyloučeni zákonem Edictum perpetuum Hadriani, který sestavil Salvius Julianus; ten byl závazný pro další činnost magistrátů.\n\nPrakticky jediným zákonodárstvím se stala \"principia\", tj. nařízení císařů. Císař se zároveň stal nejvyšším soudcem, takže mohl zasáhnout do jakéhokoliv sporu, buď přímo, nebo tak, že nařídil úředníkovi, jak má postupovat. Tyto císařské pravomoci byly zpočátku pouze součást jeho úřadu, tzn. že mu toto právo bylo pouze svěřeno. Později se toto právo stalo součástí jeho „božství“, takže pak zákony nevydával z moci úřadu, ale ze své vlastní moci a schopnosti. To císaře postavilo výše než zákon, neboť on byl principem zákona.\n\nKolem roku 300 došlo k velkým změnám. Vláda se změnila na dominát (což byla prakticky samovláda císaře) a ediktem milánským bylo zrovnoprávněno křesťanství. Následoval úpadek práva i právnické literatury, proto hovoříme o tzv. vulgarizaci práva.\n\nJediným zdrojem práva se staly \"leges generales\", tj. císařská nařízení, která platila, jakmile byla publikována, tzn. zákon byl oznámen senátu nebo vydán ve formě ediktu. Po rozdělení říše na dvě části stačilo oznámení v jedné části říše. Teprve od roku 429 bylo potřeba oznámení v obou částech. Těchto nařízení bylo velké množství, mají nízkou právní kvalitu, netvoří smysluplný kompaktní celek a chybí jim jasné cíle. Právní věda přestala právo rozvíjet a vymizela. Právě z těchto důvodů vznikla potřeba právo kodifikovat. Kodifikací se rozumí jednak snaha sebrat a shrnout právní předpisy vydané císařem a jednak snaha vytvořit rozumné výtahy z klasických právníků. Takto vznikl Codex Theodosianus, který uspořádal císařské \"leges generales\" od Konstantina, ačkoliv měl původně výrazně vyšší ambice. Z něho nicméně až do 11. století čerpala své znalosti o římském právu celá západní Evropa.\n\nRoku 534 byl vydán \"Codex Iustinianus repetitae praelectieonis\" (známější pod středověkým názvem Corpus iuris civilis (CIC), tzn. soubor občanského práva). V krátké době pak Justinián vydal ještě několik většinou řecky psaných sbírek, \"novellae leges\", později jako Novellae připojených k CIC. Tento kodex ovlivnil Byzantské i evropské právo a byl základem středověké recepce římského práva.\n\nÚstavní právo Říma nikdy nebylo kodifikováno, ani vědecky zpracováno římskými právníky. Proto ho známe pouze z historických dokladů a především z politické praxe.\n\nKaždý právní systém vychází z určitých morálních a principiálních hodnot. Základem nejstarší římské společnosti byl \"genus\", tj. rod, v jehož čele stál \"princeps gentis\". Zákon dvanácti desek považoval rod za kolektivní subjekt, který vlastnil dědičný nemovitý majetek. Později rod nahradila městská kurie (\"curia\"), v jejímž čele stál \"curio\". Deset kurií tvořilo \"tribus\", tj. kmen (původně byly tři kmeny: Ramnes, Tities a Luceres). Nejvyšším orgánem byla \"comitia curiata\", tj. shromáždění lidu po kuriích. Kurie zde byla zastoupena právě jedním hlasem, její jednání řídil \"pontifex maximus\" či \"rex sacrorum\". \"Comitia curiata\" neměla zvláštní rozhodovací pravomoci, ale při velkých náboženských obřadech, vyhlašování zákonů a nejdůležitějších jednáních byla nezbytná — bez ní tyto akty nebyly uznány bohy a nemohly nabýt platnosti. Účastníky byli muži schopní vojenské služby.\n\nVýznamným orgánem, který měl zpočátku pouze poradní funkci, ale velký politický vliv, byl třistačlenný \"senatus\" (senát), původně složený z hlav rodů (\"princeps gentis\"). Za republiky se členem senátu mohl stát jen ten, kdo ukončil magistraturu. Postupně se do senátu dostávali velmi kvalitní lidé a konzulové se s ním začali radit o významných problémech. Nakonec se senát stal tvůrcem zahraniční politiky Římské říše a měl i hlavní vliv na státní finance.\n\n\"Rex\", tj. král měl nejvyšší moc, v původní římské společnosti tato funkce nebyla dědičná, ani volená, ale byl jmenován na základě velmi složitých náboženských zvyklostí. Král stál v čele pontifiků, byl prostředníkem mezi lidmi a bohy a měl náboženskou autoritu. Pravomoci těchto králů byly ve skutečnosti spíše malé, za vlády Etrusků značně posílily. Po pádu království přešla jeho moc na republikové orgány. Největší část moci získal \"magistratus\". Jeho nejvyššími úředníky byli dva konzulové (\"consules\", původně označováni jako \"praetores maiores\"), kteří fakticky nahradili krále. Oba konzulové měli stejné postavení bez specializace a byli i nejvyššími vojenskými veliteli. Se vzrůstající mocí Říma přibývaly i povinnosti a moc konzulů.\n\nV průběhu 5. století př. n. l. se rozpadla rodová společnost, založená na příbuzenství, a nahradila ji majetková a územní organizace s výsadním postavením nejbohatších občanů. To vedlo k vytvoření lidového shromáždění kmenů a centurií, jež nahradila kurijního shromáždění. Podle římské tradice tento systém zavedl, resp. reformoval král Servius Tullius.\n\nComitia centuriata byla organizována podle peněžního censu (výše majetku a daní) a svolávat je mohli nejvyšší úředníci (konzulové nebo praetoři). Přijímala nové zákony, volila nejvyšší státní úředníky, rozhodovala o vyhlášení války, byla odvolací instancí hrdelních zločinů a směla udělit státní občanství. S rozšiřující se mocí Říma logicky ztrácela na významu, neboť její rozhodování bylo pro větší územní celek nepružné a neúčinné. Právo hlasovat měli pouze muži s právem nosit zbraň (tj. od 17 do 60 let).\n\nComitia tributa byla lidovým shromážděním podle okresů a její pravomoci nebyly velké, volila nižší úředníky (kvestory a édily), schvalovala zákony a fungovala jako odvolávací komise při odsouzení k pokutě.\n\nPozději vznikla ještě \"concilia plebis\", tj. plebejské hromady, kde se volili plebejští úředníci a soudily nevýznamné přestupky. Jejich rozhodnutí byla závazná nejprve pouze pro plebeje, zákonem \"Lex Hortensia\" získala jejich rozhodnutí plnou platnost.\n\n\"Comitia tributa, comitia centuriata\" a \"concilia plebis\" byla nejvyššími orgány římského státu a reprezentovala všechen „římský lid\" (\"populus Romanus\"). Občané zde hlasovali ústně a rozhodovala nadpoloviční většina. Projednávat se mohly pouze návrhy, které dal magistrát. Každé rozhodnutí schvaloval (\"auctoritas patrum\") senát. Tento systém byl výrazně výhodnější pro bohatší vrstvy. Římané mohli ustanovit i mimořádné sbory se zvýšenou pravomocí (např. \"tresviri\", \"quattuorviri\"), takový sbor pravděpodobně vypracoval Zákon dvanácti desek.\n\nÚředníci byli lidovým shromážděním voleni na jeden rok, výkon funkce byl čestný, tj. bezplatný. U úředníků platilo \"ius intercessionis\".\n\nNejvyššími úředníky byli dva konzulové, v krizi byl jedním z konzulů po dohodě se senátem jmenován diktátor. Ten měl do doby, než pominulo nebezpečí - maximálně však šest měsíců - téměř neomezené pravomoci. V tomto období nebylo možno využít mnoha běžných práv (např. odvolat se k lidovému shromáždění). Za konzuly byli nejprve voleni pouze patriciové, lex Licinia roku 367 př. n. l. stanovil, že jedním konzulem bude plebej a druhým patricij.\n\nV polovině 4. století př. n. l. vznikla funkce censores, tj. censorů. Jak se k této funkci došlo, je předmětem sporů a existuje na to několik teorií. Censor byla funkce bez impéria, ale jejich rozhodnutí nesměl nikdo vetovat. Tato funkce byla považována za vrchol politické kariéry. Censoři prováděli rozřazení do centurií a tribuí a zabývali se mravním a rodinným životem občanů (\"cura morum\") s právem ukládat tresty. Dále zasahovali do financí, např. zadávali veřejné zakázky nebo pronajímali státní pozemky.\n\nMoc úředníků (diktátora, konsulů a praetorů) se opírala o tzv. imperium, což bylo území, kde zastupovali nejvyšší vládní moc (velení vojsku, \"coërcitio\", tj. pravomoc soudit zločince, \"ius agendi\", tj. svolávání lidových shromáždění či senátu a \"iurisdicio\", tj. nejvyšší soudní moc, právo uplatňovat spravedlnost). Imperia jednotlivých praetorů určoval los. V samotném Římě (\"domi\") byla tato imperia omezena, ale za jeho hradbami (\"militiae\") bylo prakticky bez omezení. V době republiky se totiž předpokládalo, že mimo domácí území panuje neustálý válečný stav. Tato tzv. vyšší magistratura se zabývala i právem procesním, rodinným, sousedským, dědickým, obligačním, trestním a právem správním.\n\nMimo vyšší magistratury působilo i značné množství magistratur nižších, ty volila \"comitia centuriata\" a \"comitia tributa\" (resp. \"comitia leviora\"). Taktéž se jednalo o funkce bezplatné s \"ius intercessionis\". Jejich moc byla obdobná magistrátům vyšším, leč bez imperia. Jednalo se např. o quaestores: \"quaestores parricidii\" se zabývali hrdelními zločiny, \"quaestores aerarii\" spravovali pokladnu v Saturnově chrámu a doprovázeli konzuly do války, kde vedli polní pokladnu, \"quaestores militares\" rozdělovali kořist. Jejich počet se měnil podle povinností, které tento úřad vykonával.\n\n\"Aediles curules\" a \"aediles plebis\" vykonávali policejní službu, dohlíželi na pořádek v ulicích a na tržištích. \"Aediles curules\" měli i soudní pravomoc v záležitostech trhu. \"Aedilus plebis\" nebyl významný úřad a později se tito aedilové stali pomocníky tribunů lidu (\"tribuni plebis\").\n\nPlebejské shromáždění volilo čtyři tribuny (\"tribuni plebis\"), později jejich počet stoupl na deset, kteří měli chránit zájmy plebejů (\"ius auxilii\"). Později byly jejich pravomoci dále rozšířeny o právo zrušit opatření magistráta namířené proti některému plebejovi (\"ius intercedendi\"). Nakonec získali dokonce i právo ukládat pokuty a zatknout obviněné z politických zločinů (\"ius coërcendi\"). Svolávali \"comitia centuriana\" a \"concilia plebis\", kterým předsedali. Neměli žádnou pozitivní pravomoc ani impérium, byli však osobně nedotknutelní (\"sacrosancti\").\n\nVyšší i nižší úředníci měli k dispozici pomocný personál (\"apparitores\").\n\nCo se možnosti stížnosti na magistráta týče, platila zásada dodatečné odpovědnosti a stížnost na něj bylo možno podat až po uplynutí jeho volebního období. Tento systém měl řadu výhod i nevýhod, nespornou výhodou bylo, že úředník nemohl ovlivňovat stížnost. Na konsula byla minimální věková hranice 43 let a na praetora 40. Každý kandidát musel mít protikandidáta.\n\nKoncem období republiky jsou již patrné tendence vedoucí k oslabení demokracie, k císařství, což mělo své odpůrce i příznivce. V raném císařství a pozdní republice se projevila řada snah o narušení držby moci. Mezi právníky probíhala řada sporů a větší část významných právníků stála na straně republiky. Tehdejší demokracie skutečně selhávala a římský způsob zajišťování moci se dostal do těžko řešitelných problémů. Nutnost právně-politických reforem se ukázala již při sérii občanských válek, ale radikální průlom uskutečnil až Augustus, když se ujal původně nevýznamné funkce principa (\"princeps\") a proměnil ji ve formu vlády nazvanou principát. Názory na principát se nutně různí, právně se však jednalo o pokračování republiky.\n\nAugustus svou moc opřel o tribunství, čímž získal osobní nedotknutelnost, později i právo postupovat proti magistrátům a především právo řídit a svolávat shromáždění občanů a senát, dále získal \"imperium proconsulare\", což mu zaručilo velení armády a její kontrolu, dále pak postavení nadřazené místodržícím v provinciích. Toho samozřejmě využili jeho nástupci k dalšímu rozšiřování moci až se senát a všechny ostatní politické funkce dostaly do role císařských úředníků. Tím postupně došlo k prolomení principů římského právního systém a vznikl tzv. dominát, kde již císař vládl zcela sám.\n\nNejzákladněji můžeme právo římské členit na \"ius\" a \"fas\" (viz výše). Co se týče \"ius\", římská republika znala tři základní systémy práva, ze kterých vycházela:\n\nŘímané znali velmi důležité rozdělení práva na soukromé a veřejné; pokud v právní soustavě toto rozlišení chybí, nastává zpravidla diktatura. Samozřejmě i tato velmi oddělená odvětví práva se potkávají, a to především v právu trestním.\n\nV římském právu se dále setkáváme s termíny právo psané (ius scriptum) a nepsané (ius non scriptum). Tímto dělením se odlišuje způsob vzniku či nalezení tohoto práva, „nepsaným právem“ je míněno právo zvykové (\"mos\") a věci nalezené pomocí praxe. Do psaného práva pak Gaius zahrnuje:\n\nZhruba od konce 2. století př. n. l. lze pozorovat snahu o propojení a integraci tří systémů \"ius\" do jednoho. Aebutiův zákon změnil po procedurální stránce velmi složité a neprůhledné řízení na výrazně lepší systém. Tím začala nejslavnější éra římského práva, ale zároveň se posílila činnost praetorů a tím se vytvářel tlak na provázanost těchto právních systémů, takže v době císařství postupně vytvořily jeden systém. To ve svých důsledcích umožnilo rozvoj císařství, císař jako hlavní garant práva vydával svá nařízení (\"constitutiones principum\") ve třech, respektive čtyřech základních formách. \"Edicta\" byly obecně závazné normy, upravující konkrétní případ, mohla být povahy veřejné i soukromoprávní a jejich platnost se mohla týkat celé říše, nebo mohla být omezena na určitou její část. Edikty vydávali i císařští úředníci. \"Mandata\", tj. císařovy instrukce úředníkům, pokud mandatum řešilo obecný problém, muselo být publikováno a závazně platilo. \"Decreta\", tj. císařovy rozsudky a výklad konkrétního sporu, který byl závazným řešením pro podobné spory. Teoreticky se mohla týkat pouze jednoho konkrétního sporu. A nakonec \"rescripta\", tj. císařovy odpovědi na dotazy. Reskripty řešily vždy konkrétní otázky, teprve soudy a právnická literatura jim dala obecnou závaznost, kterou císař původně nenárokoval.\n\nVlastnické právo (\"dominium\", \"proprietas\") bylo v Římě základním stavebním kamenem práva i celé společnosti. Bylo na dané poměry až neuvěřitelně propracované a v podstatě předběhlo svou vlastní dobu. Ani po tisíci letech se právní věda nepřiblížila k tomu, co dokázali římští právníci. Právní věda se po úpadku římské civilizace značně odchýlila od pojetí vlastnictví, jež Římané stvořili. Ono pojetí se ve značné míře blížilo tomu dnešnímu. Vlastnictví bylo chápáno jako \"neomezené právní panství nad věcí\". Bylo nejkvalitnějším a nejsilnějším věcným právem. A jeho ochrana tomu byla samozřejmě přizpůsobena. K tomuto účelu byl stvořen důmyslný systém žalob a interdiktů. Institut vlastnictví byl uznáván tak důsledně, že i přímá daň z majetku by byla krácením práva majetkového. Vlastník neboli \"dominus\" mohl (od klasické doby) s věcí nakládat jakkoliv. Typické projevy vlastníkova chování shrnujeme do několika pojmů:\n\n\"Dominium\" bylo omezeno jen vlastnickými právy ostatních (sousedské právo) a institutem vydržení (\"usucapio\"), pokud vlastník půdu nevyužíval. V Římě byla známa i elasticita práva, tzn. jakmile nějaké omezení skončilo, toto právo samo nabylo původní podoby.\n\nVěcná práva se označovala jako \"iura in re\", jejich ochrana pak jako \"actiones in rem\". Vlastnické právo bylo absolutní a vylučovalo působení každého, kdo k dané věci neměl oprávnění. Vlastnictví, \"proprietas\" či \"dominium\", se chápalo jako právní panství, tj. bylo všeobecné, přímé a výlučné, jeho předmětem byly věci hmotné (včetně otroků), někdy i některá práva (výhody). Vlastník věc fyzicky ovládal, tj. držel, mohl věc jakkoli užívat a těžit z ní, a v pozdějších dobách ji mohl i zcizovat (\"ius possidendi\", \"ius utendi\"). Pak Římané znali i spoluvlastnictví, kdy k jedné věci existovalo více vlastnických práv, vyjádřených zlomkem (\"pars quota\").\nV římském pojetí práva se setkáváme s několika druhy vlastnictví:\n\nOchrana vlastnictví probíhala u každého jinak. V zásadě lze tvrdit, že kupec nebyl velmi dlouho chráněn proti třetí straně. Kviritské vlastnictví bylo chráněno reivindikací (vindikací), v případě sporu původně obě strany prokazovaly svůj nárok, později žaloval nedržící držitele a měl prokázat své právo. Prohrál-li dosavadní držitel, musel věc vydat, nebo za ni zaplatit, až v justiniánském právu je pouze vydání věci. V případě sporu o věci hromadné (např. stádo) se prokazovalo vlastnictví nadpoloviční většiny. Římané neznali zbytečné průtahy, neboť nedostavil-li se odpůrce k soudu, věc připadla žalobci.\n\nŘím rozlišoval i držitele \"bonae fidei\" (v dobré víře), který ručil jen za škody, které způsobil sám, a držitele \"malae fidei\" (ve zlé víře), který ručil i za náhodu. Náhradu za náklady na zlepšení věci mohl požadovat jen uživatel v dobré víře, na náhradu nutných nákladů měl nárok i držitel ve zlé víře, nikoli však zloděj.\n\nVelmi důležitá pro vývoj práva byla \"cautio damni infecti\", tj. záruka proti hrozící škodě; záruku poskytoval majitel, zástavní věřitel atp., mohl ji nařídit magistrát.\n\nOchranu držby řešily praetorské interdikty, jež chránily držbu jako faktický stav, a byly na straně poslední klidné držby, byla-li získána právem. Podle funkce existovaly dva druhy interdiktů.\n\nDržba (\"possesio\") byla chápána jako faktická a všeobecná moc nad věcí. K jejímu splnění byly vyžadovány \"animus possidendi\" (úmysl věc držet jako vlastní) a \"corporalis possesio\" (hmotné ovládání). Držba byla projevem vlastnického práva, nebo v případě byl-li vlastník a držitel odlišný, jako samostatný právní jev. Pak bylo nutné mít k věci věcné právo (např. pronájem). \"Animus possidendi\" byl nezastupitelný, \"corporalis possesio\" byla zastupitelná: např. otroci ovládali majetek pro hlavu rodu. \"Naturalis possesio\" (držba přirozená) nebyla považována za držbu a nebyla tak chráněna. Jednalo se o detenci (faktický stav).\n\nU držby se – vedle držitele \"bonae fidei\" a \"malae fidei\" – rozlišovala ještě \"possesio iusta\" (držba spravedlivá) a \"possesio iniusta\" (nespravedlivá). V justiniánském právu byla novinkou \"quasi possesio\", \"iuris possesio\", tj. držba práva. Držbu bylo možno získat i v zastoupení, ztráta držby byla definována buď jako \"corpore\" (držitel ztratil možnost věc fyzicky ovládat), \"animo\" (držitel nechtěl věc ovládat), věc zanikla nebo držitel zemřel.\n\nVlastnictví šlo v Římě nabývat prakticky velmi podobně jako v pozdějších právních systémech: rozlišoval se originární (prvotní) a derivativní způsob nabytí.\n\nMezi derivátní počítáme:\n\nDále existovaly zvláštní způsoby derivativního nabytí vlastnického práva, např. z válečné kořisti nebo z majetku dlužníka státu, zpravidla šlo o prodej pomocí veřejné dražby.\n\nOriginární způsoby nabytí vlastnictví:\n\nŘímané znali i věcná práva k cizí věci, tzv. \"iura in re aliena\", která dávala oprávněné osobě právo zvláštního, obsahově přesně vymezeného působení na věc, jejímž nebyl vlastníkem. Tato práva byla nazývána \"servitutes\", tj. služebnosti. Ta vznikala pouze k věci cizí. Lze je rozdělit na:\n\nOchrana služebností byla prováděna věcnými žalobami a praetorskými interdikty.\n\nSlužebnosti Římané striktně oddělovali od zástavního práva, které bylo také věcným právo k věci cizí, za účelem jistoty věřitele, že dojde k naplnění pohledávky. Toto právo mělo zajišťovací a uhrazovací funkci. Zástavní právo bylo nedělitelné a zastavit bylo možné každou věc, kterou bylo možno prodat a bylo s ní zastaveno vše, co k ní náleželo i přibylo. Zástavcem mohl být vlastník. Zástavní právo zanikalo zánikem pohledávky nebo zástavním prodejem věci. Dělilo se na:\n\nZástava byla buď propadná, tu si věřitel ponechal, nebo prodejná, věřitel ji prodal a nadbytek dal dlužníkovi.\n\nŘímské právo znalo i pojem obligace, ke každému právnímu úkonu byla zřizována smlouva, která musela splňovat určité náležitosti. Římané si byli vědomi i takových problémů jako byly úroky, depozitum či pojištění (např. \"fenus nauticum\", tj. námořní havarijní pojištění). Tyto problémy řešili pomocí smluv, takže problematika římských smluv je velmi složitá a rozsáhlá. V zásadě existovaly smlouvy o půjčkách, koupi a prodeji, trhové. Některé smlouvy mohly obsahovat podmínky. K většině smluv bylo zapotřebí svobodné vůle obou stran a jednání v dobré víře. Proti obecnému přesvědčení mohly vznikat i smlouvy s otroky, složitější problematika byla u smluv mezi otroky navzájem.\n\nByla známa i \"societas\", tj. smlouva většího počtu lidí, kteří se spojili za určitým účelem. Velmi využívaná byla i příkazní smlouva (\"mandatum\"), tj. smlouva o zařizování cizích věcí, s takovouto smlouvou byla často spojena plná moc. Již v římských smlouvách platilo, že člověk nemohl koupit vlastní věc, cena musela být vyjádřena v penězích a nemusela odpovídat tržní hodnotě věci. Prodávající ručil jak za vady právní, tak za vady faktické. Se smlouvami souviselo i dědické právo, protože v římském právu, byla řádně sepsaná závěť nedotknutelná. Pokud závěť neexistovala, existovalo pořadí dědických nároků (to se v průběhu dějin římské říše několikrát změnilo). Dědictví bylo v pozdější době možno odmítnout.\n\nTrestní právo stíhalo stejné zločiny jako dnes – loupež, krádež, vraždu, podvod, atd. – tresty však nebyly předem pevně stanoveny, ale hlasovalo se o nich.\n\nTrest smrti se udílel především za velezradu (to platilo hlavně pro politiky, velezradou bylo i navádění nepřítele proti Římu nebo vydání římského občana nepřátelům), za jakýkoli fyzický útok na tribuna lidu, dále pak za vraždu, podplácení voličů (\"crimen ambitus\") a provozování magie. Smrtí se trestala i zrada patrona (ochránce) svého klienta a falešné (křivé) svědectví. Všechny tyto zločiny byly trestány stětím, jen křivé svědectví se trestalo svržením z Tarpejské skály. Trestem, původně obecným a později vyhrazeným pro otcovrahy, byla \"poena culeii\" – zašití do pytle s kohoutem, psem, hadem a krysou (či opicí) s následným svrhnutím do Tibery. Říman na římského občana nesměl vztáhnout ruku a proto vznikla funkce státního otroka – popravčího, jenž se nazýval \"carnifex\". Při každém zločinu mohl římský občan, ještě než se začalo hlasovat, využít práva \"ius exilii\", tj. odejít do vyhnanství; tím ztratil římské občanství, majetek a možnost návratu, při pokusu o návrat mohl být kýmkoli zabit. Zajímavostí je, že Augustus zavedl za banditismus a pirátství (včetně loupeže při ztroskotání lodi) trest předhození dravé zvěří, bez možnosti využít \"ius exilii\". Ostatní, méně závažné trestné činy byly trestány pokutou nebo později i vězením. Kromě běžných zločinů (krádež, podvod) byla trestána např. i lichva nebo hazard.\n\nVojenské trestné činy (zejména prodej zbraní nepříteli, zběhnutí atp.) byly taktéž trestány smrtí, a to ukamenováním či utlučením. Méně závažná provinění se v římské armádě trestala např. nepočítáním až několika let vojenské služby, menším přídělem stravy, kořisti. Zajímavé je, že Římané neznali trest ztráty vojenské hodnosti.\n\nProces v antickém Římě probíhal velmi odlišně od způsobu procesu, na jaký jsme zvyklí z dnešní doby. Odlišnosti mezi civilním a trestním procesem byly obrovské.\n\nŘím neměl veřejné žalobce, proto občané museli přednášet své případy sami za sebe. U velkých případů většinou vystupoval nějaký politik. Do vytvoření stálých soudních dvorů byl soudce zpravidla soukromá osoba (\"iudex privatus\"), podmínkou bylo římské občanství a mužské pohlaví. Obě strany dostaly seznam soudců (\"album iudicum\") a shodly se na soudci (\"recuperatores\"). Pokud se na žádném jméně neshodli, museli přijmout posledního na seznamu. U velkých procesů bylo soudců pět, strany vybraly sedm soudců a z nich se losem vybrala pětice. Jelikož soudce nebyl právník, mohl se s právníkem o problému radit. Pokud si ani na konci sporu nebyl jist, mohl nevynést rozsudek s odůvodněním, že řešení případu je nejisté. Pro každý druh sporu existovala lhůta, do které musel být rozsudek vynesen (původně do večera). Tato procedura u stálých soudních dvorů postupně zmizela.\n\nSoudní řízení mělo dvě etapy, nejprve proběhlo tzv. ius in iure, kde obě strany přednesly své žádosti, resp. námitky, před praetora. Ten prozkoumal, zda je nárok žalobce oprávněný, tj. zda má oporu v zákonech, pak povolil, případně zamítl další řízení. Zároveň rozhodl do jaké oblasti práva tato kauza patří a podle čeho bude rozhodována. K praetorovi si lidé mohli vzít advokáty, kteří pak s praetorem našli nějaké řešení, když obě strany souhlasily, byla věc podstoupena do druhé fáze. Ta se jmenovala apud iudicium (před soudem), probíhala po krátké pauze a soudci rozhodli buď pro žalobce, nebo pro žalovaného. Rozsudek byl závazný a vymahatelný.\n\nPůvodně se trestní právo řešilo před komiciemi (lidová shromáždění; odtud název komiciální proces) a k jeho zahájení byl potřeba návrh magistráta, který byl vyšetřovatel, žalobce i obhájce zároveň (tzv. inkviziční princip).\n\nProces byl rozložen do několika fází, vše probíhalo před patřičným lidovým shromážděním. V první fázi došlo k vyšetřování. Ve druhé fázi byli vyslechnuti svědci a předneseny důkazy, tato fáze měla tři stání, mezi nimiž byly jednodenní přestávky. Poté bylo tzv. \"trinundum\", tj. třídenní přestávka a pak příslušná komicie prostou většinou rozhodla o vině obžalovaného. Proti tomuto rozhodnutí nebylo odvolání. Případný trest byl vykonán ihned.\n\nKdyž žalob přibylo, nebylo už možně soudit pomocí komicií, tak vznikl tzv. akuzační proces, který se konal před porotou a funkce žalobce, soudce a obhájce byla oddělena. Nejprve byla k těmto účelům využívána mimořádná porota (\"quaestiones extraordinariae\"). Od mimořádných porot se brzy upustilo ve prospěch stálých komisí (\"quaestiones ordinariae\"), první taková komise byla zřízena roku 149 př. n. l. Průběh takovéhoto soudu byl sice složitější než u komiciálního procesu, ale díky stálým porotám probíhal výrazně jednodušeji. Nejprve došlo k žádosti o povolení žaloby (\"postulatio\"), ihned poté byla sestavena žaloba (\"nominis delatio\") a magistrát dal žalobci na výběr ze sta soudců, ten jich padesát vybral. Sulla nahradil výběr losováním s právem odmítnutí některých. Poté byly provedeny důkazy, ke kterým se obžalovaný vyjádřil. Po tomto vyjádření následovaly závěrečné řeči. Nakonec soudci prostou většinou rozhodli, pokud se více než třetina soudců zdržela hlasování, bylo nutno proces opakovat.\n\nPoslední verze procesu se objevila v době císařství, proto se nazývá císařský (extraodrinární) proces. V tomto procesu měl soudce více možností zabývat se jednotlivými aspekty konkrétního činu, resp. polehčujícími či přitěžujícími okolnostmi. Je třeba si uvědomovat, že v této době již zcela zmizela lidová shromáždění, proto odvolání hrdelních zločinů řešil císař (\"appellatio\"). Díky stylu tohoto procesu se poprvé v historii práva reagovalo na úmysl, recidivu. Římského občana mohl k trestu smrti odsoudit jen senát s císařem v Římě. Císař mohl proces rozhodnout sám (bez senátní poroty), ale pouze v případě, že ho k tomu senát zmocnil. Pokud proces vedl císař, vedl ho inkvizičním principem.\n\nV dominátu byly zrušeny trestní poroty a císaři bylo uděleno právo ukládat trest smrti (\"ius gladii\"). Z toho vyplývá, že vše bylo řešeno pomocí inkvizičního principu, ten se však změnil, protože poprvé v historii Římské říše bylo nahrazeno volné zvažování důkazů, a to císařskými instrukcemi. Ve 4. století již proces nebyl prakticky otázkou práva, občané se již nedovolali spravedlnosti. K zahájení císařského procesu stačilo pouhé udání (\"delatio\"). Udavač pak nebyl nucen před soudem vůbec svědčit. Udavač měl nárok na část majetku člověka, jehož udal, byl-li tento odsouzen. Odvolání v této době nebylo možné, formou apelace mohl odsouzený požádat císaře o udělení milosti (\"indulgentia\").\n\nVe starověkém Římě mělo otroctví nejprve patriarchální povahu. Spolu s rozvojem státu však došlo i ke změně chápání postavení otroka z neplnoprávného člověka na živou věc. Postavení otroka římské právo definovalo zásadou \"servus nullum caput habet\" (otrok nemá hlavu, nemá právní způsobilost), ze které se však v různých konkrétních případech slevovalo. Postupem času se v Římě zvyšoval počet státních i soukromých otroků, kteří se otroky stávali jako potomci otroků, váleční zajatci či z jiného důvodu (zotročení pro nevděk, zotročení pro dluhy, podvodný prodej svobodného občana do otroctví, kterého se prodávaný dobrovolně účastnil atd.). Ačkoliv nesměl být svobodný člověk bezdůvodně zotročen, přece jen k tomu v určitých fázích dějin Římské říše docházelo.\n\nZ otroctví mohl být člověk propuštěn, ve výjimečných případech dokonce zákon pojil propuštění z otroctví s vykonáním nějakého skutku či s dlouhodobějším jednáním (např. záchrana života císaři či výkon určitého povolání po určitý počet let). Počátkem císařství bylo propouštění otroků natolik rozšířené, že byly vydány zákony (\"Lex Fufia Caninia\" a \"Lex Aelia Sentia\"), které propouštění omezovaly. V poslední fázi dějin Římské říše často docházelo ke splývání postavení kolónů a otroků, a pod vlivem křesťanství i k změně chápání osoby otroka. V mnoha oblastech přešel otrokářský systém plynule do systému feudálního.\n\nPokud budeme hovořit o římském právu v širším smyslu, lze o některých obdobích zejména středověké Evropy uvažovat jako o dědici římského práva. Roku 1080 byl v Bologni nalezen Justinánův kodex, který se stal základem práva církevního, začal se vyučovat na univerzitách a postupně došlo k renesanci římského práva. To se rozšířilo a pomocí řady právních škol (glosátoři, komentátoři atd.) se stávalo jedním z pilířů práva kontinentální Evropy. V 18. a počátkem 19. století bylo z právních systémů postupně vytlačováno. Poslední oživení římského práva, počínaje rokem 1495, kdy byl založen Říšský komorní soud, přinesla německá škola právní vědy, zvaná Usus modernus pandectarum. Tato věda ovlivnila právní teorii i praxi v sousedním Nizozemí, odkud se přenesla do většiny tehdejších holandských kolonií. Nejvýznamnější vliv můžeme pozorovat v právním systému Jihoafrické republiky, kde byl po dlouhou dobu platný právní systém zvaný Roman-dutch law. Z Německa se tato právní věda pochopitelně přenesla i do pobělohorských Čech, kde se začala vyučovat na znovuotevřené pražské univerzitě. Nyní se římským právem zabývá pouze historie práva, ale jelikož právo kontinentální Evropy stojí na základních principech této právní soustavy, je římské právo stále významným pramenem poznání práva a vyučuje se na všech fakultách zabývajících se právní vědou. Zajímavostí je platnost některých částí práva „ius commune“ v San Marinu, Louisianě či několika jihoafrických zemích.\n\nNa anglosaský (či angloamerický) právní systém mělo římské právo výrazně menší dopad, a toto právo je proto s ním v některých otázkách v přímém rozporu. Církevní právo z něj převzalo řadu trendů, přesto lze říct, že se tvořilo na velmi odlišných principech. Ostatní právní systémy (arabský, hebrejský atp.) stojí na odlišných základech a jejich vývoj probíhal zcela jinou cestou. Zajímavé je, že římské právo výrazně zasáhlo do dějin práva v jihoafrických zemích.\n\nZa největší příspěvek Římanů k právu se dodnes považuje objev profesionálních právníků a vznik právní vědy.\n\nDle právníka a právního vědce Bruna Leoniho velká část římských právních pravidel nevznikala díky legislativnímu procesu. Soukromé právo (ius civile) se prakticky po celou dobu trvání římské republiky a i římské říše nacházelo mimo dosah zákonodárců. Základní představu o římském právu je nutné hledat právě v tomto civilním právu, jakožto v souboru postupně se vyvíjejících principů, který byl po mnoha staletí kultivován právní vědou. Z mnoha stovek zákonů (leges) se jich ne více než 40 týkalo soukromého práva, tudíž minimálně v klasické éře římského práva byl zákon druhořadý. Římský právník byl spíše vědcem, který zkoumal řešení případů, s kterými se na něj občané obraceli. Římské právo tak spíše bylo popisováno a objevováno, a nikoliv – tak jako legislativa – nařizováno. V pojetí Římanů nemělo být právo nikdy vystaveno náhlým a nepředvídatelným změnám. Nemělo být také podrobeno libovůli nebo svévoli zákonodárného shromáždění nebo jiných osob, jako byli senátoři a další státní úředníci. To mělo za následek zvýšení právní jistoty římského práva, které tak umožňovalo občanům snadno vytvářet plány do budoucna, a to i bez existence přesně formulovaných pravidel srovnatelných se zákony v psaném znění.\n\nVýznam a dopad na evropskou kulturu byl značný, i když mnoho věcí, které se dnes zahrnují do římského práva, vzniklo až ve středověku. Mezi nejvýznamnější římské právní principy patří oddělení vlastnictví věci od faktické schopnosti užívání věci. Uvědomili si i rozdíl mezi kontraktem a přečinem. Nalezli také základní druhy kontraktů, tj. prodej, pronájem, smlouvu o dílo atp., tento systém přešel do většiny kontinentálních zákoníků.\n\nV římském právu už existuje systém soukromého práva, jak jej poprvé popsal právník Gaius kolem roku 180. Gaius rozlišuje \"personae\" (osoby), \"res\" (věci) a \"actiones\" (žaloby). Tento systém byl v pojetí práva velmi výhodný a kontinentální Evropa ho používala velmi dlouho.\n\nV Byzantské říši dal v 9. století císař Basilios I. a Lev VI. Justiniánovy sbírky spojit a reformovat (vynechal zastaralé věci, některé věci zestručnil a přidal nové); toto dílo se stalo známé pod názvem Basilika. V této podobě se pak staly základem pro řecké právo a pro právo používané pravoslavnou církví, tento právní kodex ovlivňoval danou oblast i po dobytí Turky, kteří vycházeli z velmi odlišných principů práva.\n\nObecně lze tvrdit, že římské právo bylo velice vyspělé a po pádu římské říše na ně Evropa nebyla schopna navazovat, po roce 1000 byly v kontinentální Evropě znovu nacházeny výhody římského práva a tak pomocí různých glosátorských škol docházelo k zavádění některých částí římského práva do praxe. To podporovala poměrně velká část panovníků, protože římské právo umožňovalo lepší způsob správy majetku než dosavadní zvykové právo. Od 16. století se navíc odvolávali i na zásadu \"princeps legibus solutus est\", tj. panovník není vázán zákony. Pro kontinentální Evropu byl velmi výhodný i systém rovnosti subjektů, ochrany vlastnictví a řada dalších problémů byla řešena pro tehdejší Evropu více než dobře. Tyto výhody vedly k tomu, že v 16. století se římské právo stalo v kontinentální Evropě jedním ze tří pilířů práva (za druhé dva lze považovat germánské zvykové právo a kanonické právo). Římské právo bylo chápáno jako \"ius commune\", tj. právo společné evropským státům. Praktické využití římského práva začalo upadat v 19. století, kdy nejprve Napoleon Bonaparte vydal Code civil (1804), kterým se jako vzorem postupně inspirovala celá kontinentální Evropa, nejdéle se vliv římského práva udržel v Německu, kde byl občanský zákoník přijat až v r. 1896.\n\nOd té doby už římské právo prakticky (až na malé výjimky) neovlivňuje denní praxi. Jeho přínos však spočívá v tom, že ovlivnilo vývoj a vznik kontinentálního práva a tvoří tak základ evropského právního systému, proto je stále vyučováno na právnických fakultách a je jisté, že bez základů římského práva, lze jen těžko chápat evropské právo.\n\n\n\n"}
{"id": "82363", "url": "https://cs.wikipedia.org/wiki?curid=82363", "title": "Severogermánské jazyky", "text": "Severogermánské jazyky\n\nSeverogermánské jazyky jsou větví germánských jazyků, které spadají do indoevropské jazykové rodiny. Tyto jazyky jsou podobné západogermánských jazykům a - již zaniklým - východogermánským jazykům, takže například angličtině nebo němčině, a podobnost je srovnatelná s podobností ruštiny s češtinou.\n\nOproti západogermánským jazykům se severogermánské jazyky vyznačují mimo jiné tím, že připojují určitý člen k substantivům v podobě koncovky, např.:\n\n\nŠvédština a norština dále vlastní dvojí přízvuk. Při \"akcentu I\" tón na slabice po přízvučné slabice klesá, při \"akcentu II\" stoupá. Tento melodický akcent má fonematický charakter, takže může rozhodnout o významech jinak úplně homofonních slov, např.: \"bønder\" (pl. od \"bonde\" 'sedlák' [\"d\" se nevyslovuje], akcent I) — \"bønner\" (pl. od \"bønne\" 'fazole, bob', akcent II).\n\nDánština za to má \"ráz\", který v češtině najdeme mezi dvěma vokály netvořícími diftong, např.: ne'ignoruje. V dánštině se ráz nachází uvnitř slov a má též fonematický charakter:\n\n\"hund\" [hu'n] 'pes', \"hun\" [hun] 'ona'.\n\nSlovesný systém kontinentální skandinávštiny se vyznačuje tím, že slovesa tvoří syntetický trpný rod, tj. bez pomoci pomocných sloves. K tomu jim slouží koncovka \"-s\", která je zbytkem zvratného zájmena. Např.:\n\nAle i skladba s pomocným slovesem \"bli\" 'stát se' je možné:\n\nOstrovní skandinávské jazyky islandština a faerština si zachovaly svůj bohatý skloňovací a časovací systém, který však v sesterských jazycích na kontinentě zanikl. Skutečnost zachování starobylé struktury ostrovních jazyků se přisuzuje faktu, že tyto ostrovní státy nikdy nebyly vyhledány a osídleny dalšími národy, kdežto kontinentální Skandinávie byla vystavená po staletí velkému vlivu dnešního Německa skrze Hansu (viz níže), čemuž se připisuje zjednodušení struktury kontinentálních skandinávských jazyků oproti těm ostrovním.\n\nJako všechny jazyky indoevropské jazykové rodiny se tyto jazyky vyvinuly z předpokládaného indoevropského prajazyka. Po období pragermánského jazyka - jehož existence však není dokázaná - se tyto jazyky vyvinuly z praseverského jazyka a později staroseverského jazyka. Později se staroseverský jazyk rozdělil na východní a západní skandinávskou větvi.\n\nKdyž vikingové v 9. a 10. století začali osídlovat Island a Faerské ostrovy, začaly se skandinávské jazyky rozdělovat na \"kontinentální\" a \"ostrovní\" větev. Díky tomu, že osadníci na těch ostrovech zůstali mezi sebou, zachoval se původní rys jejich jazyka, kdežto kontinentální skandinávské jazyky doznaly celé řady strukturálních změn, což se připisuje skutečnosti, že kupecké sdružení Hansa mezi 12. a 17. stoletím přivedlo mnoho lidí (obchodníků a řemeslníků) z dnešního Německa do Skandinávie a dolnoněmčina začala v značné míře ovlivňovat tamější jazyky. Zaniklo pádové skloňování a osobní koncovky u sloves a zakořenila se německá slova, hlavně výrazy z oborů a řemesel, které přijely s Němci, ale postupem času i jiná, která pronikla až do základního slovníku. (Velice podobný historický vývoj lze pozorovat u češtiny.)\n\nHornoněmčina získala vliv na skandinávské jazyky od období reformace.\n\n\n"}
{"id": "82367", "url": "https://cs.wikipedia.org/wiki?curid=82367", "title": "Radlice (rozcestník)", "text": "Radlice (rozcestník)\n\nSlovo Radlice má více významů:\n\n\n"}
{"id": "82368", "url": "https://cs.wikipedia.org/wiki?curid=82368", "title": "Uhlík (rozcestník)", "text": "Uhlík (rozcestník)\n\nUhlík může být:\n\n\n"}
{"id": "82369", "url": "https://cs.wikipedia.org/wiki?curid=82369", "title": "Nornština", "text": "Nornština\n\nNornština patří do indoevropské jazykové rodiny, řadí se k jazykům západní větve severogermánských jazyků. Jazyk byl rozšířen na Orknejích a Shetlandech u severního pobřeží Skotska. Poté, kdy Norsko předalo ostrovy Skotsku v 15. století, začal být jazyk vytlačován.\n\nOtčenáš v orknejské nornštině:\n\"Favor i ir i chimrie,\"\n\"Helleur ir i nam thite,\"\n\"gilla cosdum thite cumma,\"\n\"veya thine mota vara gort\"\n\"o yurn sinna gort i chimrie,\"\n\"ga vus da on da dalight brow vora\"\n\"Firgive vus sinna vora\"\n\"sin vee Firgive sindara mutha vus,\"\n\"lyv vus ye i tumtation,\"\n\"min delivera vus fro olt ilt, Amen.\"\n\nOtčenáš v shetlandské nornštině:\n\"Fy vor or er i Chimeri.\"\n\"Halaght vara nam dit.\"\n\"La Konungdum din cumma.\"\n\"La vill din vera guerde\"\n\"i vrildin sindaeri chimeri.\"\n\"Gav vus dagh u dagloght brau.\"\n\"Forgive sindorwara\"\n\"sin vi forgiva gem ao sinda gainst wus.\"\n\"Lia wus ikè o vera tempa,\"\n\"but delivra wus fro adlu idlu.\"\n\"For do i ir Kongungdum, u puri, u glori, Amen\"\n\n"}
{"id": "82370", "url": "https://cs.wikipedia.org/wiki?curid=82370", "title": "Petřín", "text": "Petřín\n\nPetřín (německy \"Laurenziberg\", latinsky \"Petrin)\" je 327 m vysoký kopec v centru Prahy. Na jeho vrcholu stojí Petřínská rozhledna a mnoho jiných objektů. Na Petříně najdeme skály zejména z pískovce.\n\nPetřín vystřídal v průběhu staletí několik názvů: Petřín, Hora, Kopec, Vrch sv. Vavřince (odtud německý název \"Laurenziberg\" - z lat. \"Laurentius\" Vavřinec a \"Berg\" hora, kopec), posledně jmenovaný podle zasvěcení kostela stojícího na jeho temeni. Kronikář Kosmas popisuje Petřín jako velmi skalnaté místo; pro velké množství skal (latinsky \"petra\") se mu údajně začalo říkat Petřín (\"qui a petris dicitur Petrin\").\n\nOd nepaměti se zde lámal kámen — opuka, ze kterého se v Praze postavila řada staveb, včetně prvních kostelů na Pražském hradě nebo mostu přes Vltavu. První historická zmínka o petřínských lomech pochází od Mnicha sázavského, který napsal, že kameny z nich dal opat Silvestr vydláždit kostel Sázavského kláštera.\n\nPetřín je v písemných památkách poprvé zmíněn roku 1108 v souvislosti s vyvražděním velmožského rodu Vršovců. Vršovci sídlili v Libici, kterou obdrželi za pomoc Přemyslovcům s povražděním části Slavníkovců v Libici roku 995. Sami Vršovci pak byli roku 1108 jako „hloupá hovada skoleni a jiní na hoře Petříně sťati“. Poté popraviště, které stávalo v blízkosti kostela sv. Vavřince, sloužilo až do 14. století k trestání velkých protistátních přečinů.\n\nVýrazně do dějin Petřína zasáhl císař Karel IV., když vybudováním Hladové zdi v letech 1360–1362 připojil většinu kopce k Malé Straně. Popraviště se přesunulo na druhý břeh na Šibeniční vrch pod Vítkovem, v oblasti zvané dnes U Bulhara.\n\n\n\n\n\nHana Kvapilová (1860–1907), česká herečka. Socha z bílého mramoru znázorňuje sedící postavu v dlouhých šatech a s kyticí na klíně. Jejím autorem je Jan Štursa, který ji vyhotovil v roce 1913. Pod sochou je uložena urna s popelem této herečky — členky Národního divadla.\n\nFerdinand Laub (1832–1875), světoznámý virtuos a český houslista.\n\n\nKarel Hynek Mácha (1810–1836), český básník, narozený pod Petřínem. Bronzová socha stojící, která se pravou rukou, ve které drží pero, opírá o zídku s otevřeným sešitem a v levé ruce drží kytici šeříku. Podstavec je z leštěné žuly. Sochu vyhotovil Josef Václav Myslbek v roce 1912.\n\nJan Neruda (1834–1891) se narodil v kasárnách, stojících na úpatí Petřína. Socha znázorňuje stojící postavu, s rukama za zády, v nichž drží klobouk. Autorem bronzové sochy je Jan Simota, který ji vyhotovil v roce 1970.\n\nVítězslav Novák (1870–1949), český hudební skladatel. Bronzová socha znázorňuje stojící postavu v nadživotní velikosti. Vytvořil ji v roce 1950 Jan Kodet.\nV soše je urna s popelem skladatele, který 18. července 1949 zemřel ve východočeské Skutči.\n\n\nMilan Rastislav Štefánik (1880–1919), československý astronom, politik a letec. Stojící bronzová socha v letecké kombinéze, držící v ruce písemnosti. Na soše určené pro Bratislavu pracoval v letech 1928–1938 Bohumil Kafka. V roce 1952 byla socha roztavena. Na místě před Štefánikovou hvězdárnou odhalil v roce 1994 nový odlitek podle třetinového modelu tehdejší prezident Václav Havel.\n\nJaroslav Vrchlický (1853–1912), český básník. Pískovcová socha, kterou vytvořili Josef Wagner, Antonín Wagner a Jan Sokol, znázorňuje sedící postavu s knihou v ruce a okřídlenými génii u nohou.\n\n\nOlbram Zoubek vytvořil na svahu Petřína Pomník obětem komunismu (zločinů komunizmu) na Újezdě, který byl slavnostně odhalen v roce 2002.\nV roce 1946 byl v tomto místě slavnostně odhalen základní kámen k pomníku T. G. Masaryka ve tvaru mramorového stolu, stojící poblíž ještě v roce 1968.\n\nNazývána \"U žabiček\" (\"Hrající si chlapci\", nyní též \"Masarykovi vnuci\"), ukazující dvojici chlapců se šesti žabkami a dvěma ještěrkami, hrající si s rybou u fontány. Modely pro sošky byli vnuci prezidenta T. G. Masaryka, synové Olgy Masarykové Leonard a Herbert Revilliodovi, kteří za války zahynuli v zahraničním odboji. Dílo, které mělo původně stát na Lánském zámku, vyhotovil Karel Dvořák v roce 1948.\n\nSochu znázorňující lachtana, vytvořil v roce 1953 Jan Lauda.\n\nSousoší autora Josefa Mařatky z roku 1910.\n\nPo Petříně je pojmenovaná planetka (16801) \"Petřínpragensis\" objevená Petrem Pravcem v Ondřejově v roce 1997. Planetku nebylo možné nazvat jednoduše Petřín, protože by se pletla s již existující planetkou (482) Petrina objevené roku 1902. Pravidla pro pojmenování planetek toto nepřipouštějí.\n\n\n"}
{"id": "82377", "url": "https://cs.wikipedia.org/wiki?curid=82377", "title": "Gama funkce", "text": "Gama funkce\n\nGama funkce (někdy také označovaná jako Eulerův integrál druhého druhu) je zobecněním faktoriálu pro obor komplexních čísel. Používá se v mnoha oblastech matematiky, především pro popis některých rozdělení ve statistice.\n\nFunkce je značena pomocí řeckého písmene gama a je definována jako holomorfní rozšíření integrálu:\n\nAčkoliv integrál samotný konverguje jen je-li reálná část z kladná, gama funkce je definována pro libovolné komplexní (a tedy i reálné) číslo, kromě nuly a celých záporných čísel (−1, −2, …).\n\nFunkce formula_2 je spojitá pro formula_3. Funkce formula_2 diverguje pro formula_5.\n\nPro \"n\"-tou derivaci platí vztah\n\nV oblasti kladných reálných čísel má gama funkce minimum v bodě formula_7.\n\n\n\n"}
{"id": "82379", "url": "https://cs.wikipedia.org/wiki?curid=82379", "title": "Windows 7", "text": "Windows 7\n\nWindows 7 (lidově „sedmičky“) je operační systém od firmy Microsoft z řady Windows NT určený pro osobní počítače, který byl vydán 22. října 2009. Všeobecná podpora byla ukončena 13. ledna 2015, bezpečnostní aktualizace byly vydávány do konce rozšířené podpory dne 14. ledna 2020. Tento systém se velmi rozšířil a napravil tak špatnou reputaci předchozích Windows Vista. V roce 2018 jsou Windows 7 populární hlavně v Africe a Asii.\nSystém při vydání poskytoval zpětnou kompatibilitu s existujícími ovladači, hardwarem a aplikacemi.\nBylo vylepšeno Windows Aero, hlavní panel umožnil připnutí programů, bylo sníženo množství hlášení UAC, byl vydán Internet Explorer verze 8 a byly obsaženy další nové verze programů. Nástupcem byly Windows 8.\n\nSpolečnost Microsoft v roce 2008 uvedla prezentaci, kterou zaměřila na multidotykové ovládání, přestavěné Windows s novým hlavním panelem, domácí síť nazvanou HomeGroup a zvýšení výkonu.\nNěkteré aplikace, které byly zahrnuty v předchozích verzích operačního systému Microsoft Windows, například Windows Mail, Windows Movie Maker nebo Windows Fotogalerie, již nebudou dále zahrnuty, ale stanou se součástí balíčku programů služby Windows Live.\n\nPoprvé se o Windows 7 začalo mluvit ještě pod kódovým jménem \"Blackcomb\" jako o nástupci Windows XP (kódové jméno \"Whistler\"), který měl vyjít v roce 2005. V roce 2003 však byla oznámena meziverze s kódovým označením \"Longhorn\" (tj. Windows Vista, které nakonec vyšly v roce 2007, protože vývoj byl v roce 2003 pozdržen po několika větších problémech s šířením virů pro Windows XP a Server 2003). V roce 2006 bylo kódové jméno \"Blackcomb\" změněno na \"Vienna\". V roce 2007 došlo ke konečné změně na název Windows 7.\n\nPlná verze Windows 7 vyšla 22. října 2009. Původně měla česká verze vyjít později, avšak nakonec byly všechny jazykové verze vydány společně. Dne 13. července 2010 byla zveřejněna betaverze SP1 ( ). 15. března 2011 byla aktualizace Service Pack 1 oficiálně uvedena spolu s aplikací Internet Explorer verze 9.\n\nWindows 7 je standardně dostupné v těchto verzích:\n\nKromě tohoto rozdělení jsou k dispozici odvozené edice vynucené na Microsoftu antimonopolními řízeními. Každá z edicí může být doplněna o písmeno N (např. Windows 7 Ultimate N), což značí verzi bez Windows Media Playeru.\n\nWindows 7 obsahuje řadu změn proti předchozím verzím systému Windows, například vyhledávání, snaha o rychlejší nastartování systému, podpora vícejádrových procesorů, podpora pro virtuální pevné disky, zmenšené jádro MinWin nebo rozpoznávání řeči a rukopisu. Rozpoznávání rukopisu na rozdíl od rozpoznávání řeči podporuje i češtinu.\n\nPodle zprávy zaslané TG Daily, přidává sestavení Milestone 1 Windows Seven podporu pro systémy, které využívají více heterogenních grafických karet od různých dodavatelů a nové verze Windows Media Center. Mezi nové funkce Milestone 1 také patří tzv. gadgety integrované přímo do Průzkumníka Windows, gadget pro Windows Media Center, schopnost vizuálního PINu, možnost spouštění položek jak z nabídky Start, tak z hlavního panelu a lepší mediální funkce. Je integrován \"XPS Essentials Pack\", dále \"Windows PowerShell Integrated Scripting Environment (ISE)\" a přestavěná kalkulačka s víceřádkovými možnostmi vkládání dat, včetně programových a statistických režimů spolu s převodníkem jednotek.\n\nDo ovládacích panelů bylo přidáno mnoho nových položek: Akcelerátory, ClearType Text Tuner, Displej kalibrace barev, Průvodce miniaplikacemi, Infračervený port, Uzdravení, Odstraňování závad, Pracovní Centra, Zaměřovací a další senzory, Manažer doporučení, Biometrická zařízení, Systémové ikony, Windows Solution Center, Zobrazení (Displeje). \"Centrum zabezpečení systému Windows\" bylo přejmenováno na \"Windows Solution Center (Windows Health Center („Windows Zdravotní středisko“) v předchozích verzích systému Windows 7)\", které nyní zahrnuje i zabezpečení a údržbu počítače.\nJak oznámila společnost Microsoft na svém webu, od 14. ledna 2020 není pro Windows 7 nadále dostupná technická podpora ani softwarové aktualizace pomocí služby Windows Update. Vzhledem k vysoké penetraci Windows 7 ale Microsoft s největší pravděpodobností nabídne i možnost prodloužení jejich technické podpory. Jako placenou službu ale bude Microsoft prodloužení podpory Windows 7 nabízet hlavně firemním zákazníkům.\n\n\n\n"}
{"id": "82387", "url": "https://cs.wikipedia.org/wiki?curid=82387", "title": "Platanová alej v Luži", "text": "Platanová alej v Luži\n\nVe městečku Luže se pod poutním kostelem Panny Marie Pomocnice křesťanů u cesty vedoucí k Hamzově léčebně nalézá památná alej 5 platanů javorolistých (\"Platanus hispanica\" Mill.). Alej je složena ze zdravých stromů s průměry kmenů okolo 3 m a výškou okolo 25 m.\n\n"}
{"id": "82404", "url": "https://cs.wikipedia.org/wiki?curid=82404", "title": "Ferdinand Pantůček", "text": "Ferdinand Pantůček\n\nFerdinand Pantůček (24. května 1863 Hlinsko – 13. února 1925 Praha) byl český právník a politik.\n\nV období let 1882–1886 absolvoval českou univerzitu v Praze. Roku 1887 získal titul doktora práv. V roce 1891 studoval ještě na Lipské univerzitě. Potom od roku 1893 do roku 1900 prodělal soudní praxi v Praze. V letech 1898–1906 působil jako rada zemského soudu v Praze, v letech 1906–1918 jako rada Správního soudního dvora ve Vídni. Do funkce ve Správním soudním dvoru ho povolala vláda Ernesta von Koerbera.\n\nByl aktivní i jako politik mladočeské strany. Ve volbách do Říšské rady roku 1901 se stal poslancem Říšské rady (celostátní parlament), kde reprezentoval městskou kurii, obvod Praha-Nové Město. Rezignaci na mandát oznámil na schůzi 6. března 1906. Pak ho ve vídeňském parlamentu nahradil František Novotný. Ve stejném období zasedal rovněž jako poslanec Českého zemského sněmu. Zde byl zvolen za městskou kurii v obvodu Jičín-Nový Bydžov.\n\nZa první světové války spolupracoval s Maffií. Od roku 1918 do své smrti byl prvním prezidentem Nejvyššího správního soudu Československa, na jehož zřízení se po vzniku republiky podílel, včetně sepsání zákona o zřízení tohoto soudního tělesa, přičemž na rozdíl od rakouského správního soudu do jeho kompetencí zahrnul i některé agendy, které dosud nebyly podrobovány soudnímu přezkumu. Jeho formulační schopnosti a erudici republika využila i při stylizaci některých jiných zákonů. V odborné práci se zaměřoval na správní právo, později na vodní právo. Dodnes je právníky využívána jeho stať \"Právní vztahy k rybníkům\", uveřejněná roku 1915 v časopise \"Právník\".\n\nK jeho 60. narozeninám mu gratuloval i prezident T. G. Masaryk. Zemřel na onemocnění mozku.\n\n"}
{"id": "82410", "url": "https://cs.wikipedia.org/wiki?curid=82410", "title": "Ladislav Svoboda", "text": "Ladislav Svoboda\n\nGenerál Ladislav Svoboda (6. ledna 1893, Štěnovice – 13. listopadu 1952, Praha) byl český voják, hrdina protinacistického odboje a jedna z obětí komunistického teroru.\n\nLadislav Svoboda vystudoval reálku a šest semestrů na Vysoké škole strojní. Za první světové války dosáhl v rakousko-uherské armádě hodnosti záložního poručíka a po krátké úřednické kariéře vstoupil v roce 1919 do řad Československé armády, kde získal hodnost dělostřeleckého poručíka. V armádě byl dále povyšován (štábní kapitán 1928, major 1936). V roce 1937 byl těžce zraněn při nehodě při zkouškách nových zbraní a lékaři mu museli amputovat levou nohu pod kolenem. Po návratu z léčení sloužil na vojenské střelnici Hluboká na Slovensku. Po německé okupaci odešel do výslužby, ale prakticky ihned se zapojil do protinacistického odboje. V dubnu 1944 byl i s manželkou zatčen a oba byli až do konce války vězněni. Major Svoboda byl podroben tvrdým výslechům, během kterých nic nevyzradil.\n\nPo osvobození Československa v roce 1945 se Svoboda vrátil k armádě, v letech 1945–1948 byl povýšen na plukovníka a obdržel řadu vyznamenání. Po únorovém převratu byl přeložen do výslužby. V roce 1951 byl plukovník Svoboda zatčen a ve vykonstruovaném procesu obžalován z vyzvědačství a velezrady. Státní soud v Praze jej společně s kpt. Ženíškem odsoudil k smrti. Žádosti jeho rodiny o milost prezident Gottwald nevyhověl.\n\nDne 28. května 1992 Vojenské kolegium Nejvyššího soudu ČSFR Ladislava Svobodu plně rehabilitovalo. Prezident Václav Havel mu in memoriam udělil hodnost generálmajora a medaili Za hrdinství.\n\n\n"}
{"id": "82419", "url": "https://cs.wikipedia.org/wiki?curid=82419", "title": "Darwinova noční můra", "text": "Darwinova noční můra\n\nDarwinova noční můra je dokumentární film z roku 2004 režírovaný Hubertem Sauperem.\n\nTento dokumentární film diskutuje dopady chovu nilského okouna ve Viktoriině jezeře v Africe. Film má obrovskou šíři záběru a zabývá se řadou fenoménů, které se po jeho zhlédnutí jeví jako provázané a vzájemně související: od rozpadu biologického ekosystému v jezeře přes analýzu ekonomického ekosystému, který zahrnuje zahraniční investice do továren na zpracování ryb, ruská nákladní letadla používaná k přepravě zpracovaných ryb do Evropy až po rozpad sociálního ekosystému místních obyvatel, který zahrnuje konzumaci odpadků z rybích továren, prostituci a drogovou závislost mezi dětmi. Film navíc neustále nastiňuje otázku, co daná nákladní letadla vozí opačným směrem: neuvádí žádný přímý důkaz, ale naznačuje, že by opačným směrem do Afriky mohly nejspíš proudit zbraně. Hlavním poselstvím filmu je pak prosté konstatování, že zatímco v Tanzanii, ve které byl natočen, jsou trvale ohroženy hladomorem asi dva milióny obyvatel, tak množství Evropanů, kteří konzumují výrobky místních továren na zpracování ryb, je možné odhadnout také zhruba na dva milióny.\n\n"}
{"id": "82429", "url": "https://cs.wikipedia.org/wiki?curid=82429", "title": "Loretánská kaple", "text": "Loretánská kaple\n\nLoretánská kaple (loreta) je zvláštní typ kaple stylově napodobující Svatou chýši v Loretu, legendární obydlí Panny Marie, kde měl být z Ducha Svatého panensky počat Ježíš Kristus. Tyto kaple byly stavěny po celé Evropě především v 16. až 18. století jako jeden z projevů barokní zbožnosti.\n\nLoreto se od 14. století stalo proslulým poutním místem, kde byly uloženy kameny, které pocházely z příbytku, který měla obývat Panna Marie v Nazaretu. Kameny se do Itálie dostaly patrně na konci 13. století (roku 1294), ale již od 14. století se šířila legenda o zázračném přenesení příbytku Panny Marie anděly. K Loretu se také pojily pověsti o zázračných uzdraveních a milostech přičítaných Černé Panně Marii Loretánské.\n\nVětšina loret na českém území vychází z Bramanteho úpravy Svaté chýše v Loretu, tj. v čelní stěně je pouze malé okno, v podélných stěnách vedle sebe dva vchody. Vnější stěny bývají ozdobeny reliéfy s typickými výjevy z loretánské legendy. Množství loret ale zůstalo i bez výzdoby, pouze ve strohé podobě napodobujíc předbramantovskou úpravu Santy Casy v Loretu.\n\nKompozičně byly lorety umístěny u kostela, kde probíhaly mše pro větší množství poutníků, někdy přímo v prostorách kostela (Slaný, Brno). Většinou ale byly postaveny volně (často na návrších) a až jejich obliba jako poutního místa mohla vyvolat potřebu vytvořit kolem další budovy (nebo alespoň ambit). Protože vlastně všechny lorety do značné míry kopírují svůj originál v Loretu, byl zde tvůrčí prostor architekta či stavebníka značně omezen. Jejich vynalézavost se proto mnohem více uplatňovala právě při stavbě objektů v okolí samotné kaple, které spolu s ní tvořily jeden urbanistický celek.\n\nVětšina loret byla v souladu s Bramanteho úpravou vnitřně členěna do dvou nestejně velkých prostor, oddělených dřevěnou oltářní stěnou, strop byl řešen valenou klenbou. Vnitřní prostory jsou dle italského vzoru a v kontrastu se zdobenými vnějšími stěnami hrubé, často z různě odstíněných cihel, někdy je vidět zazděné kusy trámů. Výzdobu tvoří cyklus maleb se scénami ze života Panny Marie, které jsou úmyslně po ploše rozmístěny nepravidelně. Za oltářem je v oltářní stěně otvor, skrz který je průhled do druhé místnosti se soškou Černé Matky Boží Loretánské umístěné v nice. Tato napodobenina byla vystavena vedle originálu v Loretě a pak po zvláštním svolení papeže teprve dopravena do nové kaple. Její přenesení na své místo bylo obvykle velkou církevní událostí provázenou náboženským procesím. Soška je vyrobena ze dřeva cedrového, hruškového nebo lipového, její roucho modře a červeně polychromované a obličej v barvě černé až tmavě hnědé.\n\nNěkteré kaple mají v určitém místě uměle vytvořenou trhlinu, kde jsou někdy i uvolněné cihly. Tato úprava odkazuje na legendu, podle které do Svaté chýše v Loretu uhodil blesk, ale místa na kterých byla namalována Panna Maria zůstala nepoškozena a to i přesto, že okolí bylo bleskem poškozeno.\n\nPrvní kaple v českých zemích vznikly po návštěvách italské Lorety českými šlechtici. V době pobělohorské se jejich zakládání do určité míry stalo výrazem snahy vytvořit poutní místa v rámci šíření mariánského kultu. Některé loretánské kaple také sloužily jako rodové pohřební kaple a byly s tímto záměrem již zbudovány, např. v Děčíně pro Thuny nebo v Teplicích pro rod Claryů.\n\nHlavními zakladateli loretánských kaplí byla šlechta a jezuité, mnohem řidčeji i měšťané. Církevní řády (minorité, františkáni, kapucíni) spíše zaopatřovali poutníky k loretám putující a zajišťovali pravidelné bohoslužby.\n\nAby bylo o kaple a poutníky k nim putující nějak postaráno, vznikly u některých z nich kapituly nebo byly kaple stavěny v blízkosti klášterů. O méně významné lorety se starali kaplané, žijící v její blízkosti. Při loretách dále mohlo vzniknout mariánské bratrstvo.\n\nPoutníci a návštěvníci lorety přinášeli sošce dárky buď jako poděkování za splněnou prosbu nebo jako doprovod takové prosby nebo i pouze jako důkaz své víry. Některé lorety získaly vlivem takovýchto i cenných darů značně velké poklady, pro které musela být vystavena zvláštní pokladnice. Většina jich zmizela v době napoleonských válek, kdy byly použity pro posílení státních financí.\n\nMnožství loretánských kaplí bylo zbořeno v době Josefa II., některé byly rušeny a posléze zase obnoveny. Další kaple zanikly během 19. století, kdy upadal loretánský kult, a ve 20. století.\n\nVliv loretánského kultu se neomezoval pouze na stavbu loretánských kaplí. Panně Marii Loretánské mohly být zasvěceny i kostely (např. v Roudnici nebo na Vyšehradě), nebo byly kostelní kaple upraveny, aby připomínaly Svatou chýši, např. v kostele sv. Kříže ve Znojmě. V některých kostelích stála na oltáři soška Panny Marie Loretánské, mluví se o tzv. loretánských oltářích (děkanský kostel v Žamberku), soška sem někdy mohla být i přenesena ze zbořených loretánských kaplí.\n\n\n\n\n"}
{"id": "82430", "url": "https://cs.wikipedia.org/wiki?curid=82430", "title": "Variátor (převodovka)", "text": "Variátor (převodovka)\n\nVariátor je typ převodovky se spojitě (plynule) proměnným převodovým poměrem, tedy s plynulou změnou převodového poměru mezi vstupní a výstupní hřídelí variátorové převodovky v obou směrech (nahoru i dolů).\n\nJako variátor se označují pouze převodovky pracující na mechanickém principu; jiným řešením převodu se spojitě měnitelným převodovým poměrem může být hydrodynamický měnič nebo elektrický přenos výkonu.\n\nJde o spojitě měnitelný převod s tuhými frikčními členy uspořádanými jako planetové soukolí. Jeho satelity mají tvar hladkých komolých kuželů, s nimiž v záběru je úzké centrální kolo a na obvodu úzký věnec. Centrální kolo i věnec se při změně převodového poměru posouvají v axiálním směru navzájem protisměrně, což je umožněno pohyblivostí os kuželů v radiálním směru. V zájmu neutralizace axiálních sil na ložiska se tento variátor realizuje jako symetricky zdvojený, viz obrázek vpravo.\n\nHladké neozubené satelity mají tvar dvojitých komolých kuželů. Hřídele těchto dvojkuželů 4 jsou do skříně 9 namontovány prostřednictvím kyvných ramen, aby mohly měnit svou vzdálenost od osy rotace. Zvnějška jsou dvojkužele 4 v kontaktu s dvojicí symetricky umístěných, axiálně posuvných věnců 3. spojených prostřednictvím bubnu 8 s výstupní hřídelí 2. Obdobně jsou zevnitř dvojkužele 4 v záběru s dvojicí hladkých centrálních kol 5 navzájem protisměrně posuvných na vstupní hřídeli 1. Disky centrálních kol i věnce musí být úzké, aby se příliš nelišily převodové poměry na jejich okrajích. Pro přenos většího točivého momentu je však žádoucí zvětšit styčnou plochu. Proto jsou obě centrální kola 5 složena ze tří kotoučů. Prostřední kotouč 7 je upevněn na náboj centrálního kola. Krajní kotouče 6 jsou navzájem propojeny ozubeným diferenciálem vyrovnávajícím odlišné převodové poměry kotoučů 6. Obdobně jsou řešeny věnce 3.\n\nU této koncepce je axiální posuv věnců i centrálních kol ovládán hydraulicky. Regulační systém řídí přítlak frikčních členů podle přenášeného momentu a též kompenzuje vliv odstředivé síly na tlak v obvodových válečcích. V zájmu rovnoběžného posuvu věnců i při nestejných pasivních odporech jsou válečky individuálně plněny paralelními pístkovými čerpadly.\nMechanické ovládání přítlaku i převodového poměru znázorňuje následující obrázek. Jde v tomto případě o systém s přepínatelnými režimy CVT (Continuously Variable Transmission – spojitě měnitelný převod s omezeným převodovým rozsahem) a IVT (Infinitely Variable Transmission), u nějž je rozsah převodových poměrů neomezený, ale má horší účinnost.\n\nFunkce mechanismu pro změnu převodu: Když servomotor pootočí ozubeným kolem 1, odvalí se satelit 2 uvnitř korunového kola 3, takže pootočí centrálním kolem 4 vůči sousednímu centrálnímu kolu 5 spojenému se vstupní hřídelí, která je umístěna v nejvnitřnější z dutých hřídelí a spojena s centrálním kolem 4. Vzájemné natočení těchto hřídelí vede k pootočení kola 6 a s ním spojeného šroubu s pravým a levým závitem. To má za následek změnu vzájemné vzdálenosti centrálních třecích kol 7 a 8. Obdobně je nastavována vzájemná vzdálenost věnců 9 a 10.\n\nFunkce mechanismu pro ovládání přítlaku: Zatímco při změně převodu je vzájemný axiální pohyb třecích centrálních kol opačný než u věnců (místo vzájemného přibližování jde o vzájemné oddalování a naopak), tak při změně přítlaku se věnec i jemu příslušné centrální kolo posouvají souhlasně (jde o mikropohyb). Ten je do systému vnesen diferenciálem, jehož unášeč 11 je poháněn přes šnekový převod příslušným servomotorem.\n\nMechanický systém regulace pomocí servomotorků je energeticky úspornější než systém hydraulický.\n\nVariátor s kuželovými satelity díky velkému množství kontaktních třecích plošek nepotřebuje extrémně vysoké Hertzovy tlaky, což je výhodné z hlediska životnosti. Je prostorově i hmotnostně úsporný, snáší dobře vysoké otáčky, má příznivou účinnost a je schopen přenášet výrazně vyšší výkon než jiné spojitě měnitelné převody.\n\n\n"}
{"id": "82433", "url": "https://cs.wikipedia.org/wiki?curid=82433", "title": "Konkovo (stanice metra v Moskvě)", "text": "Konkovo (stanice metra v Moskvě)\n\nKonkovo () je stanice moskevského metra.\n\nKonkovo se nachází na Kalužsko-Rižské lince, v její jižní části. Je to podzemní, mělce založená (8 m pod povrchem) stanice, vybudována jako jednolodní, s monolitickou betonovou konstrukcí. Stěny za nástupištěm plynule přecházejí ve strop a tvoří tak jeden oblouk. Stanice má dva výstupy, vedoucí po pevných schodištích do podzemních vestibulů. Konkovo bylo otevřeno jako součást úseku Běljajevo – Ťoplij Stan 6. listopadu 1987. Jeho název byl stanoven podle stejnojmenné čtvrti, pod kterou se nachází.\n\n"}
{"id": "82434", "url": "https://cs.wikipedia.org/wiki?curid=82434", "title": "Andrej Hlinka", "text": "Andrej Hlinka\n\nAndrej Hlinka (27. září 1864, Černová, dnes část Ružomberku – 16. srpna 1938, Ružomberok) byl slovenský katolický kněz, politik, vůdčí osobnost slovenského národního hnutí, signatář Martinské deklarace a zakladatel a vůdčí osobnost Hlinkovy slovenské ľudové strany (tzv. Ľuďáků).\n\nHlinka absolvoval kněžský seminář při Spišské kapitule, na kněze byl vysvěcen v roce 1889. Byl farářem na různých místech, naposledy v Ružomberku. Už v mládí začal politickou kariéru v řadách maďarské Lidové strany (Néppárt), vedené hrabětem Zichym. Stranu opustil poté, co se vzdala principů národnostní tolerance, mimo jiné nesouhlasila s Hlinkovou poslaneckou kandidaturou pro jeho národnostní projevy. Ve volbách 1901 dokonce podpořil kandidáta maďarské Liberální strany. V roce 1897 se stal redaktorem Ľudových novin, v roce 1906 založil Ľudovou banku a v roce 1910 slovenské tiskárny v Bratislavě. V letech 1905 a 1913 se neúspěšně pokoušel založit Slovenskou lidovou stranu. Mezitím byl v letech 1907–1910 ve vězení, oficiálně pro protimaďarské projevy během voleb 1906 a pro své projevy během českého přednáškového turné 1907. Reálně protože se vyslovil proti národnostnímu útlaku v Uhersku a mimo jiné kritizoval maďarizační školské zákony z roku 1907. Ve vězení se setkal a polemizoval s pozdějším maďarským komunistickým vůdcem Bélou Kunem. Psal a překládal teologická díla.\n\nV roce 1918 se Hlinka stal členem nově vytvořené Slovenské národní rady. Na samém počátku byl nakloněn myšlence jednotného „československého národa“, rychle ji však opustil. Ještě v témže roce se podílel na založení Slovenské ľudové strany, jíž se stal předsedou. Byl vůdčí osobností delegace Slováků, která v létě 1919 působila ve Francii na Versailleské konferenci, kde žádal autonomii pro Slovensko. Na tuto konferenci odjel na falešný polský pas, ale na jednání nebyl však Hlinka vůbec vpuštěn a po návratu byl krátce uvězněn na Mírově. Důvodem uvěznění bylo, že cestoval do Versailles právě na falešný pas. \n\nU příležitosti 700 výročí založení Třetího řádu sv. Františka z Assisi, se v říjnu 1921 zúčastnil spolu se knězem Dr. Aloisem Kolískem první velké společné pouti Čechů a Slováků v novodobé historii Československa. V roce 1924 byl jmenován papežským komořím a v roce 1927 apoštolským protonotářem. \n\nV roce 1925 se jeho strana přejmenovala na Hlinkovu slovenskú ľudovú stranu (HSĽS), jíž byl až do konce svého života lídrem a hlavním ideologem. V letech 1918 až 1938 byl vůdce poslanecké frakce SĽS a posléze HSĽS v československém Národním shromáždění. 27. února 1938 jednal s K. H. Frankem ze Sudetoněmecké strany (SdP) o spolupráci; SdP pak poskytla hlinkovcům finanční podporu ve výši pět milionů korun. Krátce před svou smrtí se dohodl na spolupráci mezi HSĽS, Konradem Henleinem a politickým vůdcem maďarské menšiny v Československu, hrabětem Esterházym.\n\nIdeologický základ Hlinkova politického přesvědčení a politiky tvořilo hluboké vlastenecké cítění (zvýrazněné nejprve maďarskou nadvládou a posléze zřetelně slabším postavením Slováků v Československu), klerikalismus a antikomunismus. Jestliže v mládí byl odpůrcem útlaku Slováků ze strany Maďarů, po vzniku Československa se stal vášnivým odpůrcem „pražské centralizace“ a faktu, že většinu moci ve státě soustředili ve svých rukou Češi. Nicméně ve třicátých letech po sjezdu strany v Piešťanech v září 1936 tato strana jednoznačně přechází na autoritativní nebo spíše totalitní pozice a nachází vzory v rakouském stavovském státě, v Portugalsku Antónia Salazara, Frankově Španělsku nebo Mussoliniho Itálii. \n\nPrvní prezident Československa Tomáš Garrigue Masaryk o Hlinkovi prohlásil: „\"Základním jeho rysem je ohromná primitivnost, nevzdělanost, naprostá nepotřeba kultury.\"“\n\nPo Hlinkově smrti stanul v čele jeho strany Jozef Tiso. Strana postupně ovládla situaci na Slovensku a po vzniku Slovenského štátu převzala veškerou moc (teoreticky, prakticky ovšem byla její moc a moc jejích představitelů omezena přáními Německa). Strana se změnila ve skutečně masovou a z Hlinky se stala kultovní osobnost nového režimu. Odvolávaly se na něj i nově založené organizace Hlinkova garda (napodobenina německých Sturmabteilung) a Hlinkova mládež (napodobenina německých Hitlerjugend).\n\nV dubnu 1939 přijal Slovenský sněm zákon o zásluhách Andreje Hlinky (83/1939 Sl.z.).\n\nPo obnovení Československa v roce 1945 byl Hlinka jakožto antikomunista, klerikalista, odpůrce pragocentrismu a centralizace státu a i vzhledem k tomu, že před svou smrtí v roce 1938 krátce aktivně spolupracoval se Sudetoněmeckou stranou a Jánosem Esterházym, označen jako fašista či spíše klerofašista. Po sametové revoluci ovšem ztratil tento jednostranný negativní pohled svůj monopol. \n\nVe \"Slovak National Biography\" z roku 1991 je o něm uvedeno: „\"one of the most significant personalities in modern Slovak history, a nationalistic Christian politician and representative of Slovak autonomic efforts\"“ (: \"„jedna z nejvýznamnějších osobností moderní slovenské historie, nacionalistický křesťanský politik a představitel slovenských autonomistických snah“\").\n\nJeho tvář byla vyobrazena na poslední slovenské tisícikorunové bankovce, platné před zavedením eura. V říjnu 2007 Národní rada Slovenské republiky přijala zákon č. 531/2007 Z.z., o zásluhách Andreje Hlinky o státotvorný slovenský národ a o Slovenskou republiku. Je po něm pojmenován slovenský Řád Andreje Hlinky.\n\n\n"}
{"id": "82437", "url": "https://cs.wikipedia.org/wiki?curid=82437", "title": "Hospodářské dějiny", "text": "Hospodářské dějiny\n\nHospodářské dějiny jsou historická vědní disciplína, která se zabývá tendencemi, faktory, vztahy a souvislostmi hospodářského vývoje společnosti z hlediska makroekonomického i mikroekonomického. Výsledky studií hospodářských dějin slouží k širším interpretacím společenského vývoje.\n\nHospodářské dějiny tak zahrnují velmi široké spektrum témat a problémů, při jejichž zpracování často úzce spolupracují se sociálními dějinami, historickou demografií a dalšími.\n\nV rámci hospodářských dějin se vydělily ještě dílčí subdisciplíny, které sledují určité tematické okruhy, které mohou vyžadovat i zvláštní metodické postupy:\n\nMetody využívané v rámci hospodářských dějin:\n\nMetody datování:\n\n\n\n"}
{"id": "82441", "url": "https://cs.wikipedia.org/wiki?curid=82441", "title": "EuroCity", "text": "EuroCity\n\nEuroCity, zkráceně EC, znamená kategorii vlakového spoje v rámci evropské mezinárodní železniční sítě. Na rozdíl od vlaků kategorii „IC“ (InterCity), spoje „EC“ jsou mezinárodními vlaky, které musí splňovat určitá daná kritéria vyjmenovaná v níže uvedeném seznamu. Prvních 64 vlakových párů vyjelo pod touto kategorií roku 1987.\n\nBěhem éry před podepsáním Schengenské smlouvy byla prováděna pasová kontrola cestujících v EC spojích během jízdy, na rozdíl od ostatních spojů, kde se prováděla kontrola během stání ve stanici (někdy vyžadující vystoupení cestujících).\n\nRokem 1957 byla v rámci zemí Evropského hospodářského společenství (EHS) a přidružených zemí zavedena síť vlaků Trans Europe Express, zkratkou TEE, v jejímž rámci byly sjednoceny technické a komerční požadavky na ty nejlepší vlaky denního provozu, které spojovaly významná evropská města. Tyto vlaky byly původně určeny zvláště pro majetné obchodní cestující, kteří používali zvláště 1. třídu.\n\nV roce 1986 se celkem 13 železničních správ (správy zemí EHS, Švýcarska a Rakouska) rozhodlo od grafikonu 1987/1988 nahradit síť TEE vlaky nové kategorie EuroCity, do níž zpočátku spadaly vlaky denní i noční. Až v roce 1993 byly tyto dva provozy odděleny a noční dostaly název EuroNight. Síť EuroCity byla proti síti TEE více zaměřena i na méně movitou klientelu, turisty a mládež. \n\nKdyž bylo jasné, že východní Evropa už nebude dále pod vlivem Sovětského svazu, začalo se uvažovat, že by tyto vlaky měly být rozšířeny i za hranice bývalé železné opony. Počátkem 90. let 20. století tedy vlaky kategorie EC poprvé pronikly i do východní Evropy. Stalo se tak na trase Vídeň – Budapešť, kudy projel vlak EC \"Lehár\". Postupem času se vlaky kategorie EC rozšířily i do zemí bývalého východního bloku, ale na druhou stranu některé země západní Evropy tyto vlaky opustily. Například ve Španělsku vlaky EC už nejezdí a i ve Francii je v některých směrech nahradily vysokorychlostní spoje TGV.\n\nVstup východoevropských železničních správ, včetně té české, do projektu EuroCity však neznamenal jen pozitivní krok v rozšíření destinací na mnoho měst východní Evropy. Vzhledem k tomu, že východoevreopské správy neměly vozy, které by vyhovovaly kritériím vozů vhodných pro provoz v síti EC, byla tato kritéria nezřídka porušována. To vedlo k tomu, že například Rakouské státní dráhy (ÖBB) zavedly nový produkt ÖBB EC (ačkoliv ze strany ÖBB dochází taky k porušování kritérií – viz níže), Železničná spoločnosť Slovensko (ZSSK) vede vybrané vlaky EuroCity z ČR po svých tratích jako expresy (Ex). Také to mělo za následek, že vstup jakýchkoliv dalších správ do sítě vlaků EuroNight je už kontrolován o poznání důsledněji a musí být splněna všechna kritéria, která jsou třeba.\n\n\nDalšími kritérii, která však nejsou specifikována, ale v současné době se dodržují u mnoha spojů, jsou:\n\nPrvní pár spojů EuroCity jezdil na českém území podle jízdního řádu 1991/1992. Od té doby se jejich počet postupně zvyšoval až na 28 párů podle jízdního řádu 2008/2009. Nyní (2012) jich zde jezdí 21 párů, z toho 2 páry jedou přes hranice pouze jednou týdně.\n\nV roce 2013 jich jezdí 21 párů, a to na třech trasách:\n\n\n\n"}
{"id": "82442", "url": "https://cs.wikipedia.org/wiki?curid=82442", "title": "Modalita (hudba)", "text": "Modalita (hudba)\n\nModalita je hierarchické uspořádání tónového materiálu. Jako mody jsou pak označovány příslušné stupnicové řady. V evropské hudbě jsou hierarchická uspořádání založená na durových a mollových stupnicích označována jako tonalita, uspořádání založená na ostatních stupnicích bývají označována jako modalita.\n\nZměnu modality v jinou v průběhu skladby nazýváme modulací. Tzv. oscilací modality je její opakující se deformace. Tónina je modalita s jistými omezujícími podmínkami na možná uskupení, kde každé získává své specifické vlastnosti podle umístění v ní.\n\n"}
{"id": "82443", "url": "https://cs.wikipedia.org/wiki?curid=82443", "title": "Převodovka", "text": "Převodovka\n\nPřevodovka neboli převodová skříň je kompaktní strojní zařízení umožňující převod mezi hnacím a hnaným strojem, tj. technické zařízení, které mění silové a kinetické parametry přenášené energie. Nejčastěji mění úhlovou rychlost a točivý moment rotačního pohybu.<br>Převodovka se skládá z pevné skříně, která má funkci rámu, a převodového mechanismu. Skříní může být i oddělený prostor uvnitř rámu stroje. Převody umístěné vně stroje (i zakrytované) za převodovky nepokládáme.\n\n\n\nPožadovanou funkcí převodovky s kinetikou pohybu rotační ► rotační je změna otáček a momentu mezi vstupní a výstupní hřídelí.\n\nJako jednostupňovou převodovku je možno chápat i převodovku, která má více soukolí (vnitřních převodů), což je dáno potřebnou konstrukcí převodů mezi vstupní a výstupní hřídelí, převodový poměr je však konstantní.\n\nVícestupňová převodovka umožňuje změnu převodového poměru mezi vstupní a výstupní hřídelí. Změna se provádí změnou vnitřního převodového poměru.\n\nPřevodovka s plynulým převodem umožňuje plynulou změnu převodového poměru mezi vstupní a výstupní hřídelí. O tomto typu převodu pojednává článek o variátoru. Tento typ převodovek však neumožňuje přenos velkých výkonů.\n\nPřevodovka se stupňovitým převodem umožňuje změnu převodového poměru pouze ve stupních, neboli skokově. Výhodou je možnost přenosu větších výkonů.\n\n\nAplikace principu převodovky:\nSoučásti převodovky:\n\n"}
{"id": "82444", "url": "https://cs.wikipedia.org/wiki?curid=82444", "title": "Modulace (hudba)", "text": "Modulace (hudba)\n\nModulace je změna stávající modality (tóniny) do jiné. Účinek modulace závisí na trvání přechodu k nové modalitě a na míře impulzu. Největšího impulzu se dosáhne transpozicí modality o půltón.\n\nRozlišujeme dva základní druhy modulace: \nZ hlediska hudební harmonie pak rozlišujeme: \n\na modulace do tónin:\n\nModulace ve vlastním smyslu probíhá z jedné tóniny do druhé pomocí průchodných tónů či akordů, tj. těch, které jsou společné výchozí i cílové tónině. Náhlý přechod z jedné tóniny do druhé bez takových zprostředkujících prvků se nazývá \"tonální skok\".\n\n"}
{"id": "82445", "url": "https://cs.wikipedia.org/wiki?curid=82445", "title": "Michael Palin", "text": "Michael Palin\n\nSir Michael Edward Palin (* 5. května 1943, Broomhill, Anglie) je britský komik, spisovatel a jeden z šesti členů komediální skupiny Monty Python. Studoval historii na univerzitě v Oxfordu, kde se seznámil s Terrym Jonesem, se kterým později společně psal skeče pro různé show na BBC. V roce 1966 si vzal svou současnou manželku Helenu Gibbinsovou, se kterou má tři děti. Od 80. let 20. století se začal věnovat natáčení cestovních dokumentů po celém světě. Mezi jeho nejúspěšnější patří například \"Od pólu k pólu\" nebo \"Kolem světa za 80 dní\". Za jeho působení v televizi mu byl roku 2000 udělen Řád britského impéria. Od roku 2009 do 2012 byl prezidentem Royal Geographical Society.\n\n"}
{"id": "82448", "url": "https://cs.wikipedia.org/wiki?curid=82448", "title": "Eric Idle", "text": "Eric Idle\n\nEric Idle (* 29. března 1943 South Shields, Anglie) je britský komik, jeden z šesti členů komediální skupiny Monty Python.\n\nNa univerzitě v Cambridge studoval angličtinu. Tam, stejně jako Graham Chapman a John Cleese, nastoupil do tamější komediální skupiny Cambridge Footlights a v roce 1965 se stal jejím prezidentem. S jedním ze svých přátel, Neilem Innesem, založil kapelu The Rutles, která parodovala slavnou britskou hudební skupinu The Beatles.\n\nV roce 2005 měl premiéru muzikál \"Spamalot\", který napsal společně s Johnem du Prezem a jehož předlohou byl film \"Monty Python a Svatý Grál\". Muzikál získal několik prestižních muzikálových cen Tony. S du Prezem také zkomponoval oratorium Not The Messiah (he´s a very naughty boy), které s úspěchem uvedl v londýnské Royal Albert Hall v roce 2009 a koncem března 2010 také jeho záznam v evropských kinech, včetně tří českých.\n"}
{"id": "82452", "url": "https://cs.wikipedia.org/wiki?curid=82452", "title": "Josef Bryks", "text": "Josef Bryks\n\nMajor (brigádní generál in memoriam) Josef Bryks (18. března 1916 Lašťany – 11. srpna 1957 Ostrov) byl československý voják a letec, účastník československého protinacistického odboje a oběť komunistického teroru.\n\nJosef Bryks se narodil 18. března 1916 (na poli) v Lašťanech u Šternberka jako sedmé dítě z osmi dětí hanáckého rolníka Františka Brykse a jeho ženy Anny, rozené Nasvetrové. Vystudoval a odmaturoval na obchodní akademii v Olomouci a poté nastoupil na armádní školu pro jezdecké důstojníky v Košicích (1935). Po jejím ukončení nastoupil na Vojenskou akademii v Hranicích na Moravě, kde v průběhu studia (1936–1937) přestoupil na letecké oddělení. Sloužil u 5. pozorovací letky 2. leteckého pluku v Olomouci (v hodnosti poručíka se specializací leteckého pozorovatele), posléze se přeškolil na stíhacího pilota. Svůj pilotní výcvik ukončil 21. září 1938, u 33. stíhací letky téhož pluku se hlásil 30. září, tedy v den podepsání Mnichovské dohody. Po 15. březnu 1939 (v polovině dubna 1939) byla česká branná moc německou protektorátní správou rozpuštěna, Bryks byl z úvazku propuštěn v polovině dubna. \n\nAčkoliv Josef Bryks hned po německé okupaci pomáhal organizovat útěky československých pilotů z protektorátu do Polska, sám si ilegální odchod nemohl dovolit. Byl totiž již od 18. dubna 1939 ženatý s těhotnou 19letou Marií Černou. Dcerka, která se jim narodila v září 1939 však dva dny po porodu zemřela. Manželství s Marií Černou nebylo šťastné a tak sám Bryks po několika měsících civilního života uprchl 20. ledna 1940 tzv. „balkánskou cestou“ do zahraničí. \n\nPřes Slovensko se dostal do Maďarska, kde však byl v Budapešti dne 26. ledna 1940 zatčen. Po dvouměsíčním věznění byl eskortován zpět na Slovensko. Na Slovensku se Bryksovi podařilo uprchnout a následně se dostal přes Maďarsko do Jugoslávie. Tady, na francouzském konzulátu v Bělehradě, podepsal vstup do cizinecké legie. Tím získal francouzské doklady a přes Řecko, Turecko a Sýrii dorazil do Francie, kde byl dne 3. května 1940 odveden. V jihofrancouzském městečku Agde se 10. května 1940 hlásil u náhradní jednotky československého letectva. Nestačil však absolvovat ani jeden cvičný let a do bojů druhé světové války na francouzském území se nezapojil. Spolu se stovkami československých vojáků odplul na palubě evakuační lodi „Apapa“ koncem června 1940 do Velké Británie.\n\nDo služeb RAF byl Bryks přijat na základně v Cosfordu a absolvoval taktický a operační výcvik. Zpočátku sloužil u 310. československé stíhací peruti RAF, potom byl (po pár dnech a při nadbytku pilotů) přemístěn (jako zkušební pilot) k dopravní jednotce na základnu Kemble. (To byla civilní a logistická složka britského letectva.) Dobrá znalost angličtiny, kterou si Bryks osvojil ještě během svých středoškolských studií, zřejmě sehrála roli v jeho další kariéře (verbální spolupráce s britskými piloty nedělala Bryksovi potíže). V dubnu 1941 nastoupil k 242. stíhací peruti, kde sloužilo hodně cizinců, hlavně Kanaďanů. Spolu s ní prodělal výcvik na noční stíhací akce (ale posléze se účastnil denních leteckých akcí nad územím nepřítele). Asi za měsíc byla „kanadská“ peruť přemístěna na velkou základnu North Weald poblíž Londýna, kde byla začleněna do místního stíhacího křídla, s nímž měla podnikat ofenzivní lety nad okupovanou západní Evropou. \n\nTou dobou měl již Bryks hodnost nadporučíka a po službě chodil s kamarády do místního hotelu „Thatched House“ (v překladu: „Doškový dům“). Tam se jednoho večera (na konci května 1941) seznámil s Trudie Tellerovou (1920–2011), dobrovolnou pracovnicí WAAF (ženských pomocných vzdušných sil). \n\nZ operačního letu dne 17. června 1941 se nadporučík Josef Bryks nevrátil. Toho dne napadly britské bombardéry elektrárnu Choques poblíž Lille. Při této letecké bitvě přišli Spojenci o třináct stíhaček. Při zpátečním letu byl jedním německých messerschmittem sestřelen i Bryksův Hawker Hurricane Mk.IIB. Jak bylo po válce zjištěno leteckými historiky, německý stroj pilotoval samotný Adolf Galland, tehdy nejúspěšnější stíhač \"Luftwaffe\". Bryks byl jen lehce popálen ale stačil se katapultovat ze svého hořícího hurricanu a zachránil se na padáku. Francouzi z blízké vesnice mu dali staré oblečení, ale přestrojení Brykse nezachránilo. Po krátkém ukrývání jej němečtí vojáci objevili ve stodole. Přinutili ho najít schovanou uniformu, pak ho surově zbili a poslali jej do zajateckého tábora. Při následném výslechu zatajil svoji pravou identitu a vydával se za Brita – \"Josepha Rickse\", protože věděl, že s Čechy se v německém zajetí zachází mnohem hůř než s Angličany, a také nechtěl vystavit možnosti zatčení svoje příbuzné v Protektorátu Čechy a Morava. \n\nPoprvé utekl (ještě s pěti dalšími muži) v noci z 19. na 20. dubna 1942 a to ze zajateckého tábora Oflag VIB ve Warburgu. Bryks se svými společníky spojenými silami vyhrabali během jediného měsíce jenom lžícemi a noži tunel, který ústil těsně za dráty tábora. Ve dvojici s jiným letcem, Otakarem Černým, se Bryks vydal přes Německo směrem na jih ke švýcarským hranicím. Cestou se živili pouze řeřichou, která zrovna rostla tou dobou na polích. Terénem postupovali jen v noci a vyhýbali se obydleným místům. Po osmi dnech se dostali k vesnici situované v hlubokém údolí. Nechtěli ji obcházet po kopcích, a tak o půlnoci podnikli riskantní průchod, s vědomím, že ve vsi mohou být německé hlídky. Otakara Černého Němci zadrželi, ale Bryksovi se podařilo zmizet a pokračoval celý další den v postupu pěšky. Na nádraží v Giessenu pak ukradl jízdní kolo a posléze unikl střelbě hlídky při přejíždění mostu ve Stuttgartu. Bryks byl dopaden v devátý den útěku. V důsledku nedostatku potravy a vody dostal dysenterii (infekční průjem) a zcela vysíleného jej spícího našel v lesích u Eberbachu člen místní organizace Hitlerjugend. Polomrtvého Brykse odvezli do věznice gestapa v Darmstadtu, podrobili jej výslechu a nakonec dopravili zpět do tábora Oflag VIB ve Warburgu. \n\nPo měsíci léčení v táborové ošetřovně byl Bryks přemístěn do vězeňské cely, neboť byly odhaleny jeho opětovné přípravy na útěk. Přesto znovu dokázal vykopat únikový tunel a z cely sám (bez jídla, bez obuvi a jakýchkoli dalších pomůcek) v noci dne 17. srpna 1942 uprchl. Přes hory se dostal do Kasselu na autostrádu a podél ní došel do města Karlsruhe na břehu Rýna. Jednou byl málem chycen civilní policií při krádeži ovoce, podruhé jej pronásledovala policejní hlídka i se psy na letišti u Frankfurtu, když se snažil nepozorovaně dostat do kabiny Messerschmittu Bf 109, kterým chtěl uletět. Nakonec byl Josef Bryks polapen dne 8. září 1942 a to vojáky protiletecké obrany během náletu v Karlsruhe. Jako notorického útěkáře jej přeložili do zajateckého tábora Oflag XXIB Szubin (na území dnešního Polska).\n\nZe zajateckého tábora Oflag XXIB Szubin se Bryks dostal jednoho dne v březnu 1943 a to skryt v bečce na močůvku, kterou z tábora vyvážel jeden polský sedlák. Na svobodě se setkal znovu s Otakarem Černým. Ten uprchl ze Szubinu téhož dne, ale vykopaným únikovým tunelem. Společně oba „útěkáři“ dorazili pěšky až do Varšavy.\n\nTam se dostali do styku s vedením největší prolondýnské ilegální (podzemní) ozbrojené organizace Armija Krajowa. Bryks pracoval měsíc jako kominík a oba dva se zapojili do odbojových aktivit. Jeden z důstojníků jim řekl, že se uvažuje o přistání britského letadla, které by je vyzvedlo a dopravilo do Anglie. Vinou zrady jednoho polského odbojáře byli oba letci dne 2. června 1943 zatčeni a převezeni do vězení Pawiak. Bryks byl během výslechů strašlivě bit a krutě mučen. Jeden z vyslýchajících (Ukrajinec ve službách SS) jej dokonce bodl dýkou do pravé slabiny a Bryks také utrpěl poranění levého ušního bubínku, které mu (až do konce života) způsobovalo silnou nedoslýchavost. Nakonec byli po dvou měsících oba čeští letci převezeni do tábora Stalag Luft III nalézajícího se poblíž hornoslezského městečka Sagan.\n\nTady se Josef Bryks podílel na kopání tajných únikových tunelů, ale při největším útěku spojeneckých letců za druhé světové války (v noci z 24. na 25. března 1944) se ven ze zajateckého tábora nedostal. Podle plánu mělo uprchnout až 220 mužů, ale když se jich ven dostalo 76, akci odhalili strážní. V tu chvíli se Bryks nacházel ještě v tunelu a stačil se neprodleně vrátit zpět do budovy. \n\nV létě roku 1944 bylo 24 letců (včetně Josefa Brykse) deportováno do Prahy. To již byla (po třech letech) nešťastnou náhodou prozrazena skutečná Bryksova identita. Britská strana totiž poslala do Saganu omylem Němcům doklad o jeho povýšení do hodnosti kapitána a to i s jeho správnou podobou jména a s poznámkou o národnosti („Czech“). \n\nPo ukončení výslechů v sídle gestapa v Petschkově paláci se každý z 24 letců dozvěděl identický rozsudek: „Jste vinen, že jako protektorátní příslušník jste se úmyslně vyhnul pracovní povinnosti a svým útěkem jste projevil nepřátelské úmysly. Ve Francii a v Anglii jste v nepřátelské armádě pozvedl zbraň proti Říši, čímž jste se dopustil velezrady. Podle zákonů Říšské branné moci budete za tyto zločiny potrestán smrtí provazem.“ Proti převozu a odsouzení 24 letců v Praze ostře protestovala britská strana s argumentem: Letci byli zajati v britské uniformě, a jsou tedy britskými občany. Později německá strana přijala „kompromisní“ řešení a sice, že soud s českými „zrádci“ proběhne, ale až po skončení druhé světové války (Němci ovšem předpokládali, že z ní vyjdou oni coby vítězové). V září roku 1944 byli letci vráceni zpět do zajateckých táborů. Josef Bryks ani další letci, kteří byli vesměs převezeni do přísně střeženého zajateckého tábora v Colditzu, o této dohodě nic nevěděli. Konec nejistoty přinesl až 16. duben 1945, kdy byl tento tábor osvobozen americkou armádou.\n\nNějakou dobu se Josef Bryks léčil v Anglii, kde prodělal několik operací a to kvůli řadě zranění, která v průběhu druhé světové války utrpěl. S Trudie Tellerovou (1920–2011) si Bryks čtyři roky dopisoval a nabídl jí sňatek. Dne 18. července 1945 se s ní oženil. Dne 6. října 1945 se Bryks vrátil do Československa (na Moravu) i se svou novou manželkou (Trudie Bryksovou). V roce 1946 se jim v Olomouci narodila dcera Sonia. \n\nDo kokpitu letadla se Bryks vrátit nemohl kvůli svým zraněním a s nimi souvisejícím zdravotním komplikacím. Obdržel řadu vyznamenání (mimo jiné Řád britského impéria), byl povýšen do hodnosti štábního kapitána a následně do hodnosti majora. Jako učitel teorie létání a profesor angličtiny byl přidělen k Leteckému učilišti do Olomouce. Britové o něm v roce 1946 natočili film Srdce v zajetí (\"The Captive Heart\"). \n\nPo Vítězném Únoru 1948 se Josef Bryks stal (obdobně jako většina bývalých příslušníků RAF) obětí armádních čistek. V jeho vojenské kvalifikační listině se objevila fráze „nenašel kladný poměr k lidově demokratickému řádu“ a již 9. března 1948 byl poslán na dovolenou, což de facto znamenalo, že byl propuštěn z armády. Přitěžující okolností byl i fakt, že jeho manželka byla Angličanka. Dostat se za této situace za hranice Československa již legálně nebylo možné. Bryks se rozhodl k útěku a to spolu se svým spolubojovníkem z války Josefem Čapkou. Ale nejprve hodlal dostat za hranice Československa (do Anglie) svoji manželku s dcerkou a pak sám sebe. \n\nKrátce po únorovém převratu byl generál Karel Janoušek (někdejší nejvyššího představitel československého letectva ve Velké Británii) nejprve přeložen do výslužby a později jej Státní bezpečnost (StB) vyprovokovala k pokusu o emigraci, při kterém jej zatkla. V následném vykonstruovaném procesu byl odsouzen nejprve k 18 letům těžkého žaláře, degradaci na vojína, ztrátě akademického titulu a vyznamenání. (Po několika odvoláních Janouška i žalobce byl nakonec trest žaláře zvýšen na 19 let.) \n\nJosef Bryks i Josef Čapka byli „napojeni“ na generála Karla Janouška a vykonstruovaný proces s generálem je měl (dle původního plánu StB) také „semlít“. Major Bryks byl zatčen 2. (nebo 3.) května 1948 ve svém bytě. Jako důvod „zajištění“ mu bylo řečeno, že má před soudem „podat vysvětlení k nějakým drobnostem“. (Ve skutečnosti byl Bryks zatčen pro přípravu útěku za hranice.) V polovině června 1948, kdy se odehrával vykonstruovaný proces s generálem před vrchním vojenským soudem, byla již Trudie Bryksová i s dcerou Soniou v Anglii. V tomto procesu byl Bryks (i ostatní letci) vojenským soudem zproštěni obvinění (komunisté ještě neměli vojenské soudnictví dost „pevně v rukou“), ale prokurátor podal proti rozsudku odvolání. \n\nNové přelíčení proběhlo v únoru 1949 – tentokráte již před Státním soudem a v podstatně změněné situaci (tj. vše se odehrálo podle komunistického „plánu“). Bryks byl ve vykonstruovaném procesu odsouzen k 10 letům těžkého žaláře za „zločin přípravy úkladů, zločin zběhnutí a pokus zločinu vojenské zrady“. \n\nProtesty jeho manželky, která z Británie posílala dopisy státním orgánům i představitelům, mimo jiné i jednomu z hlavních organizátorů monstrprocesů a čistek, generálnímu tajemníkovi ÚV KSČ Rudolfu Slánskému, byly marné.\n\nBývalý a po odsouzení degradovaný major Josef Bryks nebyl odevzdaným muklem. Jeho silná osobnost neustále válčila s dozorci, choval se vzpurně, dostával disciplinární tresty, držel protestní hladovky, odmítal se podřizovat vězeňskému režimu, požadoval přemístění do jiné trestnice ... V průběhu času prošel Bryks několika těžkými žaláři (věznice na Pankráci, na plzeňských Borech, v Mladé Boleslavi, v Opavě (1950 až 1952) a tři roky (1952 až 1955) byl vězněn v Leopoldově). \n\nKdyž si odpykával trest v plzeňské věznici na Borech, nepřestával Bryks pomýšlet na útěk. Jeho „útěkářská“ minulost byla známa a tak nebylo nic jednoduššího, než jej smyšleně obvinit a za údajný pokus o útěk v květnu 1950 ve vykonstruovaném procesu (v rámci tzv. „borské vzpoury“) odsoudit u Krajského soudu v Plzni k dalším dvaceti letům těžkého žaláře navíc. \n\nNa jaře roku 1955 byl Josef Bryks (z Leopoldova) přemístěn do pracovně-nápravného tábora při jáchymovském uranovém dole Rovnost v Ostrově nad Ohří (poblíž Jáchymova). Josef Bryks začal usilovně pracovat, překračoval pracovní normy, „sekal dobrotu“ a přestal mít problémy s dozorci. Důvodem změny jeho chování byl předpis, který mu umožňoval, aby z drobných odměn a platu, který dostával, posílal peníze nejen svému nemocnému 79–letému otci (Bryksova matka zemřela v roce 1952) ale především své manželce a dceři do Anglie. \n\nZměna předpisů v prosinci 1955 měla za následek, že Bryks již nemohl ze své mzdy podporovat ani svého otce ani svoji rodinu v Anglii. Stížnost, kterou odeslal do kanceláře prezidenta republiky, zůstala bez odezvy. Navzdory této skutečnosti Bryks nadále překračoval pracovní normy. \n\nDeprese, úmorná práce, stará zranění, návrat k rezistenci a tím pádem nové konflikty s bachaři vyústili v několikanásobný pobyt v korekci – to vše v součtu vedlo k neustálému výraznému zhoršování Bryksova zdravotního stavu. U Brykse se začaly projevovat srdeční potíže, ale lékařská péče a léky mu byly soustavně odpírány. Josef Bryks zemřel v táborové nemocnici 11. srpna 1957.\n\nOficiální oznámenou verzí je zpráva sepsaná kapitánem Kolářem (zástupce náčelníka Správy táborů), ve které uvádí, že Josef Bryks zemřel na infarkt v noci z 11. na 12. srpna 1957. Avšak dle výpovědí spoluvězně Františka Martinka byl Josef Bryks nejdříve ráno (to jest 11. srpna 1957) záměrně oddělen od své pracovní skupiny a následně zabit. Když se Martinek s ostatními vrátil do své cely, tak nalezli již jen bezvládně ležící přikryté Bryksovo tělo, jež podle jeho názoru neslo známky udušení.\n\nTělesné ostatky Josefa Brykse nebyly v roce 1957 vydány jeho pozůstalým. Bryks byl zpopelněn v krematoriu v Karlových Varech, ale ani urna s jeho popelem nedoputovala k pozůstalým. Teprve až v roce 2009 se podařilo vypátrat, že urna s jeho popelem byla v roce 1965 tajně uložena do země na hřbitově u krematoria v Praze Motole.\n\nV rámci rehabilitačního řízení byl v roce 1966 Josef Bryks zproštěn obžaloby za účast na tzv. „borské vzpouře“ (pokus o útěk). Nadále mu ale zůstal tzv. zbytkový trest, to jest ten, který mu byl v únoru roku 1949 udělen Státním soudem (za údajné zběhnutí).\n\n\n\n\n\n\n\nManželka Josefa Brykse paní Trudie Bryksová zemřela ve Washingtonu dne 28. dubna 2011, ve věku 91 let. Tato žena se teprve 28. října 2006 – v souvislosti s propůjčením Řádu Bílého lva Josefu Bryksovi – dočkala jednorázového odškodnění ve výši 229 500 Kč za věznění a smrt svého manžela. Její vdovský důchod tehdy nebyl ještě „vyřešen“ ...\nV sobotu 16. července 2011 byla urna s popelem paní Trudie Bryksové uložena do rodinné hrobky Bryksových na hřbitově v Bohuňovicích na Olomoucku vedle ostatků jejího manžela a dcery Sonii (zesnulé roku 2000). Čest Trudie Bryksové a brig. gen. letectva in memoriam Josefu Bryksovi vzdala armáda ČR tím, že při tomto aktu přeletěly nad hřbitovem dva gripeny.\n\n\n\n\n"}
{"id": "82454", "url": "https://cs.wikipedia.org/wiki?curid=82454", "title": "D'Artagnan", "text": "D'Artagnan\n\nFrancouz Charles de Batz-Castelmore, hrabě d'Artagnan (asi 1611–1673) byl kapitánem mušketýrů francouzského krále Ludvíka XIV. Jeho fiktivní životopis od Gatiena de Courtilze de Sandrase se stal základem románu Tři mušketýři od Alexandra Dumase staršího.\n\nD'Artagnan se narodil v Lupiacu v Gaskoňsku (dnes v departementu Gers) jako nejmladší ze čtyř dětí. Jeho otec byl velitelem osobní stráže krále Jindřicha IV. a byl zabit při ochraně králova života. D'Artagnan chtěl jít v otcových šlépějích a chtěl se stejně jako jeho bratři stát mušketýrem. Zpočátku byl odmítnut, protože ještě nesloužil v žádné jiné vojenské jednotce. Avšak paní de Treville, blízká přítelkyně jeho rodiny, využila svého vlivu k tomu, že se mohl stát členem této královské stráže, které později velel.\nD'Artagnan se osvědčil především během povstání Frondy jako agent kardinála Mazarina, královského osobního rádce a francouzského prvního ministra. Na základě této věrné služby pověřoval král Ludvík XIV. d'Artagnana mnoha tajnými a delikátními úkoly, které vyžadovaly velkou prozíravost a bystrý úsudek.\n\nD'Artagnan je známý také v souvislosti se zatčením Nicolase Fouqueta, ministra financí Ludvíka XIV.. Jeho osobu a osobní setkání zmiňovala i Marie de Sévigné ve svých dopisech.\n\nOd roku 1667 byl d'Artagnan guvernérem v Lille, ale velmi toužil vrátit se k vojsku. To se mu podařilo až při tažení Ludvíka XIV. proti spojeným nizozemským provinciím. Při obléhání Maastrichtu 25. června roku 1673 byl však d'Artagnan smrtelně raněn, když mu střela z muškety rozervala hrdlo.\n\nD'Artagnanovy osudy nejprve využil pro svůj román \"Les Mémoires de Monsieur d'Artagnan, capitaine lieutenant de la premiere compagnie des Mousquetaires du Roi\" (1700, Paměti hraběte d'Artagnana, kapitána-lieutenanta první setniny královských mušketýrů, česky 1930) francouzský spisovatel Gatien de Courtilz de Sandras (1644-1712). Tato kniha se pak stala hlavním zdrojem Alexandra Dumase staršího a Augusta Maqueta při psaní jejich nejslavnějšího románu \"Tři mušketýři\" (Les Trois Mousquetaires) , který se svými pokračováními (Tři mušketýři po dvaceti letech a Tři mušketýři ještě po deseti letech) pokrývá celý d'Artagnanův život. Dumasova fikce, že se d'Artagnan stal před svou smrtí maršálem Francie, vycházela ze života jiného hraběte d'Artagnana, Pierra de Montesquiou (1645-1725), který byl maršálem Francie od roku 1709.\n\nSeznam nejznámějších herců, kteří hráli d'Artagnana ve filmu nebo v televizi:\n\n\n"}
{"id": "82460", "url": "https://cs.wikipedia.org/wiki?curid=82460", "title": "Zákon o protiprávnosti komunistického režimu a o odporu proti němu", "text": "Zákon o protiprávnosti komunistického režimu a o odporu proti němu\n\nZákon o protiprávnosti komunistického režimu a o odporu proti němu (č. 198/1993 Sb.) je zákon, který odsuzuje komunistický režim v Československu.\n\nVelká část (především § 1) zákona má spíš deklaratorní (proklamativní) charakter. Nakolik mohou mít význam i tzv. proklamativní části, je především záležitost výkladu a soudní praxe. V zákoně se mimo jiné praví, že komunistický režim panující v Československu od 25. února 1948 do 17. listopadu 1989 byl zločinný, nelegitimní a zavrženíhodný (§ 2, odst. 1) a že KSČ byla (stejně jako podobné organizace založené na její ideologii) organizací zločinnou a zavrženíhodnou (§ 2, odst. 2).\n\nPraktický význam mají zejména tyto části:\n\nZ hlediska finančního lze za nejvýznamnější považovat § 8, který vládu ČR zmocňuje k napravení „některých křivd spáchaných na odpůrcích komunistického režimu a na osobách, které byly postiženy jeho perzekucemi, v oblasti sociální, zdravotní a finanční“. To vláda určila pomocí prováděcích předpisů (51/1994 Sb., 165/1997 Sb., 102/2002 Sb., 145/2004 Sb., 622/2004 Sb., 405/2005 Sb., 416/2004 Sb.). Těmito předpisy jsou stanoveny jednorázové či trvalé příplatky k důchodu, které mají finančně kompenzovat křivdy na takto postižených občanech.\n\nZákon byl ještě v roce 1993 u Ústavního soudu ČR napaden skupinou 41 poslanců Poslanecké sněmovny Parlamentu ČR. Ústavní soud jejich návrh 21. prosince 1993 zamítl.\n\n\n\n\n\n\n\n"}
{"id": "82462", "url": "https://cs.wikipedia.org/wiki?curid=82462", "title": "Sociální dějiny", "text": "Sociální dějiny\n\nSociální dějiny jsou historickou disciplínou, která se zabývá studiem lidské společnosti z hlediska sociálních procesů, trendů, struktur a jevů. Co je konkrétně objektem studia sociálních dějin a co již do jejich sféry nepatří, je předmětem diskuzí mezi historiky již od 19. století.\n\nČasto se rozlišuje jakési užší a širší vymezení pojmu sociální dějiny. V širším slova smyslu sociální dějiny podchycují veškerý vývoj společenský (v německém bádání pro toto existuje vhodný název \"Gesellschaftsgeschichte\"), v užším slova smyslu pak zachycují jevy, kterými se nezabývají ostatní historické disciplíny.\n\nDo značné míry je vymezena hranice mezi politickými dějinami, ale je mnohem větší problém určit hranici s nově vzniklými disciplínami jako je např. kulturní antropologie, kulturní dějiny, dějiny mentalit atd.\n\nV podstatě jsou sociální dějiny mezní disciplínou, která výrazně spolupracuje s hospodářskými dějinami, sociologií, ale i s antropologií, historickou statistikou či historickou geografií.\n\nSociální dějiny vznikly v 19. století, kdy se někteří historikové začali vymezovat vůči politickým dějinám, které (často oprávněně) chápali jako příliš úzce profilované, protože zachycovaly pouze chronologicky po sobě jdoucí události bez hlubší analýzy a zajímaly je osudy jen významných osobností. Výrazný vliv v 1. polovině 20. století na předmět bádání sociálních dějin měl marxismus a sociální otázka. Po roce 1945 další vývoj ovlivnila škola Annales, ale nadále také marxismus (především ve Velké Británii, kde se levicově orientovaní historikové sdružovali kolem časopisu Past and Present). Od 70. let 20. století sociální dějiny dále reagovaly na podněty, které přicházely ze strany kliometrie, gender studies, mikrohistorie a komparativních dějin.\n\nSociální dějiny se programově zabývají všemi sociálními vrstvami společnosti a vymezení společenské struktury je jednou z jejich hlavních úloh. Vedle společenských struktur je důležitým pojmem sociální mobilita a v neposlední řadě sociální dějiny zkoumají i hodnotové žebříčky jednotlivých společenských skupin.\n\nUrčitou prominentní pozici v rámci sociálních dějin má období 17.-19. století, které je studováno pod vlivem teorie modernizace. Studovány jsou tedy změny, kterými evropská společnost v tomto období prošla, nověji se zájem rozšířil i na společnost 20. století. Ve starším období se studium společnosti pod vlivem historické antropologie rozšířilo i na období raného novověku, kde se speciálně sledují vztahy mezi tzv. vyšší kulturou a kulturou lidovou, resp. reakce jednotlivých sociálních skupin na modernizační trendy ve společnosti. V 18. a 19. století si významnou pozici mezi historiky sociálních dějin udržuje téma nacionalismu a vzniku národních států.\n\n\n\n"}
{"id": "82471", "url": "https://cs.wikipedia.org/wiki?curid=82471", "title": "Jože Plečnik", "text": "Jože Plečnik\n\nJože Plečnik, v Česku známý spíše jako Josip Plečnik, (23. ledna 1872 v Lublani – 7. ledna 1957 tamtéž) byl slovinský architekt a urbanista, který svou prací ve 20. a 30. letech 20. století pro československou prezidentskou kancelář významně přispěl k současnému vzhledu Pražského hradu.\n\nNarodil se jako třetí ze čtyř dětí v rodině Andreje a Heleny Plečnikových. Podle přání otce měl převzít rodinnou truhlářskou dílnu. Ve škole příliš neprospíval, jeho slabinou byly zejména exaktní předměty. Už od dětství velice rád kreslil. Tuto zálibu musel ovšem často skrývat před otcem, který se obával, aby se z jeho syna nestal bohém.\n\nDíky státnímu stipendiu se v roce 1888 dostal na průmyslovou školu ve Štýrském Hradci, kde studoval truhlářství a příbuzné obory. Zde se dostal do kontaktu se studenty stavitelství. Naučil se od nich tolik, že ho profesor Leopold Theyer přijal jako kresliče do svého ateliéru. Studoval na vídeňské umělecké akademii pod vedením Otto Wagnera.\n\nNečekaná smrt jeho otce (mezi roky 1889–1892) zapříčinila to, že se z něj nestal truhlář, ale světoznámý architekt. Matka se starším bratrem se shodli na tom, že na převzetí otcovy dílny je ještě příliš mladý.\n\nV roce 1892 odjel do Vídně, kde dva roky pracoval v továrně na nábytek \"k.k. Hof-Bau-Kunsttischlerei J. W. Müller\". Byla to pro něj dobrá, i když velmi tvrdá škola a sám na toto období svého života vzpomínal jen velice nerad.\n\nKoncem roku 1920 byl jmenován profesorem architektury na nově založené universitě v Lublani. Oproti pražské zde panovaly zcela odlišné poměry. Škola nedisponovala velkými financemi, chyběly prostory, odborná literatura. Vyprojektoval tedy skromnou jednopodlažní budovu v Aškenazově ulici a na podzim následujícího roku v ní přivítal první studenty.\n\nVe dvacátých letech dvacátého století byl z popudu prezidenta nové republiky T. G. Masaryka pozván do Prahy, aby pracoval na obnově Pražského hradu a později i úpravách lánského zámku.\n\n\n\n\n\nRestaurování kostelů ve Slovinsku, Chorvatsku a Srbsku: v Bogojině, Trsatu, Prekmurju, Bělehradu a posléze v Záhřebu (1947)\n\n\n\n"}
{"id": "82473", "url": "https://cs.wikipedia.org/wiki?curid=82473", "title": "Crafoordova cena", "text": "Crafoordova cena\n\nCrafoordova cena je od roku 1982 udělovaná švédskou Královskou akademií věd v některých odvětvích vědy, které nejsou pokryty Nobelovou cenou. Byla založena švédským průmyslníkem a mecenášem Holgerem Crafoordem, vynálezcem umělé ledviny, a jeho ženou Annou-Gretou Crafoordovou za účelem ocenění objevů a podpory vědců v následujících oblastech: matematika, geovědy, biovědy (zejména ekologie a evoluce), astronomie a výzkum revmatoidní artritidy.\n\nCeremonie udílení na tzv. Crafoordův den v září každého roku je velmi podobná udílení Nobelových cen včetně předání ceny z rukou švédského krále a laureátské přednášky. Součástí ceny je i finanční odměna laureátovi/laureátům ve výši 500 tisíc dolarů.\n\n"}
{"id": "82480", "url": "https://cs.wikipedia.org/wiki?curid=82480", "title": "GNU Hurd", "text": "GNU Hurd\n\nGNU Hurd je operační systém, náhrada unixového jádra, kolekce serverů běžících na mikrojádru GNU Mach. Tyto servery Hurdu přidávají další schopnosti jako je souborový systém, síť atd. Akronym \"Hurd\" znamená \"Hird of Unix-Replacing Daemons\" a akronym \"Hird\" znamená \"Hurd of Interfaces Representing Depth\".\n\nHurd vznikl jako operační systém GNU, je součástí Projektu GNU a jde o svobodný software šířený pod licencí GPL. Hurd se snaží překonat Unix ve funkcionalitě, bezpečnosti a stabilitě a zároveň s ním zůstat kompatibilní. Toho je dosaženo tím, že se Hurd řídí specifikací POSIX.\n\nJde o operační systém, který je v současné době vystavěn okolo aktuálního mikrojádra GNU Mach. GNU Mach je odvozen od mikrojádra Mach 4.\n\nNa rozdíl od většiny Unixu-podobných jader, Hurd používá architekturu klient-server, postavenou na mikrokernelu, který je zodpovědný jen za poskytování nejzákladnějších jaderných služeb — koordinaci přístupu k hardware: jednotky CPU (prostřednictvím meziprocesové komunikace a plánování procesů), RAM (přes správu paměti), a další různé vstupně/výstupní zařízení (pomocí vstupně/výstupního plánování), pro zvuk, grafiku, velkokapacitní paměťová zařízení atd. Princip mikrokernelu teoreticky umožňuje, aby všechny ovladače, které mohou být postaveny jako servery (též démoni), pracovaly v uživatelském prostoru, ale dnes většina ovladačů tohoto typu jsou již obsaženy v jaderném prostoru GNU Machu. Bezpečnost je v jádře GNU Hurd zajištěna použitím tzv. Identity-based access control (IBAC).\n\nPodle vývojářů Hurdu je hlavní výhodou designu založeném na mikrokernelu možnost rozšíření systému: vývoj nového modulu nevyžaduje hlubší znalosti o zbytku jádra a chyby v jednom modulu nevedou ke zhroucení celého systému. Hurd také poskytuje koncept \"translators\", framework modulů použitých k rozšíření funkčnosti systému souborů.\n\nHurd je stále ve vývoji (dosud nebyla vydána žádná verze označená jako stabilní), ale existuje uživatelská testovací verze GNU Hurd 0.9 (Debian GNU/Hurd červenec 2019), pod kterou lze provozovat grafické prostředí X Window Server a Apache Web Server.\n\nK 3. únoru 2019 GNU Hurd přeloží okolo 75% balíčků Debianu, ale zatím žádné 64-bitové balíčky, ani balíčky s podporou symetrického multiprocesingu. Vývojáři Hurdu také pokračují v práci na podpoře moderních programovacích jazyků jako jsou Rust, Go a dalších.\n\nSlabší podpora hardware a ovladačů, je zčásti také zodpovědná za výkonnostní problémy. Výkonnost Debian GNU/Hurd z dubna 2015 je většinou stejná nebo o jednotky procent nižší než Debian GNU/Linux 8.1, s výjimkou benchmarku testujícího zápis do cache. Je to způsobeno tím, že GNU Hurd zatím není hotový, a to je také důvod, proč se používají jiná svobodná jádra – Linux, Linux-libre, FreeBSD, NetBSD, DragonFly BSD, OpenBSD, MINIX 3, OpenSolaris a další.\n\n\n\n\n\n\n\n\n\n\n"}
{"id": "82485", "url": "https://cs.wikipedia.org/wiki?curid=82485", "title": "Smlouva", "text": "Smlouva\n\nSmlouva (někdy též kontrakt, dohoda nebo konvence) je dvoustranné či vícestranné právní jednání spočívající ve vzájemných a obsahově shodných projevech vůle smluvních stran směřujících ke vzniku, změně či zániku práv a povinností, které právní předpisy s takovými projevy vůle spojují. Smlouvou tak mezi nimi vznikne závazek k určitému plnění. Smlouva je jeden ze základních pilířů soukromého práva, obzvláště práva civilního.\n\nSmlouvy lze považovat za základní institucionální pilíř v českém soukromém právu, ale vyskytují se i v právu veřejném. Týkají se soukromoprávních závazků a upravuje je obecně občanský zákoník (původní občanský zákoník č. 40/1964 Sb. byl od 1. ledna 2014 nahrazen novým občanským zákoníkem, tj. zákonem č. 89/2012 Sb.). Zákoník práce pak upravuje veškeré smlouvy týkající se závislé práce. Smlouvy do konce roku 2013 upravoval také obchodní zákoník, který odlišně upravoval některá ustanovení v oblasti obchodněprávních vztahů a který byl také v oblasti smluv nahrazen novým občanským zákoníkem. V terminologii občanského zákoníku pak obecně platí, že zatímco \"smlouvou\" se závazek zřizuje, \"dohodou\" se už existující závazek mění či ruší.\n\nSmlouvou projevují strany vůli zřídit mezi sebou závazek a řídit se obsahem smlouvy. Smlouva je uzavřena, jakmile si strany ujednaly její obsah, přičemž v mezích právního řádu je stranám ponecháno na vůli svobodně si smlouvu ujednat a určit její obsah. Zvláštní pravidla ve prospěch slabší strany nicméně platí pro spotřebitelské a tzv. adhezní smlouvy. Strany se mohou prostřednictvím smlouvy o smlouvě budoucí dohodnout i na tom, že teprve v budoucnu mezi sebou uzavřou určitou smlouvu.\n\nPrávní úprava občanského zákoníku z roku 1964 zásadně vycházela z podoby po tzv. velké novele z roku 1991, kde byl do textu zákona zapracován model z Úmluvy OSN o smlouvách o mezinárodní koupi zboží. Dříve byla kontrakce vnímána z velké části jako kogentní a byla založena striktně na návaznosti dvou jednostranných jednáních v podobě nabídky a přijetí. Přijetí se muselo shodovat bez jakýchkoliv změn s nabídkou a obecně byly odmítány veřejné nabídky na uzavření smlouvy. Podle nového občanského zákoníku je smlouva uzavřena, jakmile si strany ujednaly její obsah, tedy v okamžiku, kdy o tomto obsahu dojde mezi smluvními stranami ke konsensu. Obecně platí, že smlouva je uzavřena okamžikem, kdy přijetí nabídky nabývá účinnosti. Neboť je nutné rozlišovat okamžiky, kdy účinnosti nabývá akceptace a kdy účinnosti nabývá celá smlouva. Zvláštními způsoby uzavření smlouvy jsou příklep v dražbě, přijetí nabídky ve veřejné soutěži a přijetí veřejné nabídky.\nUzavření smlouvy řídící se novým občanským zákoníkem zaznamenalo v úpravě pravidel oproti předchozímu „klasickému modelu“ kontraktačního procesu řadu změn. Pro platnost smlouvy platí podmínky, které obecně platí pro platnost právního jednání. K uzavření smlouvy dojde tehdy, kdy dostatečně určitý návrh (\"oferta\") je druhou stranou včasně přijat (\"akceptace\"). Z návrhu na uzavření smlouvy (dále jen „nabídka“) musí být zřejmé, že ten, kdo jej činí, má úmysl uzavřít určitou smlouvu s osobou, vůči níž nabídku činí. Právní jednání směřující k uzavření smlouvy je nabídkou, pokud obsahuje podstatné náležitosti smlouvy tak, aby smlouva mohla být uzavřena jeho jednoduchým a nepodmíněným přijetím, a pokud z něho plyne vůle navrhovatele být smlouvou vázán, bude-li nabídka přijata.\n\nPodstatnými náležitostmi jsou takové obsahové prvky, které musí být dohodnuty, aby smlouva vznikla. Charakterizují daný smluvní typ, tj. náležitosti, které u jednotlivých smluvních typů upravených občanským zákoníkem vyplývají ze základního vymezení smluvního typu. Například podstatnými náležitostmi smlouvy o dílo je vymezení díla, které se zhotovitel zavazuje pro objednatele zhotovit, jakož i určení ceny, kterou se objednatel zavazuje za dílo zaplatit. Občanský zákoník umožňuje uzavření i jiných smluv, než těch, které jsou upraveny jako smluvní typ; v takovém případě je potřeba, aby nabídka vymezila to, co má být obsahem zamýšleného právního vztahu, aby i taková nabídka mohla být přijata.\n\nSmlouva je uzavřena i v případě, kdy ve smlouvě nebyly ujednány náležitosti, jež měly být ujednány; i přesto se hledí na projev jejich vůle jako na uzavřenou smlouvu a zvláště lze-li s přihlédnutím k jejich následnému chování, rozumně předpokládat, že by smlouvu uzavřely i bez ujednání této náležitosti. Dala-li však některá ze stran již při uzavírání smlouvy najevo, že dosažení shody o určité náležitosti je předpokladem uzavření smlouvy, má se za to, že smlouva uzavřena nebyla; tehdy ujednání o ostatních náležitostech strany nezavazuje, ani byl-li o nich vyhotoven zápis.\n\nVýznamnou změnou oproti dřívější právní úpravě je, že smlouva je uzavřena i tehdy, pokud přijetí není zcela bezvýhradné, ale k nabídce je něco dodáno nebo je v ní provedena změna, avšak za předpokladu, že jde o změnu pouze nepodstatnou. Určení tohoto je vždy závislé na konkrétních okolnostech případu. Důvodová zpráva občanskému zákoníku udává k tomuto jako příklad situace, kdy navrhovatel požaduje určité množství zboží a příjemce je potvrzuje a doplňuje údaje o balení jednotkových kusů zboží, nebo případ kdy je vyjádřen souhlas s cenou a doplněno, že bude placeno v hotovosti. Je vždy na navrhovateli, aby určil, zda trvá na bezvýhradném přijetí nabídky a toto je v nabídce uvedeno tak, aby to nevzbuzovalo pochybnosti.\n\nNavrhovatel (\"oferent\") nabídkou vymezuje obsah smlouvy a ta je uzavřena vyjádřením souhlasu s tímto obsahem osobou, jíž je nabídka určena (\"oblát\"), tj. přijetím nabídky. Jak nabídka, tak přijetí jsou adresovaným právním jednáním, proto nabídka nemůže být přijata někým jiným. Adresát ji přijme, projeví-li s ní včas navrhovateli souhlas (stane se \"akceptantem\"). Mlčení nebo nečinnost samy o sobě přijetím nejsou. Přijetím nabídky tedy dochází ke shodě o obsahu smlouvy, k vyjádření souhlasné vůle stran zřídit mezi sebou závazek, a tím ke vzniku (uzavření) smlouvy. Nabídka učiněná ústně musí být přijata bezodkladně, ledaže něco jiného plyne z jejího obsahu nebo z okolností, za nichž se stala. To platí i tehdy, byla-li přítomné osobě předložena nabídka učiněná v písemné formě.\n\nDospějí-li strany při jednání o smlouvě tak daleko, že se uzavření smlouvy jeví jako vysoce pravděpodobné, jedná nepoctivě ta strana, která přes důvodné očekávání druhé strany v uzavření smlouvy jednání o uzavření smlouvy ukončí, aniž pro to má spravedlivý důvod. Strana, která jedná nepoctivě, nahradí v rámci tzv. předsmluvní odpovědnosti druhé straně škodu, nanejvýš však v tom rozsahu, který odpovídá ztrátě z neuzavřené smlouvy v obdobných případech.\n\nČást obsahu smlouvy lze určit odkazem na obchodní podmínky, které navrhovatel připojí k nabídce nebo které jsou stranám známy. Odchylná ujednání ve smlouvě mají před zněním obchodních podmínek přednost. Odkáží-li strany v nabídce i v přijetí nabídky na obchodní podmínky, které si odporují, je smlouva přesto uzavřena s obsahem určeným v tom rozsahu, v jakém obchodní podmínky nejsou v rozporu; to platí i v případě, že to obchodní podmínky vylučují. Vyloučí-li to některá ze stran nejpozději bez zbytečného odkladu po výměně projevů vůle, smlouva uzavřena není.\n\nV důsledku historického vývoje se vytvořily typy smluv, které standardně a vyváženě upravují práva a povinnosti smluvních stran. Vzhledem k jejich typizovanému obsahu i označení se nazývají pojmenované smlouvy. Obsaženy jsou v občanském zákoníku a v dalších zvláštních zákonech (například v zákoníku práce). Přesto je díky smluvní svobodě možné uzavřít i smlouvu, která není v zákoně výslovně upravena a nepatří mezi standardní smluvní typy. Takováto smlouva se nazývá smlouva nepojmenovaná (\"inominátní\", atypická) a nesmí odporovat obsahu či účelu zákona.\nV praxi se lze nejčastěji setkat s těmito smluvními typy, které se v občanském zákoníku řadí do části čtvrté, relativních majetkových práv:\n\nMezi další smluvní typy upravené občanským zákoníkem patří např. tyto:\nZákoník práce zvláště upravuje následující smluvní typy:\n\nVeřejnoprávní smlouvy upravuje správní řád, který na občanský zákoník odkazuje jako na subsidiární právní pramen. Definuje je jako dvoustranné nebo vícestranné právní jednání, které zakládá, mění nebo ruší práva a povinnosti v oblasti veřejného práva. Veřejnoprávní smlouvu uzavírá v souladu s veřejným zájmem správní orgán, který musí mít při jejím uzavírání za cíl plnění úkolů veřejné správy.\n\nO chodu dějin rozhodují již od počátků civilizace nejen konflikty, ale také – a to především – jednání, dohody, smlouvy. Smlouva tvoří důležité milníky historie, první zmínky o ní, jsou již od starověkého Egypta a antiky přes středověk až po současnost. Smlouva stanovuje pravidla a normy politického a společenského rozvoje. V novodobých dějinách jsou smlouvy a dohody nejdůležitějším nástrojem rozvoje mezinárodních vztahů.\n\nMezinárodní smlouva společně s mezinárodním obyčejem je řazena mezi základní prameny mezinárodního práva veřejného. Jedná se o ujednání dvou nebo více subjektů mezinárodního práva (nejčastěji státy nebo mezinárodní organizace), které má z jednání těchto subjektů mezinárodně právní účinky a řídí se mezinárodním právem. V případě některých mezinárodních smluv jsou dovozeny jejich přímé vnitrostátní účinky, tzn. že některá jejich ustanovení dopadají přímo na subjekty vnitrostátního práva a zakládají jejich práva a povinnosti. O přímém účinku ale vždy rozhoduje dotčené národní právo, nikoliv normy mezinárodního práva veřejného.\n\nSeznam mezinárodních smluv, k jejichž ratifikaci dal Parlament ČR souhlas a kterými je vázána Česká republika nalezneme mimo jiné na stránkách Ministerstva zahraničních věcí ČR.\n\n"}
{"id": "82488", "url": "https://cs.wikipedia.org/wiki?curid=82488", "title": "Saint-Dié-des-Vosges", "text": "Saint-Dié-des-Vosges\n\nSaint-Dié-des-Vosges je město na severu Francie v departmentu Vosges a regionu Grand Est. Ve městě sídlí diecéze Saint-Dié.\n\n\n\nIUT : Institut universitaire de technologie\n\n\"Počet obyvatel\"\n\n\n"}
{"id": "82494", "url": "https://cs.wikipedia.org/wiki?curid=82494", "title": "Nerva", "text": "Nerva\n\nMarcus Cocceius Nerva (8. listopadu 30 Narnia, Umbrie – 27. ledna 98 Řím) byl římský císař panující od 18. září 96 do 27. ledna 98, nejprve jako samovládce, od října 97 spolu s Markem Ulpiem Traianem, užívajícím titulu \"caesar\". Nerva je prvním z tzv. adoptivních císařů, za nichž římská říše dosáhla svého největšího rozmachu – v politickém, hospodářském i kulturním smyslu.\n\nBudoucí císař byl synem významného právníka Marka Cocceia Nervy, pocházejícího z urozené italské (nikoli ovšem římské) rodiny. Jeho praděd byl přítelem Augustovým, dosáhl konzulátu a zúčastnil se řady důležitých politických jednání, další příslušník rodu měl zase velmi blízko k císaři Tiberiovi. To vše mladému Nervovi umožnilo zahájit za Nerona úřední kariéru v centru, jejímž vrcholem se stal – už za vlády prvního Flaviovce Vespasiana – řádný konzulát pro rok 71. Podle antických autorů udržoval Nerva dobré vztahy jak s Neronem, tak s Flaviovci, přesto však neunikl krátkému vyhnanství v Tarentu, kam ho z nejasných příčin poslal roku 93 císař Domitianus.\n\nNa trůn Nerva nastoupil po Domitianově zavraždění 18. září 96, kdy mu bylo 65 let. Nerva vládl pouhých 16 měsíců Adoptováním Traiana založil tradici tzv. adoptivních císařů. Hornogermánský místodržitel Traianus byl velmi oblíbený u vojska a jeho faktické designování za nástupce upokojilo zejména pretoriánskou gardu, v níž Domitianovo odstranění vyvolávalo odpor, takže se z podnětu svého velitele Casperia Aeliana proti Nervovi vzbouřila a vynutila si potrestání některých viníků Domitianovy vraždy.\n\nJinak Nervova vláda patřila spíše ke klidným obdobím. On sám přijal řadu opatření, jimiž se snažil stabilizovat rozkolísanou říši – zrušil stíhání pro urážku císaře a tvrdě potrestal všechny udavače, nejchudším občanům zajistil příděly půdy v ceně šedesáti milionů sesterciů a jejím rozdělením pověřil senátní výbor. Kvůli nedostatku financí prodával majetek z císařského paláce a rušil některá představení a kultovní slavnosti. Svojí šetrností se mu podařilo sanovat státní finance.\n\nDokončil Domitianem započatou stavbu nového fora, které mělo propojit staré Forum Romanum s novými císařskými fory (Forum transitorium či Nervovo forum). Dne 1. ledna 98 utrpěl při soukromé audienci mrtvici a zemřel o tři týdny později. Byl posledním císařem, který byl pohřben v Augustově mauzoleu.\n\nCassius Dio 68, 3, 1.\n\n"}
{"id": "82497", "url": "https://cs.wikipedia.org/wiki?curid=82497", "title": "Nuuksio", "text": "Nuuksio\n\nNuuksio, švédsky Noux, celým jménem \"Nuuksion kansallispuisto\", je národní park v jižním Finsku v provincii Uusimaa. Leží na katastrech obcí Espoo, Kirkkonummi a Vihti. Byl založen roku 1994 a\njeho současná rozloha je 42 km². Park je typickým příkladem původní jihofinské přírody. V parku je asi 29 km značených stezek.\n\nPark disponuje dostatečným množstvím míst pro stanování a kempování s kvalitním zázemím. Centrem parku je samoobslužné informační centrum \"Haukkalampi\".\n\nNejvětší předností parku je ale jeho snadná dosažitelnost daná jeho polohou uvnitř Velkých Helsinek. K jeho okrajům zajíždí dokonce hromadná autobusová doprava.\n\n"}
{"id": "82500", "url": "https://cs.wikipedia.org/wiki?curid=82500", "title": "Měrćin Nowak-Njechorński", "text": "Měrćin Nowak-Njechorński\n\nMěrćin Nowak-Njechorński (13. června 1900, Njechorń – 6. července 1990, tamtéž) byl lužickosrbský malíř, spisovatel, novinář a překladatel.\nMěrćin Nowak se narodil jako Martin Sodan (po otci Neumann) jako nemanželské dítě Lužické Srbky Ernestiny Sodanec a jejího otčíma, chudého německého dělníka Wilhelma Emila Neumanna Do školy chodil ve Worcynu, kde již začal projevovat svůj výtvarný talent. Vzhledem k nedostatku finančních prostředků v jeho rodině studoval umění v dálkovém kurzu, později nastoupil na uměleckou grafickou školu do Lipska. V roce 1920 měl ve Zhořelci svou první výstavu. Od roku 1921 studoval na akademii v Drážďanech. Během svých studií absolvoval i studijní pobyt na Akademii výtvarných umění v Praze, kde byl žákem Maxe Švabinského. Posléze studoval ještě ve Varšavě.\n\nRoku 1923 se začal hlásit k lužickosrbské národnosti. Změnil své německé jméno Martin Neumann na Měrćin Nowak (později k němu připojil přídomek Njechorński podle jména svého rodiště), aktivně se účastnil činnosti Lužickosrbského Sokola, naučil se dokonale obě varianty lužické srbštiny a v době mezi světovými válkami působil jako novinář píšící ve prospěch nejmenšího slovanského národa (například obhajoval možnost vystupování u soudu v srbštině). Byl vedoucím redaktorem časopisů \"Sokołske listy\" a \"Serbski student\", psal články pro \"Serbske Nowiny\" a také pracoval v polském menšinovém časopise jako ilustrátor.\n\nV době 2. světové války působil jako voják německého Wehrmachtu, na konci války skončil v americkém zajetí. Po válce působil ve vedení organizace Domowina, vydával překlady ze slovanských literatur (Gorkij, Gogol, Karel Čapek) a začal v NDR tvořit ilustrace s takzvanou budovatelskou tematikou, které však zároveň vyjadřovaly i tematiku národnostní. Působil také jako předseda Kruhu lužickosrbských výtvarných umělců.\n\nV jeho literární i malířské tvorbě dominují folkloristická témata, obrazy z lužickosrbských dějin, bájí či lidových písní (jeho malířským vzorem byl Mikoláš Aleš). Na folklór navazuje i ve své původní prozaické tvorbě. Jako výtvarník je spjat hlavně s tisíci perokresbami, ale vytvořil také několik dřevorytů či rozměrných maleb.\n\n\n"}
{"id": "82509", "url": "https://cs.wikipedia.org/wiki?curid=82509", "title": "Brotanův kotel", "text": "Brotanův kotel\n\nBrotanův kotel je zvláštní druh lokomotivního parního kotle, u něhož je skříňová část nahrazena konstrukcí z trubek. Vynalezl jej Ing. Johann Brotan, který byl v letech 1902–1909 přednostou lokomotivních dílen v Českých Velenicích.\n\nNejvýraznějším znakem Brotanova kotle je pec složená z několika řad svislých trubek. Trubky jsou dole ukončeny v silnějších trubkách, nahrazujících nožní rám, nahoře pak v jednom nebo dvou válcových sběračích. Zvnějšku byl kotel izolován vrstvou azbestu, vpředu a vzadu obezděn šamotem.\n\nVýhodou nového kotle byla proti kotli s klasickou skříní výrazně větší přímá výhřevná plocha a jednodušší výroba, nevýhodou naopak nutnost udržování těsnosti mnoha spojů a izolačních vrstev. \n\nBrotanův kotel se rozšířil především v uherské části monarchie. Měly jej například maďarské lokomotivy řady 601 (636.0 ČSD) nebo rakouské 310.3. Za druhé světové války byl z důvodu nedostatku mědi použit na lokomotivách 50 3011, 50 3012, 42 0001 a 42 0002 DR, ale z důvodu nedostatku vhodných rour se na dalších lokomotivách nepoužil. Jeden z kotlů tohoto typu je vystaven v hlavní hale Národního technického muzea v Praze.\n"}
{"id": "82511", "url": "https://cs.wikipedia.org/wiki?curid=82511", "title": "Exoplaneta", "text": "Exoplaneta\n\nExoplaneta, též extrasolární planeta, je planeta obíhající kolem jiné hvězdy než kolem Slunce.\n\nPrvní exoplaneta byla objevena v roce 1988, na své potvrzení musela počkat až do roku 2002; první potvrzená exoplaneta byla objevena v roce 1992. Od prvního objevu do 1. října 2019 bylo objeveno 4 118 exoplanet. Nalézají se v 3 063 planetárních soustavách, z nichž 669 je vícenásobných.\n\nNejvíce exoplanet objevil vesmírný teleskop Kepler, aktivní především v letech 2009–2013. Má na svém kontě přes 2 000 exoplanet a několik tisíc planetárních kandidátů, Prvním dalekohledem specializovaným na exoplanety byl spektrograf HARPS stále pracující na observatoři La Silla v Chile. Od roku 2004 objevil přes 130 exoplanet.\n\nPodle dosavadních pozorování připadá v průměru na každou hvězdu nejméně jedna planeta, přičemž velké procento hvězd má více planet. Přibližně jedna z pěti hvězd podobných Slunci má planetu velikosti Země v obyvatelné zóně. Za předpokladu, že v naší Galaxii se nachází 200 miliard hvězd, lze odhadnout, že v ní existuje 11 miliard potenciálně obyvatelných planet pozemského typu, a dalších 40 miliard, pokud zahrneme i planety obíhající okolo početných červených trpaslíků.\n\nNejméně hmotnou známou planetou je Draugr (PSR B1257+12 A nebo PSR B1257+12 b), která má dvojnásobek hmotnosti Měsíce a obíhá okolo pulsaru. Největší planeta uvedená v \"NASA Exoplanet Archive\" je DENIS-P J082303.1-491201 b, která má přibližně 29násobek hmotnosti Jupitera, je ale podle některých definic na planetu příliš hmotná. Je možné, že je hnědým trpaslíkem. Existují planety, které oběhnou svou hvězdu za několik hodin, a jiné, jejichž oběžná doba trvá tisíce let. Některé jsou tak daleko od své hvězdy, že je těžké zjistit, zdali jsou na ni gravitačně vázané. Téměř všechny dosud zjištěné planety se nacházejí uvnitř Mléčné dráhy, ale existují i některé možné detekce extragalaktických planet. Nejbližší exoplaneta Proxima Centauri b se nachází ve vzdálenosti 4,2 světelných let (1,3 parseků) od Země a obíhá okolo Proximy Centauri, hvězdy nejblíže Slunci.\n\nObjev exoplanet zesílil zájem o hledání mimozemského života. Zde se věnuje pozornost především planetám obíhajícím v obyvatelné zóně hvězdy, kde je možné, že na jejich povrchu existuje voda v kapalném skupenství, která je na Zemi předpokladem života. Studium planetární habitability se zabývá řadou faktorů, které ovlivňují obyvatelnost planety pro živé organismy.\n\nVedle exoplanet existují i toulavé planety, které neobíhají kolem žádné hvězdy a které se obvykle považují za samostatné objekty, zvláště pokud jsou plynnými obry. Příkladem je WISE 0855-0714, která je hnědým podtrpaslíkem. Počet toulavých planet v naši Galaxii se odhaduje v řádu miliard, pravděpodobně je jich mnohem více.\n\nKonvence pro pojmenování exoplanet je rozšířením systému, který se používá pro označování vícenásobných hvězdných systémů, přijatého Mezinárodní astronomickou unií (IAU). Exoplanety obíhající jednu hvězdu se označují obvykle jménem nebo častěji označením hvězdy a přidáním malého písmena. První planeta objevená v systému je označena písmenem \"b\" (mateřská hvězda je označována \"a\") a další objevené planety se pojmenují vždy následujícím písmenem v abecedě. Existuje předběžná norma schválená IAU, která řeší označování planet obíhajících okolo dvojhvězd. Omezený počet exoplanet má vlastní jména schválená IAU. Jiné standardy pro pojmenování exoplanet neexistují.\n\nVědci, filozofové a autoři science fiction se po celá staletí domnívali, že existují planety mimo naši sluneční soustavu, ale neexistoval žádný způsob jak je objevit, jakým způsobem zjistit jejich početnost či podobnost s planetami naší sluneční soustavy.\n\nVíru v existenci exoplanet lze nalézt již v učení starořeckého filozofa Epikúra ze Samu (341 př. n. l. – 270 př. n. l.).\n\nV šestnáctém století italský filozof Giordano Bruno, zastánce Koperníkovy teorie, vyslovil domněnku, že Země spolu s ostatními planetami obíhá okolo Slunce (heliocentrismus), a ostatní hvězdy se podobají Slunci a jsou též doprovázeny planetami.\n\nV osmnáctém století Isaac Newton ve svém díle \"„General Scholium“\", které uzavírá jeho Principii, napsal: \"„A pokud jsou pevné hvězdy centry jiných podobných systémů, tyto, formované s obdobným záměrem, musí být všechny podrobeny Jeho nadvládě“.\"\n\nV roce 1952, více než 40 let předtím, než byl objeven první horký Jupiter, napsal Otto Struve, že neexistuje žádný přesvědčivý důvod, proč by se planety nemohly přiblížit ke své mateřské hvězdě více než je tomu ve sluneční soustavě, a navrhl, že by dopplerovská spektroskopie spolu s tranzitní metodou mohla objevit super Jupitery na oběžných drahách v blízkosti hvězd.\n\nPrvní pokusy o hledání exoplanet byly uskutečněny již v devatenáctém století. William Stephen Jacob z Britské východoindické společnosti na observatoři Madras ve východní Indii v roce 1855 oznámil, že z pozorování dvojhvězdy 70 Ophiuchi usoudil, že oběžná dráha obou hvězd vykazuje anomálie a je \"vysoce pravděpodobné\", že v tomto systému existuje \"planetární těleso\". V osmdesátých letech dvacátého století Thomas J. J. See z Chicagské univerzity a United States Naval Observatory oznámil, že anomálie oběžné dráhy naznačují existenci tmavého tělesa v systému 70 Ophiuchi s 36letou oběžnou dobou vůči jedné z hvězd. Americký astronom Forest Ray Moulton ale publikoval dokument, který dokazuje, že systém tří těles s těmito parametry oběžných drah by byl vysoce nestabilní. Během padesátých a šedesátých let provedl Peter van de Kamp z Swarthmore College další měření, týkající se tentokrát planet obíhajících Barnardovu hvězdu. Astronomové nyní považují všechny výše zmiňované zprávy o objevech exoplanet za chybné.\n\nV roce 1991 Andrew Lyne, M. Bailes a S. L. Shemar zveřejnili, že objevili planetu na oběžné dráze kolem pulsaru PSR 1829-10, pomocí variací periody rádiových impulsů pulsaru. Zprávě se krátce dostalo velké pozornosti, ale Lyne a jeho tým ji brzy stáhli.\n\nK 1. říjnu 2019 bylo v Extrasolar Planets Encyclopaedia uvedeno celkem 4 118 potvrzených exoplanet, včetně několika sporných potvrzených planet z konce 80. let 20. století. Malá část exoplanet byla objevena přímým zobrazením, převážná většina z nich byla objevena nepřímými metodami, například tranzitní metodou či měřením radiální rychlosti hvězdy.\n\nPrvní zveřejněný objev, který získal následné potvrzení, byl oznámen v roce 1988 kanadskými astronomy Brucem Campbellem, G. A. H. Walkerem a Stephensonem Yangem z University of Victoria a University of British Columbia. Ačkoli byli opatrní při tvrzení o objevu planety, jejich měření radiální rychlosti naznačovalo existenci planety obíhající okolo hvězdy Gama Cephei. Částečně proto, že pozorování byla na hranici možností přístrojů té doby, astronomové zůstávali několik let skeptičtí ohledně pozorování hvězdy a dalších podobných pozorování. Byl předpoklad, že některé ze zdánlivých planet mohou být hnědými trpaslíky, objekty řazenými mezi planety a hvězdy. V roce 1990 byla publikována další pozorování, která podporovala existenci planety obíhající Gama Cephei, ale následná pozorování v roce 1992 znovu vyvolala vážné pochybnosti. Konečně v roce 2003 vylepšená technika umožnila potvrzení existence planety.\n\nDne 9. ledna 1992 v rozhlasovém vysílání astronomové Aleksander Wolszczan a Dale Frail oznámili objev dvou planet obíhajících okolo pulsaru PSR 1257+12. Tento objev byl potvrzen a je obecně považován za první potvrzený objev exoplanet. Následná pozorování tyto výsledky potvrdila a potvrzení třetí planety v roce 1994 oživilo téma v populárním tisku. Předpokládá se, že planety obíhající okolo pulsaru se zformovaly ze zbytků po výbuchu supernovy, jinak by byly zbývajícími skalnatými jádry plynných obrů, které přežily výbuch supernovy a poté se rozpadly na její oběžné dráze.\n\nDne 6. října 1995 oznámili Michel Mayor a Didier Queloz z Ženevské univerzity první definitivní detekci exoplanety obíhající hvězdu hlavní posloupnosti, a to u nedaleké hvězdy typu G 51 Pegasi. Exoplaneta byla objevena přístroji v Observatoire de Haute-Provence. Její detekce je považována za počátek moderní doby objevů exoplanet. Technologický pokrok, zejména ve spektroskopii s vysokým rozlišením, vedl k rychlému objevování mnoha nových exoplanet, astronomové mohli prokazovat existenci exoplanet nepřímo měřením jejich gravitačního vlivu na pohyb jejich hostitelských hvězd. Více extrasolárních planet bylo později zjištěno sledováním změny v zdánlivé velikosti hvězdy, jak před ní procházela planeta, která ji obíhá.\n\nZpočátku byla většina známých exoplanet značně hmotné planety obíhající velmi blízko své hvězdy. Tyto \"horké Jupitery\" byly pro astronomy překvapením, protože teorie vzniku planet naznačovaly, že obří planety by se měly tvořit jen ve větší vzdálenosti od mateřské hvězdy. Později byly nalezeny i další planety, a nakonec bylo zřejmé, že horké Jupitery netvoří většinu exoplanet. V roce 1999 se Ypsilon Andromedae stala první hvězdou hlavní posloupnosti, o níž se ví, že ji obíhá několik planet. Na oběžné dráze kolem hvězdy Kepler-16 je první známá planeta, která obíhá kolem dvojhvězdy hlavní posloupnosti.\n\nDne 26. února 2014 NASA oznámila objev 715 potvrzených exoplanet u 305 hvězd vesmírným dalekohledem Kepler. Tyto exoplanety byly zkontrolovány novou statistickou metodou, která byla nazvána „potvrzení díky mnohačetnosti“. Před těmito výsledky bylo mezi potvrzenými planetami nejvíce plynných obrů velikosti srovnatelné s Jupiterem nebo větších planet, které se dají snadněji objevit, ovšem planety objevené sondou Kepler mají většinou velikost mezi velikostí Neptunu a Země.\n\n23. července 2015 NASA oznámila objev planety Kepler-452b obíhající obyvatelnou zónou hvězdy typu G2 v blízkosti Země.\n\nOd března 2014 identifikovala sonda Kepler více než 2900 planetárních kandidátů, z nichž některé jsou planetami pozemského typu nacházející se v obyvatelné zóně hvězdy, některé z nich obíhají okolo hvězd podobných Slunci.\n\nPrvní exoplaneta obíhající hvězdu hlavní posloupnosti byla objevena 6. října 1995 a dostala jméno 51 Pegasi b. Když exoplaneta přechází (tranzituje) před svou hvězdou, mohou astronomové posoudit některé její fyzikální vlastnosti z mezihvězdné vzdálenosti, včetně její hmotnosti, velikosti a poskytne jim základní údaje pro modelování její fyzické struktury. Taková události někdy navíc umožňuje studovat dynamiku a chemii její atmosféry.\n\nStatistické průzkumy a individuální posuzování planet jsou klíčem k řešení základních otázek v exoplanetologii. Do května 2017 byly k objevu 3 610 exoplanet využity různé techniky. Dokumentování vlastností velkého počtu exoplanet různého stáří, obíhajících hvězdy různých typů, přispěje k většímu porozumění – nebo lepším modelům – planetární formace (akrece), geologické evoluce, migrace jejich oběžné dráhy a jejich možné obyvatelnosti. Studium atmosfér exoplanet je novou hranicí ve vědě o exoplanetách.\n\nAsi 97 procent všech potvrzených exoplanet bylo objeveno nepřímými detekčními metodami, zejména radiálním měřením rychlosti hvězdy a tranzitní metodou. Následující metody se ukázaly úspěšné pro objevení nové planety nebo pro potvrzení již objevené planety:\n\n\n\n\n\n\n\nPlanety se formují po dobu několika desítek miliónů let vývoje hvězdy. Existují hvězdy, které jsou ve fázi vzniku a hvězdy, které mají stáří deset miliard let, takže na rozdíl od planet sluneční soustavy, které lze pozorovat pouze v jejich současné podobě, nám umožňuje studium exoplanet jejich pozorování v různých fázích planetární evoluce. Když planety vznikají, mají vodíkové obálky, které chladnou a vyvíjejí se průběhu času v závislosti na hmotnosti planety. Některé planety veškerý vodík nakonec ztratí. To znamená, že i planety pozemského typu planety mohou začít s velkými poloměry. Příkladem je Kepler-51b, který má jen zhruba dvojnásobnou hmotnost Země, ale je téměř tak veliký jako Saturn. Kepler-51b je poměrně mladá planeta stáří stovek milionů let.\n\nV průměru existuje jedna planeta na hvězdu. Přibližně jedna z pěti hvězd podobných Slunci má planetu „\"velikosti Země“\" v obyvatelné zóně.\n\nVětšina známých hvězd, jež mají exoplanety, se podobá Slunci, tj. jedná se o hvězdy hlavní posloupností spektrální klasifikace F, G nebo K. U menších hvězd (červených trpaslíků spektrální kategorie M) je menší pravděpodobnost, že budou mít planety s dostatečnou hmotností, které lze objevit měřením radiální rychlosti hvězdy. Navzdory tomu několik planet u červených trpaslíků objevila kosmická sonda Kepler, která využívá tranzitní metodu k objevům menších planet.\n\nHvězdy s vyšší metalicitou než Slunce mají pravděpodobněji planety, obzvláště obří planety, než hvězdy s nižší metalicitou.\n\nNěkteré planety obíhají okolo jedné složky dvojhvězdy a bylo objeveno i několik planet, které obíhají okolo obou složek dvojhvězdy. Je známo několik planet v trojhvězdách, a jedna planeta je součástí čtyřhvězdy Kepler-64.\n\nV roce 2013 byla poprvé určena barva exoplanety. Z albeda HD 189733b vyplývá, že planeta je azurově modrá.\n\nGJ 504 b má v oblasti viditelného spektra růžovofialovou barvu.\n\nKappa Andromedae b, pokud by byla pozorována z blízkosti, by vypadala načervenale.\n\nZdánlivá jasnost planety závisí na tom, v jaké vzdálenosti se nachází pozorovatel, jakou má planeta odrazivost (albedo) a kolik světla přijímá od své hvězdy (což zase závisí na tom, v jaké vzdálenosti je planeta od hvězdy a jakou jasnost má hvězda). Planeta s nízkým albedem, která je blízko své hvězdy, se může jevit jasnější než planeta s vysokým albedem, která je daleko od hvězdy.\n\nNejtemnější známou planetu z hlediska geometrického albeda je TrES-2b, horký Jupiter, který odráží méně než 1 procento světla ze své hvězdy. Horké Jupitery se jeví poměrně tmavé kvůli přítomnosti sodíku a draslíku v jejich atmosféře, důvod temného zbarvení TrES-2b však není znám - může být způsobeno zatím neznámou chemickou látkou.\n\nU plynných obrů geometrické albedo klesá se zvyšující se metalicitou a atmosférickou teplotou, pokud se neprojeví vliv planetární oblačnosti. Zvýšená oblačnost zvyšuje albedo ve viditelných vlnových délkách, ale snižuje ho u některých infračervených vlnových délek. Optické albedo se zvyšuje s věkem, protože starší planety mají vyšší oblačnost. Optické albedo oproti tomu klesá se zvyšující se hmotností, protože obří planety mají vyšší povrchovou gravitaci, což vede k nižší oblačnosti. Eliptické dráhy mohou rovněž způsobit velké kolísání ve složení atmosféry, což má opět významný vliv na jasnost planety.\n\nV infračerveném oboru spektra mladí a hmotní plynní obři vyzařují více tepelných emisí než odráží světla od hvězdy. Takže, ačkoli optická jasnost je závislá na fázi planety, není tomu tak vždy v blízké infračervené oblasti spektra.\n\nTeplota plynných obrů klesá v čase a se vzdáleností od hvězdy. Snížení teploty zvyšuje optické albedo i bez oblačnosti. Při dostatečně nízké teplotě vznikají mračna vody, která dále zvyšují optické albedo. Při ještě nižších teplotách vznikají mračna amoniaku, což vede k největšímu albedu ve většině optických a blízkých infračervených vlnových délek.\n\nV roce 2014 bylo magnetické pole okolo hvězdy HD 209458 b zjištěno podle způsobu jakým planeta ztrácí vodík. Byla to první nepřímá detekce magnetického pole u exoplanety. Magnetické pole má intenzitu jedné desetiny magnetického pole Jupitera.\n\nInterakce mezi magnetickým polem blízké planety a hvězdou může vytvářet na hvězdě skvrny podobným způsobem, jakým Galileovy měsíce vytváří polární záře na Jupiteru. Rádiové emise těchto skvrn mohou být pozorovány pomocí rádiových dalekohledů, jako je LOFAR. Pomocí rádiových emisí lze určit rychlost rotace planety, která je jinak obtížně zjistitelná.\n\nZemské magnetické pole pravděpodobně vzniká díky tekutému kovovému jádru Země, ale ve hmotných superzemích pod vysokým tlakem mohou vznikají jiné sloučeniny než vytvořené za suchozemských podmínek. Sloučeniny mohou mít větší viskozitu a vyšší teplotu tání, a mohou zabránit tomu, aby se vnitřek planety rozdělil do různých vrstev, a tak vedly k nediferencovaným plášťům bez jádra. Formy oxidu hořečnatého, jako je MgSiO, by mohly být tekutým kovem při tlacích a teplotách nacházejících se v superzemi a mohly by vytvářet magnetické pole v pláštích superzemě.\n\nBylo zjištěno, že horké Jupitery mají větší poloměr, než se očekávalo. To by mohlo být způsobeno interakcí mezi hvězdným větrem a magnetosférou planety, která vytváří elektrické proudy, které planetu ohřívají a způsobují její rozpínání. Čím větší je magnetismus hvězdy, tím větší intenzitu má hvězdný vítr a tím vzniká i větší elektrický proud, který vede k většímu zahřívání a rozpínání planety. Teorie odpovídá pozorování, že hvězdná aktivita má přímou souvislost s nafouknutými planetárními poloměry.\n\nV roce 2007 dospěly dva nezávislé týmy vědců k protikladným závěrům o pravděpodobnosti deskové tektoniky na větších superzemích, přičemž jeden tým vydal zprávu, že desková tektonika by byla krátkodobá nebo stagnující a druhý tým vydal protichůdnou zprávu, že desková tektonika je velmi pravděpodobná na superzemích, i když planeta je suchá.\n\nPokud superzemě mají 80krát více vody než Země, stanou se oceánskými planetami s zcela zaplaveným povrchem. Nicméně pokud množství vody je menší než tato hranice, vodní cyklus přesune dostatek vody hluboko mezi oceány a plášť, a tím umožní existenci kontinentů.\n\nVelké změny povrchové teploty na planetě u 55 Cancri jsou připisovány možnému působení vulkanismu, který uvolňuje velká prachová oblaka zakrývající povrch planety a blokující tepelné emise.\n\nHvězdu 1SWASP J140747.93-394542.6 obíhá planeta, která má mnohem větší prstence než Saturn. Hmotnost objektu však není známa; může se jednat o hnědého trpaslíka nebo hvězdu s malou hmotností.\n\nJas optických obrazů Fomalhautu b může být způsoben hvězdným světlem odrážejícím se od prstence s poloměrem odpovídajícím 20 až 40násobku poloměru Jupitera, tedy zhruba poloměru oběžných drah galileových měsíců.\n\nPrstence plynných obrů ve sluneční soustavě jsou v jedné rovině s rovníkem planety. U exoplanet, které obíhají blízko své hvězdy, však slapové síly hvězdy způsobí, že nejvzdálenější prstence planety se budou nacházet v orbitální rovině planety, zatímco nejvnitřnější prstence stále budou v jedné rovině s planetárním rovníkem. Má-li tedy taková planeta nakloněnou rotační osu, odlišné sklony rovin vnitřních a vnějších prstenců povedou k vytvoření systému s \"pokroucenými\" prstenci.\n\nV prosinci roku 2013 byl oznámen kandidát na exoměsíc u toulavé planety. Dne 3. října 2018 byl oznámen objev prvního exoměsíce obíhajícího planetu Kepler-1625b.\n\nAtmosféra byla zjištěna u několika exoplanet. Poprvé byla pozorována u hvězdy HD 209458 b v roce 2001.\n\nKIC 12557548 b je malou planetou se skalnatým povrchem, která obíhá velmi blízko své hvězdy, a v okolí planety se nachází obrovský oblak prachu jako u komety. Prach může pocházet se sopečných výbuchů a z planety uniká díky její nízké gravitaci, a díky malé vzdálenosti od hvězdy se postupně vypařuje. Nebo se jedná o kovy, které se kvůli malé vzdálenosti od hvězdy postupně vypařují a které poté zkondenzují na prach.\n\nV červnu 2015 vědci uvedli, že atmosféra planety GJ 436 b se odpařuje vlivem záření hostitelské hvězdy, což vede ke vzniku obrovského oblaku za planetou ve tvaru ohonu dlouhého 14×10 km.\n\nV květnu roku 2017 byl zachycen odraz světla z ledových krystalů v atmosféře Země. Technologie použitá k jeho nalezení může být užitečná pro studium atmosfér vzdálených světů včetně exoplanet.\n\nU planet s vázanou rotaci s rezonancí 1:1 na jednu polokouli stále svítí její hostitelská hvězda a polokoule je proto velice horká, kdežto druhá polokoule se nachází v temnotě a je velice mrazivá. Taková planeta by mohla připomínat oční bulvu s horkou skvrnou. Planety s excentrickou oběžnou dráhou mohou být uzamčeny v jiné rezonanci. Rezonance 3:2 a 5:2 by vedly ke vzniku dvou horkých skvrn na východní i západní polokouli. Planety s excentrickou oběžnou dráhou a se skloněnou osou rotace mohou mít složitější pohyb své hvězdy na obloze.\n\nJak jsou objevovány další exoplanety, exoplanetologie má stále více objektů pro podrobnější studium extrasolárních světů a nakonec se bude zabývat perspektivou života na planetách mimo sluneční soustavou. V kosmických vzdálenostech může být život zjištěn pouze tehdy, vyvíjí-li se v planetárním měřítku a silně modifikuje planetární prostředí takovým způsobem, že tyto modifikace nelze vysvětlit klasickými fyzikálně-chemickými procesy (z rovnovážných procesů). Například molekulární kyslík (O) v atmosféře Země je výsledkem fotosyntézy živých rostlin a mnoha dalších druhů mikroorganismů, takže kyslík může být jedním z indikátorů života na exoplanetách, ačkoli malé množství kyslíku může být rovněž produkováno nebiologickými prostředky. Potenciálně obyvatelná planeta navíc musí obíhat stabilní hvězdu ve vzdálenosti, v níž mohou objekty s hmotností planety s dostatečným atmosférickým tlakem umožňovat existenci kapalné vody na svém povrchu.\n\nDne 9. května 2013 uspořádal americký Kongres slyšení dvou podvýborů Sněmovny reprezentantů Spojených států o objevech exoplanet: \"Našli jsme jiné země?\" vyvolaného objevem exoplanety Kepler-62f, Kepler-62e a Kepler-62c. Zvláštní vydání časopisu Science, které vyšlo již dříve, popisuje objevy exoplanet.\n\n\n"}
{"id": "82513", "url": "https://cs.wikipedia.org/wiki?curid=82513", "title": "Therapy?", "text": "Therapy?\n\nTherapy? je rock/metalová/punková kapela ze Severního Irska, kterou v roce 1989 založili zpěvák a kytarista Andy Cairns a bubeník Fyfe Ewing. Později se k nim přidal baskytarista Michael McKeegan. Ewinga za bicími vystřídal v roce 1996 Graham Hopkins a ke skupině se přidal i violoncellista a doprovodný kytarista Martin McCarrick. Oba však skupinu opustili v roce 2004 a dnes za bicími sedí Neil Cooper.\n\n\n"}
{"id": "82519", "url": "https://cs.wikipedia.org/wiki?curid=82519", "title": "Seznam mostů v Praze", "text": "Seznam mostů v Praze\n\nSeznam obsahuje vybrané pražské mosty. Jsou řazeny nejprve podle řek, poté podle druhu mostu a na závěr zaniklé a plánované mosty. K roku 2017 měla Technická správa komunikací hl. m. Prahy ve správě přesně 700 mostů ve vlastnictví města, další mosty či lávky patří jiným vlastníkům. Počet mostů ve správě TSK průběžně narůstá, v roce 2004 to bylo 574 mostů, v roce 2011 přesně 600 mostů. \n\nPůvodně vedl přes Vltavu brod někde v místech zatáčky řeky, nad kterou od 9. století vyrostl Pražský hrad. Některé úvahy předpokládají také existenci dřevěného mostu. První kamenný pražský most byl Juditin most, postavený Vladislavem II. ve 12. století. Ve 14. století po stržení Juditina mostu povodní jej nahradil Karlem IV. založený Karlův most, který zůstal až do 19. století jediným mostem přes Vltavu v Praze.\n\nStavbu dalších mostů si vynutil rozvoj města spojený s průmyslovou revolucí. První byl řetězový Most Františka I. z let 1839–1841, druhý obloukový Negrelliho viadukt (most navazuje na karlínský viadukt) dokončený 1849 a sloužící pro potřeby nové železniční dopravy. Další dva, železné mosty byly postaveny až v letech 1868–1869, Most Františka Josefa I. a Rudolfova lávka, a v letech 1871–1872 druhý železniční most pod Vyšehradem. Další byl dostavěn 1878 Palackého most, původně vyzdoben Myslbekovými sousošími. Z těchto starších mostů jsou zachovány kromě Karlova jen Negrelliho a upravený Palackého.\n\nPražské mosty prošly proměnou na přelomu 19. a začátkem 20. století souběžně s pražskými nábřežími, kde byla dokončována regulace. Některé nevyhovující mosty byly zbořeny či přestavěny, další (dnes stále sloužící) postaveny: Most Legií (1901, nahradil most Františka I.), Čechův most (1908), Hlávkův most (1911) a Mánesův most (1914, nahradil Rudolfovu lávku).\n\nPodle analýzy, předložené městským orgánům v lednu 2018, je 124 městských mostů a lávek zařazeno v sedmistupňové škále stavu mostů do některého ze třech nejhorších stupňů: špatný, velmi špatný a havarijní. V bezvadném stavu bylo 34 mostů, ve velmi dobrém 50 mostů, v dobrém 195 mostů, v uspokojivém 296 mostů, ve špatném 99 mostů, ve velmi špatném 23 mostů a v havarijním 3 mosty, a to dvě boční pěší lávky železničního mostu a pěší úroveň u stanice metra Nové Butovice. Trojská lávka byla před svým kolapsem zařazena jen do 5. stupně, tedy „špatný“, podle jiného článku referující o téže tiskové konferenci však do 6. stupně.\n\nPražské mosty přes Vltavu nebo její ramena, řazeno po proudu řeky:\n\nPražské mosty přes Berounku, řazeno po proudu řeky:\nTy, jež procházejí nad řekou Vltavou nebo Berounkou zde uvedeny nejsou. Naleznete je v seznamu výše.\nŘazeno podle abecedy.\n\nSeřazeno podle abecedy.\nMosty pro železniční, tramvajové a lanové dráhy:\n\nMosty sloužící pěším, popřípadě cyklistům:\n\n\n\nSoučástí usnesení Rady hl. města Prahy č. 826 z 12. 4. 2016 byla jako příloha Analýza stavu pražských mostů ve správě TSK hl. m. Prahy a jejich priority ve stavu k březnu 2016. V informaci jsou uvedeny mosty delší než 100 m přes hlavní koryto Vltavy, vybrané dopravně důležité mosty delší než 100 m a mosty s délkou menší než 100 m, u nichž je stavební stav hodnocen jako špatný, velmi špatný nebo havarijní. V seznamu jsou uvedeny pouze mosty a lávky ve správě TSK hl. m. Prahy, tj. nejsou tam uvedeny mosty železniční, dálniční, mosty ve správě městských částí nebo jiných městských organizací nebo ve vlastnictví jiných vlastníků než města aj. \n\nStupně stavu dle ČSN: I bezvadný, II velmi dobrý, III dobrý, IV uspokojivý, V špatný, VI velmi špatný, VII havarijní. Dle zprávy z března 2016 je celkový počet mostů ve správě TSK hl. m. Prahy 677, z toho 33 v bezvadném stavu, 48 ve velmi dobrém, 182 v dobrém, 288 v uspokojivém, 100 ve špatném, 20 ve velmi špatném a 6 v havarijním. \n\n\n\n\n\n\n\n\n"}
{"id": "82520", "url": "https://cs.wikipedia.org/wiki?curid=82520", "title": "Keramický obklad", "text": "Keramický obklad\n\nKeramický obklad je soubor keramických tenkostěnných desek (destiček) užívaných k obložení, tedy pokrývání stěn a fasád, případně i podlah. Obklad se na podklad lepí speciálním lepidlem a mezery pak vyplňují spárovací hmotou. Nejčastěji se používá k obkladu koupelen, umýváren, WC či kuchyní. Pojmem obkladačka se obvykle rozumí keramický obklad menších rozměrů určený k obložení stěn, na rozdíl od dlaždiček určených na podlahu.\n\nPřed rokem 1990 se v Československu standardně vyráběly jednobarevné obkladačky rozměrů 15 × 15 cm, dnes jsou od tuzemských i zahraničních výrobců k dostání obkladačky různých barev, vzorů i rozměrů (zřejmě nejčastěji 20 × 25 cm nebo 25 × 33 cm). Dnešní obdélníkové obkladačky se pokládají většinou na výšku, méně často pak na šířku (především v malých místnostech s vysokým stropem), zřídka na šířku v podobě vázaného zdiva (v každé řadě jsou obkladačky posunuty o půl šířky oproti sousední řadě). Toto je provedení „na vazbu“. Jsou-li obkládačky v rovných, svislých řadách, je to provedení „na střih“.\n\nPři volbě druhu obkládaček (a také dlažby) je nutno rozlišovat, zda se jedná o vnitřní, nebo venkovní použití. Vnitřním obkládačkám v mrazu odprýská glazura a zcela se znehodnotí. Mrazuvzdornost je podmíněna nízkou nasákavostí. Mrazuvzdornost obkladu také ovlivňuje samotné provedení obkladu, lepící a spárovací hmoty, kde je nutné zabránit proniknutí vlhkosti pod obkládačky.\n\nZa časů monarchie, první republiky a až do začátku 60. let žádné tmely neexistovaly a obkládačky se lepily „na bochánky“. Pro obklad se nechalo asi 15 mm. Na každou obkládačku se položil kopeček cementové malty, ta se postavila na vodorovné prkno a přitiskla se kolmo na zeď. Při demolici starého obkladu vidíme na každé obkládačce kruh malty s nepodlepenými rohy. Spárování bylo tím velice obtížné a pracné. Od 60. let se obkládačky lepily svou celou plochou na cementovou kaši. Ta rychle tuhla a pokud bylo třeba udělat nějakou korekci, nešlo s ní už pohnout. Musela se vyloupnout, oškrábat, umýt a znovu nalepit. Tyto pracné způsoby patří dnes do muzea zednictví. Hlavní výhodou později užívaných lepících tmelů bylo to, že tuhly mnohem pomaleji a obklad bylo možno pohodlně korigovat.\n\nPodle způsobu úpravy keramiky se rozlišují obklady\n\nVedle standardního provedení se k jednotlivým sériím jako doplněk vyrábějí rovněž dekorativní druhy obkladaček:\n\nVlastnosti obkladu určují vhodnost obkladu pro různá použití. Technické a fyzikální vlastnosti jsou určovány dle různých norem podle národnosti výrobce a místních zvyklostí. Často se setkáváme s normami ISO, EN, DIN a v českých podmínkách i ČSN (konkrétně ČSN EN ISO 10545-3).\n\nNasákavost obkladu je nejdůležitější vlastností, protože určuje vhodnost obkladu pro použití ve vnějším a vnitřním prostředí. Čím je menší nasákavost, tím se zvyšuje mrazuvzdornost obkladových prvků. Nasákavost keramického obkladu je definována jako procentní přírůstek hmotnosti po nasycení vodou oproti suchému stavu. Nasákavost se udává v procentech [%] a značí se písmenem [E].\n\nCelosvětově historicky největším výrobce keramických obkladů je Čína, která do roku 2000 i spotřebovala většinu své produkce. V té době vyráběla kolem 1600 milionů m2 keramických obkladových prvků, ale mezi vývozci byla až v druhé desítce. Její význam jako exportéra ale neustále roste a v roce 2003 již byla na 3. místě za Itálií a Španělskem s tím, že čínský export stoupá každoročně o více jak 100%. Je nutné zmínit, že tato čísla jejichž zdrojem je čínská asociace všech výrobců keramiky (China Building Ceramics & Sanitaryware Association) jsou odborníky považována za nadsazená a neodpovídající jiným zdrojům. Dynamický růst čínského exportu je na druhou stranu obecně přijímaným faktem.\n\nV Evropě (vč. Turecka) trhu zcela dominují Španělsko a Itálie. Vyrábějí 70 % z celkového objemu keramických obkladových prvků. Ačkoliv Španělsko v několika posledních letech předstihlo Itálii, jak v počtu vyrobených obkladů, tak později i v jejich exportu, Itálie i nadále dominuje trhu v hodnotě vyrobených keramických obkladů, kdy v roce 2002 tato suma činila 5 319 milionů euro a průměrná hodnota jednoho metru čtverečního tak byla 8,73 euro/m2 a tedy zdaleka světově nejvyšší (srov. Španělsko 5,31 euro/m2). Česká republika vyrábí stabilně kolem 30 mil. m2 keramických obkladů, z nichž více než polovinu vyveze (17 mil. m2 v roce 2003) a je celosvětově na 13.-14.místě.\n\nNejvětším světovým výrobcem keramických obkladových prvků je Marazzi Group (Itálie), se zastoupením na všech významnějších světových trzích. Dalšími významnými výrobci jsou Ricchetti-Cisa-Cerdisa Group (Itálie), Florim Group (Itálie),Roca Group (Španělsko), světově největší výrobce keramiky (keramické obklady, sanitární keramika, jiná užitá keramika) Villeroy & Boch, Deutsche Steinzeug Cremer & Breuer (Německo) Iris Group (Itálie).\n\nVe světě neustále roste význam globalizace, trhy se propojují a obchodní bariéry jsou postupně odstraňovány. Proto v několika posledních letech zaznamenáváme v keramickém průmyslu několik souběžných trendů. Nejsilnějším trendem je celkový růst produkce a spotřeby, realizovaný hlavně v Asii a Brazílii. Druhým trendem je fůzování společností, kdy největší světové firmy skupují menší národní výrobce nebo zakládají továrny na zelené louce a přesouvají tak svoji produkci blíže k zákazníkovi. Keramické obkladové prvky jsou vzhledem k ceně poměrně těžký materiál, a proto je jeho doprava na větší vzdálenosti ekonomicky nákladná. Díky těmto trendům zůstává podíl exportu na celosvětové spotřebě keramických obkladů stabilní.\n\n\n"}
{"id": "82522", "url": "https://cs.wikipedia.org/wiki?curid=82522", "title": "Naturalismus", "text": "Naturalismus\n\nPojem naturalismus označuje:\n\n"}
{"id": "82533", "url": "https://cs.wikipedia.org/wiki?curid=82533", "title": "Zlatý déšť", "text": "Zlatý déšť\n\nZlatý déšť může být:\n\n\n\n"}
{"id": "82540", "url": "https://cs.wikipedia.org/wiki?curid=82540", "title": "Malware", "text": "Malware\n\nMalware (složení anglických slov malicious software; jiné názvy: škodlivý software, zákeřný software) je program určený k poškození nebo vniknutí do počítačového systému.\n\nVýraz \"malware\" vznikl složením anglických slov „malicious“ (zlovolný, zlomyslný) a „software“ a popisuje záměr autora takového programu spíše než jeho specifické vlastnosti. Souhrnné označení malware zahrnuje počítačové viry, počítačové červy, trojské koně, crimeware, špehovací software (spyware), vyděračský software (ransomware) a reklamní software (adware). V právní terminologii je malware někdy nazýván \"počítačová nečistota\" (angl. „computer contaminant“), například v zákonech států Kalifornie, Západní Virginie a několika dalších členských států USA. Malware je někdy pejorativně nazýván \"scumware\". Jako malware by neměl být označován software, který sice obsahuje chyby, ale byl napsán pro legitimní účely.\n\nV průběhu let autoři psali škodlivý software z různých důvodů. Mnoho dřívějších nakažlivých programů, mezi které patří internetoví červi a velký počet virů napsaných pro operační systém MS-DOS, vzniklo jako experiment nebo žert a většinou se záměrem vůbec neškodit nebo pouze obtěžovat. Mladí programátoři, kteří studovali možnosti virů a techniky jejich psaní, vytvářeli takové programy, aby ukázali, že to dovedou, nebo aby viděli, jak dalece se mohou jejich výtvory rozšířit.\n\nVětší hrozbu představují programy navržené tak, aby poškozovaly nebo zcela mazaly data. Mnoho virů pro DOS bylo napsáno tak, aby smazaly soubory na pevném disku nebo aby poškodily souborový systém zapsáním nesmyslných dat. Síťoví červi, jako například \"Code Red\" nebo \"Ramen\", také patří do této kategorie, protože byly napsány, aby vandalizovaly webové stránky.\n\nMotivem pro vznik škodlivého softwaru bývá někdy pomsta. Programátor nebo správce systému, který byl propuštěn ze zaměstnání, může v systému zanechat \"zadní vrátka\" (angl. „backdoors“) nebo softwarovou „časovanou bombu“, která mu umožní poškodit v budoucnu systémy bývalého zaměstnavatele nebo zničit jeho vlastní dřívější práci.\n\nS rozšířením širokopásmového internetového připojení vzniklo velké množství škodlivého softwaru zaměřeného čistě na zisk. Například v roce 2003 byla většina nejrozšířenějších virů a červů navržena tak, aby získala kontrolu nad napadeným počítačem pro jeho pozdější podvodné zneužití. Nakažené počítače jsou zneužity pro rozesílání spamu, šíření nezákonného obsahu, kterým je například dětská pornografie, nebo jsou zapojeny v distribuovaných útocích způsobujících nefunkčnost jiných systémů (DDoS, angl. „Distributed Denial of Service“) jako nové formě vyděračství.\n\nDalší kategorií malwaru psaného výhradně za účelem zisku je spyware, tedy programy, které monitorují uživatelem navštívené webové stránky, zobrazují nevyžádané reklamy a přinášejí tak autorovi spywaru podíl na zisku. Spyware se nešíří způsobem obdobným počítačovým virům, obvykle se instalují zneužitím bezpečnostních chyb prohlížeče nebo jako trojské koně při instalaci jiného softwaru.\n\nMnoho dříve nakažlivých programů, včetně prvních internetových červů a řady MS-DOS virů, bylo původně napsáno jako experimenty, či žerty. Jejich původní záměr byl neškodný nebo pouze otravný, ne aby způsobil vážné škody počítačovým systémům. V některých případech si pachatel ani nedokázal představit, jak moc velké škody může udělat jeho výtvor. Mladí programátoři, kteří se učili o virech a jejich technikách, je psali pro jednoduché procvičování, nebo aby zjistili, jak daleko se můžou rozšířit. Až v roce 1999 byly rozšířené viry, jako virus Melissa, nebo virus David, které byly napsány především jako žerty. První Mobilní virus Cabir se objevil v roce 2004.\n\nNepřátelský úmysl související s vandalismem můžete nalézt v programech vytvořených pro poškození nebo ztrátu dat. Mnoho DOS virů a červů bylo vytvořeno, aby zničily soubory na pevném disku, nebo aby zapsáním chybných dat do souborového systému jej poškodily. Sítí přenášení červi z roku 2001, Code Red červ nebo červ Ramen, spadají do stejné kategorie. Červi, vytvoření na poškozování webových stránek, mohou připomínat on-line ekvivalent grafitů s přezdívkou autora nebo skupiny, odkud červ pochází.\n\nOd dob rozšíření širokopásmového připojení k internetu byl škodlivý software vytvořen pro zisk (např. z nucené reklamy). Například od roku 2003 byla většina rozšířených virů a červů vytvořena, aby převzala kontrolu nad uživatelskými počítači pro zneužití na černém trhu. Nakažené \"zombie počítače\" jsou používány na rozesílání emailů, sdílení kontrabandu, dat jako je dětská pornografie, nebo na napadání DDOS útoky.\n\nJako další vyloženě výdělečná kategorie malware se objevil spyware -- programy vytvořené tak, aby sledovaly prohlížení internetu uživatele, zobrazovaly nevyžádané reklamy, nebo přesměrování zisků výrobci spywaru. Spywarové programy se nešíří jako viry, obecně jsou instalovány zneužitím bezpečnostních děr nebo jsou přibaleny k instalovanému softwaru, například p2p aplikacím.\n\nNejznámější typy malwaru, \"viry\" a \"červi\", jsou spíše známy pro jejich způsob šíření, než pro jiné chování. Výraz \"počítačový virus\" je použit pro programy, které nakazí spustitelný software a když se spustí, způsobí, že se rozšíří do jiných spustitelných aplikací. Viry také mohou obsahovat placený software, který vykonává další akce, často škodlivé. Na druhou stranu počítačový červ je program, který aktivně přenáší sám sebe přes síť, aby infikoval ostatní počítače. Ten také může obsahovat placený obsah.\n\nViry tedy vyžadují akci uživatele, aby se mohly rozšířit, kdežto červ se šíří automaticky. Kromě toho je infekce přenášena emaily nebo dokumenty, které jsou otevřeny příjemcem a následně infikují systém. Tento způsob infekce je klasifikován spíše jako virus než jako červ.\n\nNež se rozšířil přístup k internetu, tak se viry šířily na osobních počítačích tím, že infikovaly spustitelný bootovací (načítací) sektor disket. Virus spustil sám sebe tím, že vložil kopii sebe sama mezi instrukce strojového kódu spustitelných aplikací. Toto proběhlo buď při spuštění programu nebo při bootování (načítání) diskety. Původní verze počítačových virů byly napsány pro Apple II a Apple Macintosh, ale rozšířily se až s dominancí IBM počítačů a MS-DOS systémů na trhu. Viry infikující spustitelné aplikace jsou závislé na vyměňování softwaru mezi uživateli nebo na bootovacích (načítacích) disketách, proto se rychle šířily v kruzích počítačových fanoušků.\n\nPrvní červi, sítí přenášené nakažlivé programy, nevznikly na osobních počítačích, ale na víceúlohových unixových systémech. První dobře známý červ byl internetový červ v roce 1988, který nakazil SunOS a VAX BSD systémy. Na rozdíl od viru, tento červ nevkládá sám sebe do jiných programů. Místo toho využívá bezpečnostních mezer v síťových serverových programech a spouští se jako oddělený proces. Takové chování je používáno i dnešními červy.\n\nRůst platformy Microsoft Windows v 90. letech a makra jejích aplikací umožnila zapisovat nakažlivý kód do makroinstrukcí Microsoft Office Word a podobných programů. Tyto makro viry infikovaly dokumenty a šablony místo spustitelných aplikací, protože makra ve \"wordovském\" dokumentu jsou formou spustitelného kódu.\n\nDnes jsou červi obecně psané pro operační systémy Windows, ačkoliv několik červů, mezi které patří Mare-D a Lion, jsou také v Linuxových a Unixových systémech. Červi dnes pracují na stejném základním principu, jako Internetový červ v roce 1988: skenují síť a využívají zranitelné počítače, aby se mohly kopírovat. Jelikož nepotřebují zásah uživatele, tak se dokáží šířit velice rychle. Červ SQL Slammer infikoval tisíce počítačů během několika minut.\n\nAby škodlivý program splnil své cíle, musí být schopen se spustit, aniž by byl zastaven nebo smazán uživatelem či administrátorem počítačového systému, na kterém běží. Utajení může také pomoci, aby se v první řadě malware mohl nainstalovat. Když je škodlivý program přestrojen za něco nevinného či užitečného, uživatelé mohou být svedeni k instalaci tohoto programu, aniž by věděli, co dělá. Toto je technika Trojského koně.\n\nObecně je Trojský kůň jakýkoliv program, který vybízí uživatele ke spuštění, přičemž mu zatajuje nebezpečí či skryté platby. Platba může mít okamžitý efekt a může vést k mnoha dalším nežádoucím věcem, jako je smazání uživatelských souborů nebo k instalaci dalšího škodlivého a nežádoucího softwaru. Trojští koně, známí jako droppery jsou použity k propuknutí červí vzpoury tím, že vloží červy do uživatelské lokální sítě.\n\nJedna z nejčastějších cest šíření spywaru je Trojský kůň, který je součástí nežádoucího softwaru, staženého uživatelem z internetu. Jakmile uživatel nainstaluje software, rovněž se nainstaluje i spyware. Autoři spywaru, kteří se pokouší jednat legálním způsobem mohou vložit licenční ujednání, které podléhá volnějším pravidlům chování spywaru. Uživatelé jej však velmi neradi čtou nebo mu dokonce neporozumí. Samotné licenční ujednání pak způsobí dojem seriózního softwaru.\n\nTrojští koně jsou nejčastěji používáni v marketingu. Dnešní pokročilí trojští koně jsou plně schopni převzít absolutní kontrolu nad prohlížečem, bez ohledu na typ (Internet Explorer, Mozilla Firefox, atd.). Je dokonce známé přidání falešné výjimky do bezpečnostních nastavení prohlížečů (čemuž často zabraňuje aktualizace prohlížeče), stejně tak jako editování počítačových registrů.\n\nKdyž se nakažlivý program nainstaluje do systému, je nutné, aby zůstal utajený a předešel své detekci a následnému smazání. To samé platí, když se lidský útočník dostane přímo do počítače. Techniky známé jako rootkity dovolují toto utajení modifikováním hostujícího operačního systému, takže malware je skrytý před uživatelem. Rootkity mohou zabránit nakažlivému procesu, aby byl viditelný v systémovém seznamu procesů nebo udržují své soubory od přečtení. Původně byl rootkit sadou nástrojů instalovaných útočníkem na Unix systém, dovolující útočníkovi získat administrátorský přístup. Dnes je tento termín užíván spíše pro utajení rutin v nakažlivém programu.\n\nNěkteré nakažlivé programy obsahují rutiny, které brání proti odstranění, ne přímo tím, že se schovají, ale tím, že odmítnou přístup k jejich odstranění. Původní příklad tohoto chování je zaznamenán v povídce Jargon File o páru programů zamořujících Xerox CP-V systém sdílení času:\n\nPodobné techniky jsou použity u některých moderních malwarů, kde malware spustí více procesů, které se monitorují a obnovují navzájem když je potřeba. V situaci, kdy uživatel systému Microsoft Windows je infikován takovýmto malwarem a chtěl by jej manuálně vypnout, musí použít Windows Task manažer na záložce procesy a musí najít hlavní proces (ten který založil obnovovací proces(y)) a použít funkci ukončení stromu procesů, která zabije nejen hlavní proces, ale i ten obnovovací, i když byl spuštěn hlavním procesem. Některé malware programy používají jiné techniky, jako například pojmenování infikovaných procesů podobně jako pravých nebo důvěryhodných (expl0rer.exe VS explorer.exe).\n\nBackdoor je metoda, jak obejít normální autentizační procedury. Když byl systém kompromitován (jednou z výše zmíněných metod, nebo jinou cestou), jeden nebo více backdoorů může být instalováno, aby povolily v budoucnu snadnější přístup. Backdoory mohou být také instalovány přednostně nakažlivým softwarem, aby umožnily přístup útočníkům.\n\nMyšlenka byla často navržena tak, že počítačoví výrobci předinstalovali backdoory na jejich systémy, aby mohli zajistit technickou podporu pro jejich zákazníky, ale to nikdy nebylo s jistotou dokázáno. Cracker typicky používá backdoory, aby ochránil vzdálený přístup k počítači, když chce zůstat skrytý před občasnou inspekcí. K instalaci backdoorů cracker může použít Trojské koně, červy, nebo jiné metody.\n\nJe nutné si v této souvislosti uvědomit, že napadený objekt může být různého typu (jeden počítač, operační systém, síť nebo aplikace). Určité faktory dělají systém zranitelnější vůči malwaru:\n\n\nVětšina systémů obsahuje chyby (díry, mezery), které může využívat malware. Typickým příkladem je přetečení vyrovnávací paměti. V tomto stavu umožňuje rozhraní, které je navržené pro ukládání přepsat vnitřní struktury. Tímto způsobem je možné, aby malware přinutil systém nahradit legitimní kód s vlastní instrukcí škodlivým kódem.\n\nPůvodně byly počítače bootovány z diskety. Určitou dobu to bylo jediné bootovací zařízení. To znamená, že napadená disketa mohla poškodit počítač již během startu systému. Tato možnost platí v dnešní době pro bootování z CD nebo vyměnitelného zařízení.\n\nJako se malwarové útoky stávají stále častější, tak se také pozornost začala přesouvat od ochrany proti virům a spyware na ochranu proti malware, a programům, které byly speciálně vytvořeny pro boj proti malware. (Další preventivní opatření a opatření obnovy, jako je zálohování a obnovení metod, jsou uvedeny v článku počítačového viru).\n\nSpecifická komponenta antimalwarového, či antivirového softwaru obyčejně označovaného jako on-access nebo real-time skener se obecně\npřipojí hluboko do jádra operačního systému nebo do funkcí jádra podobným způsobem jako to dělá malware sám, ale s uživatelským informovaným souhlasem chránit systém. Kdykoli operační systém přistupuje k souboru, on-access skenner kontroluje zda jde o legitimní soubor nebo ne. Pokud je soubor skenerem považován za malware, tak je operace přístupu zastavena a soubor je skenerem řešen v před definovaném stavu (tak jak byl antivirový program nastaven během nebo po instalaci) a zároveň o tom obeznámí uživatele. Toto obecně zpomaluje operační systém a/nebo spotřebovává velké množství operační paměti, v závislosti na tom, jak je antivirový program nastaven. Cílem je zastavit všechny operace malwaru pokusit se usadit do OS, než k nim dojde, včetně dalších činností, které by mohly využívat chyby operačního systému nebo spustit neočekávané chování operačního systému.\n\nAntimalwarové programy mohou bojovat proti malwaru dvěma způsoby:\n\n\nPříklady antivirových programů od Microsoft Windows a antimalwarových softwarů zahrnují Microsoft Sucurity Essentials (WinXp, 7, 8) pro ochranu v reálném čase, Nástroj pro odstranění škodlivého softwaru systému Windows a Windows Defender. Navíc je možné si zdarma stáhnout z internetu některé antivirové programy (obvykle jsou omezeny a jsou k dispozici jen pro nekomerční použití). Testy nalezly free programy konkurence schopné oproti komerčním programům. Patří sem také Microsoft System File Checker, který lze použít pro opravu poškozených systémových souborů.\n\nNěkteré viry vypínají funkci Obnovení systému a další nástroje systému Windows, jako je Správce úloh a MS-DOS. Takové viry lze odstranit restartováním počítače a spuštěním Nouzového režimu s prací v síti a použitím systémových nástrojů nebo pomocí Microsoft Safety Scanner.\n\nV současné době není známa žádná metoda pro rozpoznání hardwarových implantátů.\n\nTypické malwarové produkty detekují problémy na základě heuristiky a podpisů, tj. na základě informací, které mohou být vyhodnoceny jako špatné. Některé produkty mají alternativní přístup při skenování dokumentů typu Word a PDF, a to vytvořením nového čistého souboru na základě toho, o čem víme, že je dobré z definice schématu v souboru (pro tento přístup existuje patent).\n\nGrayware (nebo greyware, tedy \"šedá zóna\" či \"šedý software\") je obecný termín, který se odkazuje na aplikace nebo soubory, které nejsou přímo klasifikovány jako malware (červi nebo trojské koně), ale stále negativně ovlivňují výkon počítače a zahrnují významná bezpečnostní rizika. Popisuje tak aplikace, které se chovají nepříjemným nebo nežádoucím způsobem, a přesto jsou méně závažné nebo znepokojující než malware. Grayware zahrnuje spyware, adware, dialery, žertovné programy, vzdálený přístup k nástrojům a jakýkoliv jiný program odlišný od viru, který je navržen tak, aby poškodil nebo zneužil výkon počítačů. Termín je používán asi od roku 2004.\n"}
{"id": "82544", "url": "https://cs.wikipedia.org/wiki?curid=82544", "title": "Dalža", "text": "Dalža\n\nDalža ( nebo ) je sladkovodní jezero v Chabarovském kraji v Rusku. Má rozlohu 60,9 km². Je protáhlého tvaru ze severovýchodu na jihozápad.\n\nPrůtokem přes jezero Dalgan je spojené s nížinou řeky Amguň. Do jezera ústí řeky Kalpakori, Džuk a mnoho menších. Pobřeží je silně členité, v západní části hornaté, porostlé lesem, na východě bažinaté.\n\nJezero je splavné pro mělké lodě a má význam pro rybí průmysl.\n"}
{"id": "82545", "url": "https://cs.wikipedia.org/wiki?curid=82545", "title": "Djupkun", "text": "Djupkun\n\nDjupkun ( ) je jezero na jihozápadním okraji planiny Putorana v Krasnojarském kraji v Rusku. Leží na hranici Tajmyrského a Evenckého rajónu. Má rozlohu 199 km². Je dlouhé asi 90 km a hluboké.\n\nLeží na dně doliny. Přes \"Djupkun\" protéká řeka Kurejka (přítok Jeniseje). Zdroj vody je sněhový a dešťový.\n"}
{"id": "82546", "url": "https://cs.wikipedia.org/wiki?curid=82546", "title": "Doroninské jezero", "text": "Doroninské jezero\n\nDoroninské jezero ( ) je bezodtoké jezero v Zabajkalském kraji v Rusku. Jeho rozloha se mění od 3,7 do 4,8 km². Průměrně je hluboké 4 m a maximální hloubka dosahuje 6,5 m. Bylo pojmenováno po pilotovi, hrdinovi SSSR, Ivanu Doroninovi.\n\nDno je pokryté vrstvou tmavěšedého jílu, prosáklého sodou. V zimě se na povrchu ledu objevuje krystalická soda.\n"}
{"id": "82547", "url": "https://cs.wikipedia.org/wiki?curid=82547", "title": "Džulukul", "text": "Džulukul\n\nDžulukul (rusky \"Джулукуль\", \"Джулу-Коль\" nebo \"Джулю-Коль\"), je jezero v Republice Altaj v Rusku. Leží v propadlině u úpatí hřbetu Šapšal v nadmořské výšce 2199 m. Je morénového, ledovcového původu. Má rozlohu 29,5 km². Je 10 km dlouhé a 3 km široké. Maximální hloubky dosahuje asi 7 m.\n\nPřes jezero protéká řeka Čulyšman, jejíž pramen je 5 km severozápadně od jezera.\n\nJezero je bohaté na ryby.\n"}
{"id": "82548", "url": "https://cs.wikipedia.org/wiki?curid=82548", "title": "Glubokoje (Pjasina)", "text": "Glubokoje (Pjasina)\n\nGlubokoje ( nebo ) je jezero v Tajmyrském (Dolgano-Něneckém) národním okruhu v Krasnojarském kraji v Rusku. Má rozlohu 143 km².\n\nÚzké a dlouhé jezero leží v ledovcově-tektonické dolině jižně od hřbetu Lamské hory (západní okraj masívu Putorana).\n\nZ jezera odtéká řeka Glubokaja (\"Diring-Jurjach\"), ústící do jezera Melkoje (povodí Pjasiny). Zdroj vody je sněhový a dešťový. Zamrzá ve druhé polovině října a rozmrzá v červnu. Základní přítoky jsou Čačir, Severní Inkondjekit a především Jaščkun (z jezera Sobačje).\n"}
{"id": "82549", "url": "https://cs.wikipedia.org/wiki?curid=82549", "title": "Stanley Kramer", "text": "Stanley Kramer\n\nStanley Kramer (29. září 1913, New York, USA – 19. února 2001, Woodland Hills, Kalifornie, USA) byl americký režisér a producent židovského původu. Narodil se v Brooklynu v New Yorku a vysokoškolské vzdělání získal na New York University. K filmu se dostal jako zpracovatel textů a dialogů. Postupně se prosazoval jako producent, pak režisér, nakonec řídil svou vlastní produkční společnost. V jeho filmech hrály ty největší hvězdy jeho současnosti, jako Katharine Hepburnová, Gary Cooper, Spencer Tracy a další. Jeho filmy a výkony herců byly osmdesátkrát nominovány na Oscara, v šestnácti případech cenu skutečně získaly. Ale i když šest z jeho filmů bylo nominováno na Oscara v hlavní kategorii nejlepší film, nikdy toto ocenění neobdržel. Přestože se filmy na nichž se nějakým způsobem podílel, řadí mezi nesmrtelné, zpočátku se prosadil jako průkopník nezávislé produkce. Snímky byl totiž schopen vyrobit nesmírně levně. Přesto v jeho filmech chtěly hrát i zhýčkané hvězdy Hollywoodu. Filmy které režíroval jsou silně politicky liberální a týkají se rasových předsudků, kreacionismu nebo jaderné války. Přesto tvrdil: \"Nechci měnit svět. Stačí mi, když dva lidi vyjdou z kina dejme tomu v Kansas City a jeden druhému řekne: Něco takového jsem ještě neviděl.\"\n\n\n"}
{"id": "82552", "url": "https://cs.wikipedia.org/wiki?curid=82552", "title": "Posmrtná maska", "text": "Posmrtná maska\n\nPosmrtná maska je odlitek ze sádry nebo vosku zhotovený po smrti osoby. Posmrtná maska se používá jako model pro pozdější tvorbu portrétů nebo soch.\n\nPři výrobě formy sádra svou vahou působí na kůži a vznikají na ní drobné deformace, z nichž je možné někdy určit, zda při tvorbě portrétu použil umělec jako zdroj inspirace právě posmrtnou masku.\n\nV 17. století byly busty posmrtných masek používány jako součást státních pohřbů. V průběhu 18. století a 19. století byly používány jako stálý záznam rysů zemřelého. Nahrazovaly tak svojí funkcí fotografii.\n\nZastánci frenologie a etnografové používali posmrtné masky k vědeckým nebo pseudovědeckým účelům.\n\n"}
{"id": "82553", "url": "https://cs.wikipedia.org/wiki?curid=82553", "title": "Značkovací jazyk", "text": "Značkovací jazyk\n\nZnačkovací jazyk ( ) je v informatice prostředek k obohacení textu o dodatečné informace – nejčastěji o významu, struktuře a způsobu zobrazování jednotlivých částí textu. Dodatečné informace se vkládají přímo do textu v podobě značek ( ), příkazů ( ) nebo direktiv. Značky se používají od vynálezu knihtisku, autor dával tiskařovi značkou na vědomí, že bude změna typu písmen, že má vynechat místo na obrázek, atd. Výsledný zdrojový text je stále obyčejný textový soubor, často v kódování ASCII, což umožňuje jeho editaci i nejjednoduššími textovými editory, jako je například Poznámkový blok v MS Windows nebo vi v Unixu. Nejznámějšími značkovacími jazyky jsou HTML (HyperText Markup Language) a XML, ve kterých je vytvořena většina WWW stránek.\n\nTradičními představiteli značkovacích jazyků byly nástroje pro formátování textu – programy nroff, troff z operačního systému Unix či typografický systém TeX. Za značkovací jazyk lze označit i PostScript a RTF.\n\nPro vymezení řídicích konstrukcí – značek či příkazů – slouží znaky se speciálním významem. V nroffu a troffu je to znak tečka (.) na začátku řádku, v PostScriptu lomítko (/), v TeXu a RTF zpětné lomítko (\\), v HTML a XML znaky „menší než“ (<) a „větší než“ (>), jež ohraničují značky. Text mezi nimi je chápán jako instrukce, kterou využije zpracovávající software.\n\nVelkou výhodou značkovacích jazyků je to, že díky otevřenému textovému formátu nevyžadují speciální programové vybavení pro svou editaci. Specializované programy či alespoň adaptace některých výkonnějších editorů ale jejich editaci podstatně usnadní a zpříjemní. Dokumenty v těchto jazycích lze snadno strojově generovat. Nástroje pro jejich zpracování většinou bývají k dispozici zdarma a s otevřeným zdrojovým kódem. Na druhé straně jejich použití vyžaduje určité základní znalosti, které lze však poměrně rychle získat. Na rozdíl od WYSIWYG nástrojů však není možné si ke značkovacímu jazyku sednout a bez znalosti jeho příkazů či značek jen tak experimentovat.\n\nKrátký text ve značkovacím jazyce může vypadat například takto:\nDvojice značek – zahajující <nowiki> a ukončující </nowiki> – označuje nadpis nejvyšší (první) úrovně.\n\nZnačkovací jazyk musí obsahovat speciální konstrukce pro zobrazení znaků, které mají zvláštní význam. Obvykle obsahuje i konstrukce pro zápis znaků, které se nevyskytují ve znakové sadě použité pro zápis zdrojového textu souboru. V HTML a XML lze speciální znaky \"<\", \">\", \"&\" a znaky \"á\" a \"€\" vložit do textu následujícím způsobem:\n\nZnačkovací jazyky lze rozdělit do několika skupin, jejichž hranice ale nejsou přesně stanovené.\n\nJejich konstrukce slouží k popisu, co jsou informace obsažené v dokumentu zač. Typickými představiteli jsou XML či HTML – jejich prostřednictvím lze například stanovit, která část textu je nadpis, odkud kam sahají jednotlivé odstavce či popsat odkaz na jinou stránku. Je ponecháno na zpracovávajícím programu, jak s těmito informacemi naloží a jak je promítne například do zobrazení dokumentu.\n\nObsahují i výkonné instrukce na úrovni programovacího jazyka – typicky určitou formu pamětí či proměnných a nástroje pro přiřazování a využívání jejich hodnot. Výkonné jazyky zpravidla také umožňují velmi detailně popsat vizuální charakteristiky výstupu. Uživatel může tedy velmi přesně řídit vzhled výsledného dokumentu. K procedurálním jazykům patří TeX či PostScript. K demonstraci vyjadřovací síly prvního z nich v něm byl dokonce vytvořen interpret jazyka BASIC, přestože se jedná o typografický program. Jeho nadstavba, LaTeX, už patří spíše k jazykům popisným.\n\nSoustřeďují se především na způsob, jak bude označkovaný text zobrazen nebo vytištěn. Je to přístup typický pro textové procesory, které ovšem obvykle používají binární značkování, nebo formátovací příkazy ukládají odděleně od textu. Nejrozšířenějším prezentačním jazykem je alternativní formát textového procesoru Word – Rich Text Format (RTF).\n\nPojem \"značkování\" ( ) souvisí se středověkou praxí připisování poznámek do rukopisů a s korektorskými značkami, sloužící k opravám a úpravám textu před tiskem.\n\nPočáteční impuls pro vývoj značkovacích jazyků lze vystopovat v programu \"RUNOFF\", jehož jméno vychází z \"I'll run off a copy\" (vyjedu kopii), který napsal Jerome H. Saltzer v jazyce symbolických adres MAD v roce 1964 pro operační systém CTSS. RUNOFF se stal přímým předchůdcem programu runoff pro formátování dokumentů na operačním systému Multics. Od něho odvozují svůj původ unixové programy troff a nroff a jejich následníci. Tyto programy patří mezi první šířeji používané počítačové systémy pro přípravu textů používající značkovací jazyk mimo polygrafický průmysl. Na základě formátovacích příkazů, které se vkládají přímo do textu dokumentu, se vytváří příkazy pro zformátování textu pro určité výstupní zařízení, aby se výstup co nejvíce blížil požadavkům autora. Řídicí instrukce byly často specifické pro konkrétní výstupní zařízení. Při jejich použití se nezřídka postupovalo metodou pokusu a omylu, dokud nebyl vzhled výsledného dokumentu uspokojivý. Když začaly být dostupné systémy WYSIWYG (), mnoho uživatelů přešlo na tyto systémy. Přímé používání značkovacích jazyků pro typografii se nyní většinou omezuje na profesionální přípravu textu k publikování. WYSIWYG editory však obvykle podporují ukládání dokumentů ve formátech založených na některém ze značkovacích jazyků.\n\nPod vlivem programu RUNOFF William W. Tunnicliffe v roce 1967 prezentoval na konferenci značkovací jazyk pro zpracování textů na počítači pod názvem \"obecné kódování\" (). V 70. letech 20. století Tunnicliffe vedl vývoj standardu pro polygrafický průmysl nazývaného GenCode, a později se stal prvním předsedou výboru International Organization for Standardization, který vytvořil první standardní deskriptivní značkovací jazyk SGML.\n\nKnižní výtvarník Stanley Rice publikoval v roce 1970 text. Brian Reid, ve své disertaci na Carnegie Mellon University z roku 1980 vypracoval teorii a fungující implementaci deskriptivního značkování.\n\nZa otce značkovacích jazyků však bývá považován Charles Goldfarb z IBM, který přišel na základní princip v roce 1969 při práci na jednoduchém systému pro správu dokumentů pro právnické firmy a, který v tomto roce spolupracoval při návrhu jazyka IBM GML. GML bylo poprvé publikováno v roce 1973. \nUž v roce 1974 vytvořil na základě GML a GenCode jazyk SGML a později se stal předsedou SGML výboru.\n\nMezi hlavní publikační standardy patří systém TeX vytvořený ve druhé polovině 70. let 20. století Donaldem Knuthem se záměrem vytvořit nástroj pro naprosto přesný popis rozvržení textu pro sazbu odborné literatury v profesionální kvalitě. V průběhu 80. let byl doplněn mimo jiné o systém pro popis znaků Metafont a systém pro souběžný vývoj programového vybavení a dokumentace (Web). TeX je díky svým rozšířením používán pro sazbu odborné i krásné literatury a je standardním publikačním formátem v mnoha odvětvích vědy. Jeho nevýhodou je strmá učící křivka. Pro práci se systémem TeX se často používají nadstavbové sady maker, z nichž nejznámější je LaTeX.\n\nPrvní jazyk, který jednoznačně oddělil strukturování dokumentu od jeho vizuální prezentace, byl jazyk Scribe, který vytvořil a ve své doktorské práci z roku 1980 popsal Brian Reid. Scribe byl v několika ohledech revoluční: přinesl nejen myšlenku stylů oddělených od značek, ale také gramatiku určující možnosti použití značek. Scribe ovlivnil vývoj Generalized Markup Language a je přímým předchůdcem jazyků HTML a LaTeX.\n\nMyšlenka, že značky by měly odrážet strukturu dokumentu a vizuální prezentaci ponechat stranou vedla na počátku 80. let 20. století k vytvoření SGML. Jazyk, který zahrnul principy z nejrůznějších zdrojů (včetně Tunnicliffova GenCode) definoval výbor vedený Ch. Goldfarbem, mezi jehož členy patřili Sharon Adler, Anders Berglund a James A. Marke.\n\nSGML definuje nejen formát značek, ale pomocí Document Type Definition (DTD) nebo XML schématu umožňuje i popsat, které značky jsou v určitém místě povoleny. To umožňuje vytvářet libovolné systémy značek, podle potřeb autorů. SGML je tedy ve skutečnosti meta-jazyk, který umožňuje popsat množství konkrétních značkovacích jazyků. SGML se v roce 1986 stalo mezinárodním standardem ISO 8879.\nJazyk SGML byl velmi dobře přijat a byl téměř 20 let využíván v systémech s velkými požadavky na zpracování textů. Většina značkovacích jazyků, které vznikly na konci 80. let, včetně TEI a DocBook vychází ze SGML. Nicméně pro svoji šíři je poměrně obtížný na naučení, což je vedlejším efektem snahy poskytovat příliš mnoho a být co nejflexibilnější. Kvůli předpokladu, že značkování budou manuálně provádět lidé, kteří uvítají možnost vypustit některé značky, vedla k možnosti, že některé značky (koncové, počáteční nebo obojí) nejsou povinné, což způsobuje problémy při zpracování SGML dokumentů. Po přijetí standardu XML stále větší množství aplikací nahrazuje SGML značkování XML.\n\nJazyk HTML navrhl v roce 1990 Tim Berners-Lee při vytváření informačním systému pro CERN, fyzikální výzkumné centrum poblíž Ženevy ve Švýcarsku. Tim Berners-Lee napsal i první webový prohlížeč WorldWideWeb, který dal jméno celému systému. HTML se v kombinaci s protokolem HTTP (\"HyperText Transfer Protocol – protokol pro přenos hypertextu\") a hypertextovými odkazy URL stal základem WWW – nástroje, který dal tvář dnešnímu Internetu; HTML samotný se stal nejrozšířenějším značkovacím jazykem.\n\nV roce 1993 dokončili Marc Andreessen a Eric Bina, zaměstnanci NCSA (\"National Center for Supercomputer Applications\") první grafický prohlížeč Mosaic pro počítače IBM PC a Macintosh, který započal cestu WWW na počítače obyčejných lidí – neinformatiků.\n\nPro původní HTML neexistovalo DTD, jazyk byl silně inspirován značkovacími jazyky vycházejícími ze SGML. Deskriptivní značkování, které poskytlo celému systému nebývalou flexibilitu a rozšiřitelnost, bylo podle Stevena DeRosea hlavním faktorem úspěchu WWW.\n\nPodle některých autorů by se HTML, XML a SGML (s výjimkou jeho řídce používané volby CONCUR) neměly nazývat značkovací jazyky, ale \"obalující jazyky\" (container language), protože nepodporují nehierarchické struktury (viz Hierarchický model). Termín \"obalující jazyky\" je však velmi málo rozšířen. Probíhá výzkum nehierarchických značkovacích modelů, z nichž některé jsou popsány v XML a odvozených jazycích (např. v příručkách Text Encoding Initiative, Open Scripture Information Standard a CLIX), zatímco jiné nikoli (například MECS a Layed Markup and Annotation Language nebo LMNL). Výsledky výzkumu jsou publikovány v proceedings konferencí Extreme Markup a Balisage.\n\nXML (Extensible Markup Language) je v současnosti nejpoužívanější značkovací metajazyk. Byl vyvinut organizací World Wide Web Consortium ve výboru, který vytvořil a kterému předsedal Jon Bosak s cílem vytvořit jednodušší variantu SGML pro publikaci dokumentů na Internetu. XML je stejně jako SGML meta-jazyk, což uživatelům umožňuje vytvářet značky podle jejich potřeb i popisovat, jak mohou být tyto značky používány.\n\nPřijetí XML napomohl fakt, že každý XML dokument může být zapsán tak, aby splňoval pravidla pro SGML dokumenty, takže stávající uživatelé a aplikace mohli lehce přejít na XML. Z XML bylo vypuštěno mnoho složitějších vlastností, stejně jako vlastností orientovaných na zpracování člověkem, aby se usnadnila implementace pro publikaci a zpracovávání textů. Protože se podařilo najít kompromis mezi jednoduchostí a pružností, XML se nyní již široce používá i pro jiné účely, např. pro komunikaci data mezi aplikacemi. Stejně jako HTML může sloužit jako obalující jazyk.\n\nOd ledna 2000 vycházejí všechna Doporučení W3C pro HTML z XML místo ze SGML – proto se používá zkratka XHTML (\"Extensible HyperText Markup Language\"). Specifikace jazyka vyžaduje, aby WWW dokumenty ve formátu XHTML byly \"well-formed\" XML dokumenty, což umožňuje, aby dokumenty byly formátovány robustněji podle přísnějších pravidel s použitím značek známých z HTML.\n\nK nejvýznamnějším rozdílům mezi HTML a XHTML patří pravidlo, že \"všechny elementy musí být uzavřené\": prázdné HTML elementy jako s codice_1 musí být buď \"zakončené\" normální koncovou značkou nebo nahrazeny speciálním tvarem: codice_2 (mezera před 'codice_3' na konci značky je nepovinná, ale bývá používána, aby starší prohlížeče a SGML parsery značku zpracovaly). Dále všechny hodnoty atributů ve značkách musí být uvedeny v uvozovkách. Jména všech značek a atributů musí být psána malými písmeny; v HTML, které nerozlišuje velká a malá písmena, se v nich často používala velká písmena.\n\nV současnosti existuje mnoho aplikací používajících XML, např. Resource Description Framework (RDF), XForms, DocBook, SOAP a Web Ontology Language (OWL).\n\nSpolečnou vlastností většiny značkovacích jazyků je prokládání textu dokumentu značkovacími instrukcemi v jednom datovém proudu nebo souboru. Alternativním řešením je značkování oddělené od textu a použití ukazatelů, posunutí, identifikátorů nebo jiných metod k propojení značkování s textem. Oddělené značkování je méně rozšířené, ale často ji používají interně programy pro zpracování označkovaných dokumentů. Příklad označkovaného textu v HTML:\n\nText uzavřený mezi znaky \"menší než\" a \"větší než\" codice_4 jsou značkovací instrukce (známé jako tags) a text mezi nimi je skutečný text dokumentu. Značky codice_5, codice_6, a codice_7 jsou příkladem \"sémantického\" značkování, které popisuje význam textu, který je mezi nimi uzavřen. Konkrétně codice_5 znamená \"toto je nadpis první úrovně\", codice_6 znamená \"toto je odstavec\", a codice_7 znamená \"toto je zvýrazněné slovo nebo fráze\". Program, který interpretuje takovéto strukturní značky může používat svá vlastní pravidla a styly pro prezentaci jednotlivých částí textu použitím různých druhů písma, tučnosti, velikosti písma, odsazení, barvy a dalších stylů.\nZnačka \"h1\" (hlavička úrovně 1) může být reprezentována velkým tučným bezpatkovým písmem nebo podtrženým písmem psacího stroje nebo může být zobrazena jako ostatní písmo.\n\nNaproti tomu značka codice_11 v HTML je příkladem \"prezentačního\" značkování; obvykle se používá pro určení určité charakteristiky textu (v tomto případě použití kurzívy) bez udání jeho účelu.\n\nOrganizace Text Encoding Initiative (TEI) publikovala rozsáhlé příručky jak kódovat texty s humanitním zaměřením. Tyto kolektivně zpracované příručky se používají v projektech pro digitalizaci historických dokumentů, děl význačných učenců, vybraných období, žánrů apod.\n\nZnačkovací jazyky sice byly původně určeny pro textové dokumenty, ale stále více se používají i v jiných oblastech pro prezentaci různých typů informací, mimo jiné seznamů skladeb, vektorové grafiky, webových služeb, content syndication a uživatelských rozhraní. Většinou se jedná o XML aplikace, protože XML je dobře definovaný a rozšiřitelný jazyk.\n\nXML umožňuje kombinovat více značkovacích v jednom profilu, jako např. XHTML+SMIL a XHTML+MathML+SVG.\n\nProtože značkovací jazyky a obecněji jazyky pro popis dat (ne nutně používající textové značky) nejsou programovacími jazyky (většinou se jedná o popisy dat bez instrukcí), jsou snáze zpracovatelné než programovací jazyky – například webové stránky ve formátu HTML, oproti programům v jazyce C, a proto bývají často vkládány do WWW stránek pro zobrazení dokud není stránka plně načtena atd. To vede k návrhu WWW využívajícímu princip \"Rule of Least Power\", které usiluje o použití (výpočetně) \"nejslabšího\" jazyka, který postačuje pro požadované použití.\n\n"}
{"id": "82573", "url": "https://cs.wikipedia.org/wiki?curid=82573", "title": "Vnitrozemský stát", "text": "Vnitrozemský stát\n\nVnitrozemský stát je takový stát, jehož území se nedotýká moře, je to opak státu přímořského. Většinou se za přímořské považují jen ty státy, které mají přímý přístup ke světovému oceánu; za vnitrozemské se tedy pokládají např. i státy kolem Kaspického moře (Ázerbájdžán, Kazachstán, Turkmenistán), pokud nemají přístup ke světovému oceánu jinde (Írán, Rusko).\n\nVnitrozemských států je na světě výrazná menšina, byť se jejich počet počátkem 90. let rozpadem některých států (zejména Sovětského svazu) významně zvětšil (o 12). V roce 2013 je ze 204 samostatných států (včetně neuznaných OSN) 48 vnitrozemských. Nejvíc (nesporných) jich je v Africe, vůbec se nevyskytují v Oceánii a Severní Americe.\n\nMezi vnitrozemské státy patří i Česko. Nejmladším vnitrozemským státem je Jižní Súdán vzniklý odtržením od Súdánu (2011), následuje Kosovo odtržené od Srbska (2008) a samotné Srbsko vzniklé po rozpadu státu Srbsko a Černá Hora (2006).\n\nMinimální počet vnitrozemských států byl v historii zejména v koloniálním období na konci 19. století, mnoho jich vzniklo v Evropě po první světové válce a v Africe kolem roku 1960. Dalšími potenciálními vnitrozemskými státy jsou sporná či separatistická území Čečensko, Kašmír, Kurdistán, Azavad, Tibet nebo Ujgursko.\n\nVnitrozemské státy jsou oproti přímořským znevýhodněny, protože nemůžou přímo těžit z námořního obchodu, námořní dopravy a přímořské turistiky a jsou ochuzeny rovněž o mořské přírodní zdroje; tyto nevýhody však byly částečně omezeny mezinárodními smlouvami OSN o využití moří. Ke vnitrozemským zemím rovněž v historii obvykle později pronikal technologický i kulturní pokrok. S tím částečně souvisí fakt, že vnitrozemským státem není žádná velmoc a jen zřídkakdy byla (např. Mongolská říše byla podstatou vnitrozemská).\n\nNa druhé straně jsou vnitrozemské státy přirozeně chráněny proti útokům z moře a před řadou nebezpečí s mořem souvisejících (tsunami, úniky ropy z tankerů, zvyšování hladiny oceánu).\n\nNejvětším vnitrozemským státem na světě je Kazachstán, nejlidnatějším Etiopie a nejmenším Vatikán. Kazachstán je zároveň jediným vnitrozemským státem, který leží na dvou kontinentech (podle některých definic hranice mezi Evropou a Asií). Vnitrozemským státem nejvzdálenějším od nejbližšího moře je Kyrgyzstán (přes 1500 km), nejblíže k moři je Moldavsko (jen 2 km, pokud budeme pokládat Dněsterský liman za součást moře, jinak 40 km), případně San Marino (10 km).\n\nZvláštní kategorií jsou vnitrozemské státy, které jsou obklopeny státy, jež jsou všechny rovněž vnitrozemské; takové státy (tzv. \"dvojnásobně vnitrozemské\") v současnosti existují dva: Lichtenštejnsko a Uzbekistán.\n\nExistuje sedm vnitrozemských států, které sousedí jen se dvěma státy: Andorra, Bhútán, Lichtenštejnsko, Moldavsko, Mongolsko, Nepál a Svazijsko.\n\nDalší kategorií jsou státy, které jsou úplně obklopeny územím jediného jiného státu – takové státy se nazývají enklávy (pokud takový stát sousedí jen s jedním státem, ale má přístup k moři, mluví se někdy o tzv. poloenklávě; v tomto případě samozřejmě nejde o vnitrozemský stát).\nEnklávy (jako samostatné státy) existují v současnosti (2013) tři: Vatikán, Lesotho a San Marino.\n\nSoučasné vnitrozemské státy:\n\n"}
{"id": "82612", "url": "https://cs.wikipedia.org/wiki?curid=82612", "title": "Hodkovice nad Mohelkou", "text": "Hodkovice nad Mohelkou\n\nHodkovice nad Mohelkou (do roku 1949 jen Hodkovice, \"Liebenau\") jsou město na severu Čech ležící v okrese Liberec v Libereckém kraji. Leží asi 10 km jižně od města Liberce a asi 7 km jihozápadně od města Jablonce nad Nisou. Je druhým největším městem Podještědí, má  obyvatel, nachází se v něm mateřská a základní škola. Město na okraji Jičínské pahorkatiny je obklopeno horami Ještědsko-kozákovského hřbetu; protéká jím řeka Mohelka.\n\nMěstem prochází silnice I/35, ta vede na sever do Liberce a na jih do Turnova. S Libercem mají díky místnímu nádraží ležícímu na trati Pardubice–Liberec také od roku 1859 železniční spojení. Na Hodkovickém autobusovém nádraží staví autobusy na trasách mezi Libercem nebo Jabloncem, a Prahou. Sportovní letiště Hodkovice je využíváno k vyhlídkovým letům.\n\nHistorické jádro města je městskou památkovou zónou.\n\nHodkovice nad Mohelkou leží na geologicky složitém území, které je děleno Lužickým zlomem na dvě části. Sever je tvořen ještědským krystalinikem a jih tvoří druhohorní sedimenty české křídové pánve. Co se týká geomorfologie, tak se na území města stýká Česká tabule s Krkonošsko-jesenickou subprovincií. Město leží v údolí řeky Mohelka, v Hodkovické kotlině, která je vymezena z jihozápadu Kostelním vrchem (tím začíná Jičínská pahorkatina) a z jihovýchodu Horkou, od severu a severovýchodu prostor vymezuje Ještědsko-kozákovský hřbet s vrcholem Javorník. Kompozice terénu způsobila, že v místem, kde leží město, vedla trasa stezka lužického směru (Nisko-jizerská stezka).\n\nSousední sídla města jsou Záskalí (ZSJ Hodkovic n. M.) na severu, Rádlo a Rychnov u Jablonce nad Nisou na severovýchodě, Rydvaltice, Pelíkovice, Radoňovice (ZSJ Hodkovic), Bezděčín na východě, Jílové (ZSJ Hodkovic) a Žďárek na jihovýchodě, Sedlejovice a Radostín na jihu, Vrchovina, Kohoutovice na jihozápadě, Petrašovice na západě, konečně Bohdánkov a Žďárek (ZSJ Hodkovic) na severozápadě.\n\nOd vydání zakládací listiny sedleckého kláštera (známé založení velmožem Miroslavem) Erbenem v Regestech byla první písemná zmínka o Hodkovicích ztotožněna se zde zmíněným místem „Hothovici“. To by umožnilo klást vznik sídla nejpozději do roku 1143. Při kritické edici listiny určil toto místo Gustav Friedrich jako Chotovice (okres Svitavy). Ačkoliv ani Friedrichovo ztotožnění není zcela jisté, nikdo se poté vědecky o ztotožnění s Hodkovicemi nad Mohelkou již nepokoušel.\n\nDůležitá byla také teorie o vzniku Hodkovic jako chodského města, tedy města založeného strážci zemských hranic. Tato teorie se opírala o zápis v konfirmačních knihách, kde jsou jmenovány „in Libenow alias in Chodonibus“. Tento neobvyklý zápis ovšem vysvětlil J. V. Šimák jako písařskou chybu, kdy písař z roztržitosti vepsal jméno, které viděl na předchozí stránce (tam Chodský Újezd). Hodkovice zřejmě nebyly založeny Chody (přinejmenším to není doloženo).\n\nVedle těchto dříve velmi populárních, ale dnes antikvovaných teoriích o vzniku, je široce přijímanou teorií, že Hodkovice vznikly jako slovanské sídlo s kostelem, vzhledem k patrociniu kostela (sv. Prokop) se pak klade vznik do 13. století (po roce 1204). Snad již vznik této osady měl silnou vazbu na důležitou cestu vedoucí z Prahy do Lužice. Tato osada je prvně doložena roku 1352 („Hodcouicz“). Teprve roku 1360 je zmínka o pozemkové vrchnosti, kterou byl Jan st. a Jan ml. z Dražic.\n\nTvar českého jména města Hodkovice ukazuje na slovanský původ sídla a jedná se o velmi produktivní formu jména odvozenou od obyvatel, která znamená totéž co „[ves] lidí Hodkových“. Nejpozději roku 1376 jsou Hodkovice doloženy i pod svým německým jménem „Libenau“. Německé jméno Liebenau má germánský původ a význam se vykládá (Erich Gierach) jako vesnice „in der lieben Au“, tedy „v milé nivě“). Obě jména nemají etymologicky žádnou souvislost, což by spolu s neobvykle umístěným kostelem mimo obvod sídla ukazovalo na dvojí založení. K tomuto novému založení mělo dojít za nového pána Jana z Biberštejna, který zároveň zakládal pevný hrad Frýdštejn (i zde se jedná o teorii, protože Frýdštejn je doložen teprve roku 1385 již za jiného majitele), což umožnilo založit v jeho blízkosti novou vilu forensis (trhovou ves), která využívala základ slovanského sídla, ale na místo obranného postavení na úpatí Kostelního vrchu bylo sídlo adaptováno pro intenzivní obchod umístěním přímo na cestu (ačkoliv zprvu mohly mít jednoduché ohrazení, nejsou nikdy doloženy jako město s hradbami).\n\nOd 14. století je známá základní posloupnost majitelů Hodkovic, ale teprve od 16. století dostává sídlo přesnější obrysy. Až do roku 1540 docházelo k poměrně častému střídání majitelů na hradě Frýdštejn a s tím i pozemkové vrchnosti Hodkovic. Hodkovice po smrti Bibrštejna přešly do majetku Bohuňka Puklice, později zvaného z Frýdštejna. Nejvýznamnější majitelem však byl během husitských válek Bohuš z Kováně, katolík posléze vojensky přesvědčen k změně náboženství. Bohuš byl husitskými vojsky obležen na Frýdštejně, při této i dalších vojenských taženích mohly být vzhledem k umístění na důležité stezce zasaženy i Hodkovice, ovšem doklady pro to nejsou. Roku 1540 koupil Frýdštejn Jan z Vartenberka († 1543). Za Jana z Vartenberka vznikl urbář (roku 1540, ale dochovaná je pouze aktualizovaný z roku 1547), kde jsou Hodkovice prvně nazývány městečkem. Je doložena i důležitá obchodní funkce městečka (právo vybírat clo, pořádání trhů). Janův syn Adam se účastnil stavovského povstání, proto byl majetek konfiskován a pod přímou správou panovníka spojen s panstvím Český Dub. Po potlačení stavovského povstání získal statek Jan z Oppersdorfu. Adamu z Vartenberka se později podařilo získat zpět alespoň panství Skály a (Hrubý) Rohozec, poté se soudil s Oppersdorfem o hranice mezi panstvími mezi dubskými Hodkovic a rohozeckým Jílovým.\n\nPo Oppersdorfech přešlo roku 1591 panství na Smiřické ze Smiřic, po kterých přešlo na Albrechta z Valdštejna.\n\nO fungování města jsou vedle urbáře jen pro 16. století kusé informace. V roce 1524 je doložen kantor z Hodkovic, což je velmi rané doložení školy na poddanském místě, byť se předpokládá, že v sídlech far školy existovaly již o poznání dříve.\n\nAž hluboko do 17. století nejsou známa privilegia a vrchnostenská úprava správy městečka, lze zmínit například rekonstrukci hodkovického historika F. K. Langa sázení nové rady pro rok 1586. V sobotu po sv. Pavlu 1586 do Hodkovic přijel dubský hejtman Quirin Arnolt z Jankovic jako zástupce vrchnosti, vdovy Marie Opppersdorfové. Poté přihlížel za účasti velké obce a dalších vrchnostenských úředníků, jak stará rada složila účty a poté jmenoval novou radu dvanácti konšelů.\n\nPo Smiřických koupil českodubské panství Albrecht z Valdštejna v dražbě. Záhy poté oddělil Hodkovice od panství, kdy bylo z městečka vytvořeno samostatné léno frýdlantského vévodství. Nejprve udělené roku 1624 Christophu Ecksteinovi z Ehrneggu, který roku 1627 prodal město Adamu Vilému Schellartovi (téhož roku popraven a město opět získal Eckstein) a roku 1627 Janu Kunešovi z Lukavce, po něm dědil jeho syn Hanuš Felix Kuneš z Lukavce. Po Valdštejnově zabití propadlo českodubské panství králi a ten ho již s Hodkovicemi roku 1636 daroval Janu Ludvíkovi Isolanimu.\n\nIsolaniho majetek přešel na jeho dcery, v roce 1653 poslední žijící dcera Regina vstoupila do kláštera augustiniánek u sv. Jakuba ve Vídni a právo spojené s vrchním pozemkovým vlastnictvím přešlo na vídeňský klášter (to trvalo až do roku 1782, kdy byl klášter zrušen).\n\nVývoj během třicetileté války a vlastnictví kláštera byl v mnoha ohledech nepříznivý. Omezeny zřejmě musely být obchodní styky s Lužicemi, které ve 20. letech 17. století přešly ze svazku zemí Koruny české pod správu saského kurfiřta. Zřejmě v silně nekatolických Hodkovicích došlo k rekatolizaci a s tím se spojuje i germanizace obyvatelstva během století. Z přelomu 17. a 18. století (1692, 1707) jsou doloženy dva ničivé městské požáry.\n\nZároveň v 17. století jsou připomínána městská privilegia. Kdy se Hodkovice staly městem není známo. Ještě při soupisu poddaných podle víry (1651) jsou Hodkovice uváděny jako městečko, v roce (1654) jsou zmiňovány jako město, ovšem i poté jsou zmiňovány jako městečko. Hodkovice byly především obchodním centrem, měly právo pořádat výroční trhy (od roku 1760 tři). Hodkovští byly též osvobozeni od roboty, potvrzena pazderna a měly privilegium, že se na území města nesmí usadit žid. Samostatnost sídlo posílilo roku 1674, kdy bylo znovu obsazeno místo hodkovického faráře, po požáru byl postaven také nový kostel roku 1720.\n\nTereziánské a josefinské reformy se dotkly i správy města. Hodkovice disponovaly hrdelním právem (hrdelní soud IV. třídy), roku 1721 byla naposledy vykonána poprava českodubským katem, šibenice zbořena 1751 (na Kostelním vršku dodnes v katastrální mapě pomístní jméno U šibenice zřejmě lokalizuje místo poprav), oficiálně o právo vykonávat hrdelní tresty přišly Hodkovice reformou soudnictví roku 1765. Samospráva byla významně omezována, Sommer zmiňuje Hodkovice jako otevřené municipální město (nezmiňuje od kdy), které mělo od roku 1792 zřízený regulovaný magistrát skládající se z purkmistra a jednoho zkoušeného radního.\n\nPo rušení augustiniánského kláštera byl majetek převeden na dolnorakouský náboženský fond. V době správy náboženským fondem došlo k největšímu požáru města 8. dubna 1806. Shořel částečně městský archiv, což si vyžádalo vydání nových městských privilegií císařem Františkem I. roku 1808. Došlo také k intenzivní stavební činnosti na pohořelých pozemcích.\nV roce 1838 od náboženského fondu koupil panství Kamil Rohan, který město vlastnil až do zrušení vrchní vlastnictví půdy roku 1848. Po zrušení patrimoniální správy se nově země dělila na okresy, Hodkovice se okresním městem nestaly a byly zařazeny nejprve do soudního okresu Český Dub (politický okres, resp. hejtmanství Turnov), v roce 1869 potom převedeny do soudního okresu Liberec (politický okres Liberec). Jisté změny nastaly i ve správě města, zrušen byl regulovaný magistrát. Větší význam opět získaly volení zástupci, volil se výbor (resp. dnes známější zastupitelstvo) a náhradníci, ze zastupitelstva se volil starosta a radní. V roce 1905 bylo zastupitelstvo v Hodkovicích třicetičlenné, z toho jeden byl virilista (byl jím největší plátce daní, podnikatel Max Blaschka) a k tomu patnáct náhradníků. Bylo zvoleno pět radních a starosta (jeden z nejdéle úřadujících starostů Adolf Kirchhof). Obecní úřad se skládal ze sekretáře, kancelisty, placení zaměstananci byli ještě tři policisté.\n\nTěžké časy městu přinesly dva velké vojenské střety. Roku 1813 během napoleonských válek u Hodkovic leželo 4000 napoleonských vojáků. Během prusko-rakouské války roku 1866 prošlo pruské vojsko přímo Hodkovicemi. Škoda ve městě byla vyčíslena 41 448 zl.\n\nDoba 19. století je ve znamení průmyslového rozvoje Hodkovic, význam získala rodina Ungrů díky obchodu se sklem, sklářská rodina Blaschků, kteří vybudovali také tkalcovnu. Jistě do tohoto vývoje zasáhla stavba železnice (Liberec–Pardubice), na které práce probíhaly od roku 1856 a byla uvedena do provozu roku 1859. Z více variant byla vybrána ta, která probíhala blízko Hodkovic, v údolí Mohelky, u Hodkovic probíhá naproti městu na druhém břehu řeky. Mnoho Hodkovických vnímalo zavedení železnice negativně, protože znamenala úpadek tradičního povoznictví a všech řemesel, které zde byly vázány na tuto dopravu. Zřejmě podobně negativní měla železnice dopad na sklářksou živnost průmyslníka Ungra, protože velký význam získaly podhorské lokality též navázané na železnici (Jablonec nad Nisou), což vedlo k úpadku obchodu se sklem v Hodkovicích v průběhu druhé poloviny 19. století.\n\nV 19. století se významně prohloubilo spojení i dalšími způsoby, než jen železnicí. Roku 1816 zřízena poštovní stanice (přičemž sběrna dopisů v městě existovala již dřív), roku 1877 rozšířeny služby pošty o telegraf a 19. dubna 1902 porběhl první telefonní hovor. Kvalitu života zvyšilo zavedení osvětlení 1864, rozšíření vodovodu roku 1887, v roce 1909 zavedení elektrické osvětlení. V roce 1912 slavnostně otevřen nově postavený dětský domov.\n\nOd druhé poloviny 19. století se prohlubovala nesnášenlivost mezi německou většinou a českou menšínou ve městě. Nejdůležitější byl spor o zřízení české menšinové školy. V roce 1870 byla postavena vzorná budova sloužící měšťanské a obecné škole, která byla ale jazykově německá. Češi nakonec zřídily svoji školu roku 1890 a to pouze jako soukromou školu (tzv. matiční, tedy s pdoporou Ústřední matice školské). Škola byla v Pražské ulici, poblíž byl také zkoupen dům pro Českou besedu. Naproti tomu Němci pořádali roku 1910 městskou slavnost (Heimatsfest), která zdůrazňovla především význam Němců pro město.\n\nVývoj v pohraničí po skončení války nebyl jednoduchý (nejen kvůli vyčerpané ekonomice). Díky dohodě mezi českými zástupci a starostou Adolfem Kirchhofem došlo k relativně poklidnému převzetí moci nové republiky v německých Hodkovicích. Význam Čechů ve městě záhy stoupal (při volbách 1919 bylo v zastupitelstvu 19 Němců a 11 Čechů) a k porozumnění docházelo velmi pomalu. Z české školy se stala stejně jako z německé veřejná a záhy se stavěla i nová budova (otevřena 1925). Probíhala i stavební činnost, zejména na Liberecké silnici, kde byla vystavěna kolonie. V roce 1926 byla založena tradice závodů do vrchu z Hodkovic do Záskalí, po předchozích pokusech začala být využívána v roce 1936 náhorní plošina na Kostelním vršku k plachtění.\n\nV řadě oblastí však po válce docházelo k neblahému vývoji. Významně ubylo obyvatel: Podle sčítání roku 1910 mělo město 3022 obyvatel, z toho 2530 mluvilo německy. V roce 1921 bylo shledáno 2584 obyvatel, z nich se 923 přihlásilo k české národnosti. Po velké hospodářské krizi roku 1929 byl průmyslový liberecký okres značně zasažen (v této době končí Blaschkova továrna, pivovar skončil již roku 1925), v Hodkovicích bylo až 618 nezaměstnaných (v roce 1936). Po krátkém smíření obou jazykových skupin se od roku 1935 kvůli politické situaci v zahraničí začala znovu prohlubovat propast a velký úspěch slavila SdP Konrada Henleina. Po zabrání Sudet v roce 1938 odešlo z města 392 Čechů. Budovy Blaschkovy továrny byly adaptovány pro potřeby válečného průmyslu, vojensky bylo využíváno i letiště. Během války zemřelo 75 obyvatel a 25 bylo pohřešovaných.\n\nJeště větší rána však přišla po skončení války, kdy z města odešlo 2300 (1300 odsunuto) Němců a zůstalo pouze 135 německých obyvatel. Z této rány se město nikdy nezotavilo, k 1. lednu 2017 mělo město 2900 obyvatel, toto číslo se poněkud blíží předválečnému stavu, nicméně během druhé poloviny století bylo k obci připojena řada dříve samostatných obcí a částí, které do předchozích čísel nebyly zahrnuty. Dalším problémem bylo, že mezi novými českými kolonizátory opuštěného města byly i pochybné existence a ziskuchticí „zlatokopové“. V roce 1950 bylo v Hodkovicích 1534 Čechů, 74 Němců, 4 Rakušané, 2 Číňané a jeden Francouz. Kvůli poklesu obyvatel přišli Hodkovice o status města, v roce 1949 obec Hodkovice změnila úředně jméno na Hodkovice nad Mohelkou. Obec spravoval místní národní výbor.\n\nPo roce 1948 docházelo na poli hospodářském k řadě experimentům. Od roku 1950 byla snaha o vybudování JZD, ovšem tyto snahy nebyly úspěšné, projekt ukončen roku 1964 a začal hospodařit státní statek. Byla zrušena prosperující Grafická tiskárna (Ahrens). Naopak velký důraz byl kladen na provoz firmy Palux, která adaptovala prostory Blaschkovy továrny (po válce Pal, Autobrzdy, Monroe). Firma přečkala transformaci a funguje i po roce 1989.\n\nV rámci obecní správy došlo k centralizaci, v roce 1963 bylo připojeno Záskalí, 1965 Radoňovice (počet obyvatel překročil 2000 a Hodkovice byly opětem městem, spravoval je městský národní výbor), v 70. letech potom i Jílové.\n\nPři invazi vojsk Varšavské smlouvy do Československa v srpnu 1968 projely městem tanky okupačních vojsk.\n\nV 60. letech se také značně budovalo, sídliště Zálesí, lyžařský vlek v Buršíně. Do života města se vepsala stavba úseku dnešní silnice I/35 podél Hodkovic v roce 1969–1974, která rozrušila tradiční silniční ukotvení Hodkovic v krajině. Dopravní páteř byla odkloněna ze středu města, Pražská silnice se dokonce stala slepou. Spíše negativně se hodnotí některé stavební úpravy v centru města, stavba hmotově příliš výrazného kulturního domu a především zbourání staré rychty a Blaschkovy vily. Rozsáhlým projektem byla v roce 1964 budovaná rozvodna Bezděčín (na území obce Jílové, dnes tedy v Hodkovicích), která zejména kvůli pozdějšímu spojení s rozvodovnou Babylon (okr. Česká Lípa) zasahuje významně i do tvářnosti města.\n\nV roce 1991 ve svobodných volbách slavilo úspěch Občanské fórum, národní výbor ukončil svoji činnost a nahradilo ho zastupitelstvo (15členné zastupitelstvo s pětičlennou radou, tři radní, starosta a místostarosta) a zvolen byl starosta Josef Havlík. Velký důraz byl položen na životní prostředí a jeho ochranu (vybudována čistírna odpadních vod). Byly obnovovány památky a centrum města – v roce 1990 byla symbolicky již po čtvrté ve 20. století umístěna na náměstí socha T. G. Masaryka. Úspěšně byl privatizován podnik Autobrzdy (dnes Monroe Czechia, s. r. o.), který je největším zaměstnavatelem ve městě.\n\nUrbanismus je do značné míry předurčen konfigurací terénu, tedy umístění do říčního údolí (a na důležitou stezku). Samotný původ kontinuálního osídlení je však doposud nejasný. Kvůli věrohodným zprávám o farní vsi Hodkovice se uvažuje, že původní sídlo se rozprostíralo v okolí kostela a snad na místě Dolánek, tedy v nivě Mohelky. Tato hypotetická slovanská osada by zabírala jih dnešního centra, ale krom bezpečně umístěného kostela se po ní v půdoryse nic nezachovalo. Tomáš Edel z českodubského muzea považoval za vhodné provést archeologický výzkum v Dolánkách a na jih od kostela směrem k Boženicím (samotné Boženice jsou již v prvním frýdštejnském urbáři jako pomístní jméno, mohl by to být doklad starší zaniklé osady), ovšem k tomu nikdy nedošlo hlavně kvůli předčasné Edelově smrti.\nZřejmě nejpozději v 70. letech 14. století došlo k založení villy forensis (trhové vsi) na ortogonální ulicové soustavě, kterou současná situace odráží již poměrně přesně. Střed města leží na téměř pravidelně čtvercovém náměstí, jehož středem prochází hlavní silnice (dělí náměstí na dva obdélníky), podle které je veškerá zástavba orientovaná. Ze čtyř rohů náměstí vybíhají čtyři ulice, dvě na jihozápad směrem ke kostelu a dvě na severovýchod směrem k řece. Směrem od řeky (východ) a Dolánek (jihovýchod) terén směrem k centru města stoupá, tato nerovnost (snad podpořena lehkým opevněním) zřejmě byla strategicky využívána k obraně a naznačuje jí v půdorysu nápadný nedokončený ovál cest obíhajících náměstí. Naopak na západ a severozápad se město otvírala do zemědělsky využívané půdy a zde ani nikdy ovál nebyl dokončen.\n\nNejvětší urbanistický rozvoj prodělalo město v období druhé poloviny 18. století a první poloviny 19. století. U Schallera mají Hodkovice 256 domů, roku 1843 již 387 domů. Pro rozvoj byl neorganizovaně využit prostor mezi centrem a Mohelkou. Urbanisticky pozoruhodné bylo především rozšíření středověké uliční sítě o dvě ulice souběžné s hlavní. Především dnešní Českou (ve stabilním katastru Německou, souběžnou s Pražskou ulicí), která je již zachycená na prvním vojenském mapování. O něco novější je ulice souběžná s Libereckou, která je ve stabilním katastru nazývána Nová (dnes Zahradní). Tato ještě není zachycena na prvním vojenském mapování a oproti „Německé“ je kratší a méně pravidelná. Velký požár roku 1806 stavební rozvoj zpomalil, ale i dále probíhal značně intenzivně. Město kvůli němu získalo jednotný klasicistní ráz, v jádru se prosadila zděná architektura.\n\nV 19. století vznikly na okraji města dva rozměrně průmyslové provozy (1836 Blaschkova továrna a v roce 1899 nový pivovar), které dlouho tvořily panoramatické dominanty města. Od padesátých let výrazně rámuje siluetu města také těleso železnice (zejména typické panoráma z Kostelního vrchu). Jinak však úpadek řemesel působil spíše stagnaci, nebo alespoň zpomalení rozvoje.\nRozvoj se nezastavil zcela a zejména v první polovině 20. století došlo k důležitým urbanistickým událostem. Kolmo k Liberecké ulici (poblíž, kde se k ní napojuje Zahradní/Nová ulice) byla připojena nová ulice (J. A. Komenského) s několika vilkami a hlavně novou českou školou. Z hlediska dalšího urbanistického vývoje je zajímavá především stavba skupiny dělnických domků tzv. Kolonie roku 1925 podle regulačního plánu při cestě od centra k Liberci. Kolonií se město začalo velmi výrazně rozpínat na sever a severozápad. Tuto tendenci již krátce před tím naznačilo několik výrazných solitérních budov (dětský domov a Hiřmanova vila). V druhé polovině 20. století do městského vývoje zasáhl odklon hlavního tahu silnice na Liberec v 70. letech 20. století. A dále projekt nového sídliště Podlesí severně od centra města v dosud nevyužitém prostoru mezi Kolonií a bývalou Blaschkovou továrnou.\n\nV urbanistické skladbě je typická nízkopodlažní zástavba. V historickém jádru se dochovaly ještě poměrně běžně domy s přízemním podlažím a mansardovou střechou často štítem orientované do ulice, které jsou považovány za typické (např. Sokolská čp. 106, Koněvova čp. 119 a 120). Dále od centra v rámci památkové zóny se lze setkat s hodnotnými příklady lidové architektury, roubených domů (Liberecká ev. č. 13 s mansardovou střechou, Liberecká ev. č. 14, Sportovní ev. č. 24). Řáda domů si zachovala původní kamenné portály. Z přelomu 19. a 20. století se v jádru nachází i příklady kvalitní secesní fasády (přístavek k Pražská čp. 187).\n\nVývoj po roce 1945 měl na skladbu konsekvence vliv jak pozitivní, tak negativní. Stagnace zabránila příliš překotné stavební činnosti a zakonzervovalo historické centrum, tomu také pomohlo odklonění dopravy z centra (to umožnilo zachovat uliční síť a na mnoha místech i dlažbu). Ze statistiky vyplývá, že zatímco v roce 1910 měly Hodkovice 4039 obyvatel a 621 domů o dvacet let již měly jen 3302 obyvatel, ale počet domů ještě stoupal (v roce 1930 bylo ve městě 680 domů), po válce došlo k razantnímu poklesu obyvatel, ale začalo také významně ubývat domů (roku 1950 bylo 2166 obyvatel na 634 domů, od té doby počet obyvatel sice pomalu rostl, ale domů stále ubývalo, roku 1961 jich bylo 506 a roku 1980 již jen 461). Snížený zájem o domy (způsobený ať již zchudnutím obyvatel, tak stavbou sídliště) působil problémy s údržbou, což se projevilo u některých budov značným zjednodušením fasády, bouráním budov a vytváření proluk v zástavbě. Zejména bolestivé bylo stržení rychty v Pražské ulici, což byl do té doby největší roubený dům ve městě. V roce 1987 byla necitlivě stržena Blaschkova vila, nejvýstavnější vila města.\n\n\n\nVedle pěti základních sídelních jednotek se nachází na katastrálních území několik menších míst bez oficiálního statusu. Na k. ú. Hodkovice n. M. se nachází osada (někdy označována jen jako skupina chalup) Citeř na západě u cesty ke Kocourovu. Na severu u Mohelky při Rychnovské ulici skupina chalup Antonínov (jméno údajně od roku 1879 podle sochy sv. Antonína, před tím „Teschen“). Na jihu při cestě k Sedlejovicům samota Boženice, jako pomístní jméno („V Boženicích“) doloženo již prvním frýdštejnským urbářem. Na k. ú. Záskalí v jeho východní části skupina chalup Buršín. Spolu s Radoňovicemi se k Hodkovicím dostala dnes zaniklá osada Štěrbovina.\n\nZastupitelstvo tvoří 15 členů, které si volí pětičlennou radu. Silné zastoupení má strana SNK Evropští demokraté (podle posledních voleb v roce 2014 sedm mandátů) a nezávislí kandidáti jsou po roce 2014 seskupeni na kandidátce BUDOUCNOST PRO HODKOVICE (osm mandátů, z této kandidátky zvolena i starostka). Město je obcí s pověřeným obecním úřadem, který má určenou působnost pouze na území města. Stavební úřad vedle Hodkovic vykonává ještě pravomoc v Radimovicích.\n\nSymbol města je černý medvěd ve skoku (vzpřímený), který je v případě městského znaku zobrazován ve stříbrném poli. Význam tohoto symbolu vysvětluje pouze znaková pověst neznámého stáří (např. u Widimského), podle které měli místní uhlíři zachránit českého knížete před útokem zuřivého medvěda. Kníže měl z vděčnosti nechat část lesa vykácet a založit osadu. O udělení znaku není známo žádné privilegium (pouze v literatuře se zmiňuje panovnické privilegium z roku 1808, které mělo znak potvrzovat, ovšem ani toto se nezachovalo).\n\nMěsto tradičně užívalo vlajku s dvěma pruhy, horním bílým (stříbrným) a dolním modrým. Barevností se odvovlávaly na bývalé majitele, pány z Dražic. Tato vlajka ale dlouho nebyla rozeznána jako oficiální symbol města a nebyla zanesena do REKOSu, protože stejnou užívájí Ratíškovice (obrácené pořadí pruhů např. Kadaň). Až v roce 2016 byla navržena vlajka nová a podle rozhodnutí předsedy Poslanecké sněmovny z 8. 11. 2016 byla městu udělena v podobě dvou svislých pruhů (od žerdě stříbrný a modrý), do stříbrného je umístěn černý vzpřímený a k žerdi hledící medvěd. Vlajku navrhla kancelář Velebný & Fam.\n\nPro Hodkovice byla tradičně nejdůležitější silnice probíhající přímo centrem, tedy ulice Pražská na náměstí z jihu, ze severu Liberecká. Jednalo se o starobylou zemskou stezku, podle současné terminologie Nisko-jizerskou, která propojovala Prahu s Lužicí, posléze Libercem. Strategický význam Hodkovic ležících mezi poměrně těžkými úseky klesání od hostince Zlatá hvězda (Jílového) a stoupání k Záskalí si zachovaly i při budování císařské silnice roku 1813 (cesta přeložena u Turnova k Pyrámu).\n\nTeprve moderní technika využitá při stavbě silnice mezi Turnovem a Libercem v letech 1969–1974 umožnila přeložit koridor a částečně využít vedlejší hodkovické cesty, která vedla severovýchodně údolím Mohelky a umožňovala spojení s Rychnovem a Jabloncem (I/35). Tím původní úseky císařské silnice poklesly na místní komunikace a částečně silnice III. třídy (na Záskalí vede III/27814, na Jílové III/03527a). Při sjezdu silnice I/35 na Hodkovice (Exitu 35) je dnes kruhový objezd (tzv. dolní), který tvoří dopravní uzel rozvádějící silnice do okolí. Je zde benzinová čerpací stanice a autobusové nádraží.\n\nOd dolního kruhového objezdu vede spojnice k hornímu kruhovému objezdu, který je na Liberecké ulici (tato spojnice nově dělí město na historické jádro a nové sídliště). Z horního objezdu jdou cesty do centra a na Liberec, velký význam má cesta na Český Dub. Již od dávné doby se od Liberecké ulice oddělovala cesta na Český Dub přes Petrašovice, dnes má větší význam novější, která je delší, ale méně kopcovitá, přes Vlčetín, ta byla postavena roku 1924 (dnes Silnice II/278). V době stavby se zřejmě vážně uvažovalo o napojení Českého Dubu na železnici odbočkou z Hodkovic (případně o obdobném spojení tramvají). Starobylá cesta přes Petrašovice je dnes silnicí III/2787. Na Radoňovice a Pelíkovice vede silnice III/28713 (z dolního objezdu).\nZ dalších místních komunikací lze upozornit na cestu od kostela na Kostelní vrch, kde je nutnost překonat značné převýšení a je zde umístěn brzdový kámen (kámen se symbolem smykové brzdy, zv. čuba, loďka či pantofel, který upozornil vozku, aby začal brzdit).\n\nMěsto je obsluhováno železnicí 030 Pardubice-Liberec. Tato trať byla zprovozněna 1. května 1859 jako součást Jihoseveroněmecké spojovací dráhy, železniční stanice Hodkovice (na Mohelkou, dříve u Liberce, Liebenau in Böhmen atd.) zde byla již od počátku. Sousedními stanicemi jsou směrem na Turnov: Sedlejovice (zastávka) a Sychrov, směrem na Liberec: Rychnov u Jalbonce nad Nisou.\n\nNa náhorní plošině Kostelního vrchu (označováno též jako Citeř) je umístěno veřejné vnitrostátní letiště Hodkovice (ICAO: LKHD) s přírodní přistávací plochou. Tradice létání se v Hodkovicích odvozuje od roku 1936, za války letiště dobudováno a využíváno Nationalsozialistisches Fliegerkorps a posléze i Luftwaffe. Letiště má díky blízkosti Jizerských hor a Ještědsko-kozákovského hřbetu velmi vhodné podmínky pro plachtění. Slouží i pro provádění pilotního výcviku a pořádání vyhlídkových letů (provozuje Aeroklub Hodkovice nad Mohekou, z.s.).\n\nPrvní zmínky o obživě Hodkovic a jejich obyvatel se nachází již v prvním frýdštejnském urbáři (1540/7). Fungoval zde pivovar, jinak místo procházelo jistým útlumem, protože zde byli dříve čtyři masné krámy, v době soupisu pouze dva řezníci, také zde byla nevyužívaná solnice. Činí se zde zmínky o Hodkovicích jako obchodním centru. Od krále Vladislava měli právo na čtyři vozy osvobozené od cla, za to platil každý vůz půl tuny herynků. Clo se vybíralo i od formanských vozů. Daně se platily z toho, co kdo přinesl na trhy, ale toho již mnoho nebylo. Ve stejném urbáři se uvádí dva mlynáři platící dřevem z pily.\n\nV kastastru Hodkovic na mlýnském náhonu (jdoucí původně podél Mohelky Dolánkami až od Antonínova) jsou známy tři mlýny, nejstarší z nich je jistě spojován se zmínkami z druhého frýštejnského urbáře (1590), stavby všech tří mlýnů stojí (slouží k jiným účelům).\n\nPivovar z prvního frýdštejnského urbáře snad lze spojovat s tzv. starým pivovarem (čp. 256). O pivovaru v těchto místech je známo mimo jiné i díky soše sv. Anny, kterou nechala postavit Theresie Hirschin, „Bierschreiberin“ (manželka správce pivovaru), roku 1753. V té době již existoval Pivovarský rybník. Panský pivovar odkoupil sládek Wilhelm Swoboda a postavil vlastní v letech 1899–1900. Po smrti Swobody (1911) správa vázla a pivovar ukončil činnost roku 1925 (koncesi odkoupil vratislavický pivovar).\n\nPrvní zmínka o ceších je v souvislosti s řezníky, kterým byla vrchností potvrzena (1658) cechovní privilegia z roku 1590. Z roku 1697 je dochováno privilegium pro (spojený) cech kovářů, zámečníků, kolářů a bednářů. Při soupisu roku 1750 bylo zjištěno pět cechů, dvacet živností a 56 mistrů. Aktivních bylo dohromady 32 mistrů, kteří působili ve čtyřech ceších (krom dvou zmíněných ještě cech krejčí a cech tkalců) a dále ve dvanácti řemeslech: obuvník, pekař, punčochář, kožešník, truhlář, barvíř, kloboučník, perníkář, zedník, řezáč kamenů, bělič a řezač pečetí (Petschier-Schneider).\n\nZpracování kamenů (o němž jsou zmínky od poslední třetiny 17. století) si zaslouží pozornost, protože v něm patřily Hodkovice spolu s Turnovem k nejpřednějším centrům. Známí brusiči byly Kaspar Müller, snad jeho příbuzný Josef Müller a Jan Patzolt. Záhy se zde také začaly opracovávat bižuterní kameny. V roce 1754 se ve městě usadil faktor Hans Josef Blažka (Blaschka). Vedle Blaschkovy firmy (fungovala do roku 1857) se prosadil vnuk Hanse Josefa Ferdinand Xaver Unger, který založil exportní (a poté i výrobní) firmu Ferdinand Unger & Co. se společníkem Vincenzem Spietschkou. O významu a úspěšnosti skleněného exportního zboží svědčí, že si mohl postavit ve 40. letech tzv. Ungrův dům (čp. 169) na náměstí, který konkuruje i radnici. V tradici pokračoval Ungrův syn Ferdinand a úspěšnou firmu založil i Spietschka po odtržení od Ungra (čp. 187), nicméně od druhé poloviny 19. století význam skleněného exportu upadal (Ungrův export skončil roku 1860).\n\nV roce 1929 v té době již úspěšný jablonecký výrobce bižuterie Heinrich Brditschka otevřel pobočku v Hodkovicích. V době vrcholu v Hodkovicích vyrábělo kovovou bižuterii okolo šedesáti žen.\n\nPo konci Ungrovy firmy převzal prostory Franz Ahrens z Hannoveru a v roce 1863 v nich začal provozovat tiskárnu a výrobu kartonu. V podobném duchu byly adaptovány i prostory Spietschkovy továrny a později s firmou Franz Ahrens spojeny. V roce 1889 otevřel svoji tiskárnu i Hertel & Wilde v Liberecké ulici. Prostory jako tiskárna sloužily až do nuceného zastavení provozu po znárodnění v roce 1951.\n\nKonrád Blaschka st. ze sklářské rodiny roku 1836 vybudoval textilní továrnu u Mohelky na severu za městem s dvěma společníky Franzem Hillerem a Antonem Mayem (od 50. let již jen Blaschka). Za svého fungování byla továrna vícekrát rozšířena, zvládala jak barvení, tisk, tak tkaní. Z původních 60 zaměstnanců zvýšila počet až na 700. Definitivně musela ukončit provoz teprve roku 1930.\n\nDo prostor Blaschkovy továrny se textilní výroba nevvrátila, nicméně během války (1942) začala být využívána provozem firmy PALUX, po roce 1945 provoz znárodněn a začleněn do PAL Kbely a po roce 1952 po reorganizaci začleněn do brzdařského podniku Autobrzdy Jablonec nad Nisou.\nHodkovickým Autobrzdám se po roce 1989 z hospodářského hlediska podařilo projít úspěšnou privatizací do podniku Monroe Czechia, s. r. o. (IČO , součást nadnárodního koncernu Tenneco). Monroe v Hodkovicích vyrábí tlumiče a výfuky a patří k největším zaměstnavatelům ve městě. V roce 2011 dokonce přistavovalo další halu na druhé straně silnice I/35.\n\nNa radnici je zřízeno Městské kulturní středisko. Ve městě funguje Městská knihovna Hodkovice nad Mohelkou, která sdílí budovu s mateřskou školkou na sídlišti Podlesí, dále městské kino v budově bývalé České besedy v Pražské ulici. Kulturní dům (na místě staré turnerské tělocvičny) má prostory k pořádání kulturních akcí pro větší počet lidí.\n\nMěsto pořádá tradičně Hodkovické městské slavnosti (každoročně v září), které patří k největším pravidelným akcím, vedle toho pořádá i několik menších akcí. Ve městě dále působí Hodkovické amatérské divadlo (H. A. D.) a pravidelně se přípravě veřejných kulturních akcí věnuje i Spolek rodáků a přátel Hodkovic.\n\nHistorické jádro města je od roku 1995 prohlášené za městskou památkovou zónu. Na území zóny je patnáct kulturních památek, dohromady je ve městě (včetně Záskalí) 34 nemovitých kulturních památek.\nZ architektonických památek má zvláštní postavení kostel svatého Prokopa (kulturní památka, rejstříkové číslo 34205/5-4284), který svým dokončením v roce 1720 patří k nejstarším budovám ve městě a svým umístěním ve vyvýšené lokalitě na okraji zástavby k tradičním dominantám města. Vybavení kostela je vesměs z 19. století (hlavní oltář a dva postranní od firmy Petra Buška, oltářní obraz od Antonína Lhoty). Zajímavý je lidový obraz zobrazující zachránění kostela před ničivým požárem roku 1806 (nedatovaný) a kovové dveře (v kostele sloužily jako dveře do sakristie) ze začátku 18. století, snad přenesené ze zrušeného kláštera Bezděz, které zobrazují malý mariánský atlas s dvaceti čtyřmi milostnými mariánskými portréty. V roce 1820 byly dokončeny první kapličky včetně vrcholové kaple Křížové cesty (kulturní památka, r. č. 12633/5-5549) na cestě od kostela na Kostelní vrch. Kaple zpustly v druhé polovině 20. století a i jejich krajinotvorný význam byl potlačen zalesněním vrchu, význam byl již opětovně rozeznán, kaple byly v roce 2000 opraveny a byly prohlášeny kulturní památkou (týká se jen zachovaných kaplí).\n\nDalší dominantu města tvoří radnice (kulturní památka, r. č. 10790/5-5637) na náměstí. Díky své věži na mnoha pohledech (panoramatech) tvoří důstojnou protiváhu kostelu, zároveň tvořila ukončení důležité pohledové osy pro cestující přijíždějící do města od jihu Pražskou ulicí. Naopak jako kulturní památka není chráněná další dominanta náměstí, tzv. Ungrův dům (tiskárna firmy F. Ahrens). V průběhu druhé poloviny 20. století přišlo město o dvě důležité architektonické památky: tzv. starou rychtu při ulici z náměstí do Dolánek, významný příklad dřevěné architektury před požárem a dále Blaschkovu vilu z roku 1902 od Ernsta Schäfera, postavenou pro továrníka Blaschku v duchu romantizující secese s nápaditou kombinací eklektických prvků.\n\nV Hodkovicích je zajímavý soubor barokních soch z 18. století. Z roku 1710 pochází mariánský sloup na náměstí (snad jelínkovská práce, kulturní památka, r. č. 15362/5-4285). Z roku 1733 pochází socha Jana Nepomuckého u fary (chráněno v rámci areálu kostela) a z roku 1754 jsou sochy Petra a Pavla (též v areálu kostela) strážící schody ke kostelu, resp. na starý hřbitov. Rozměrné je sousoší Víry se svatými Janem a Pavlem (místními označováno U tří svatých, kulturní památka, r. č. 17581/5-4286), které umístily vídeňské augustiniánky na okraj Hodkovic. Tři svatí jsou jedním ze tří námětem i kompozičně totožných sousoší, které umístily do velkých měst svého panství (jedno je ještě v Českém Dubu a jedno v Osečné). Hodkovické sousoší se odlišuje datací, zatímco zbylá dvě sousoší jsou datována shodně do roku 1714 a připisována dílně Matyáše Bernarda Brauna, hodkovické sousoší na sobě nese dataci 1750 (což je vykládáno jako datum vytvoření, zároveň však není vysvětlen důvod časového posunu a případné konsekvence vyplývající z tohoto posunu). U tzv. starého pivovaru je socha sv. Anny z roku 1753 (kulturní památka, r. č. 14789/5-4287). Z dalších děl sochařské výzdoby za pozornost stojí kamenná Boží muka (kulturní památka, r. č. 30367/5-4289) za městem Na Převalách, která svým vročením 1678 patří k nejstarším a zároveň se jedná o velmi kvalitní lidovou kamenickou práci (s méně obvyklou dekorací dříku rýhováním). Vedle toho je chráněno v okolí několik drobnějších památek lidové tvorby (sv. Jan Nepomucký původně z mostu přes Mohelku, několik křížků).\nZ památek technicistního rázu je v Hodkovicích chráněn (nový) pivovar z roku 1899 (dokončen 1900, kt. pam., r. č. 11819/5-5802) a vodojem z roku 1887 (kt. pam, r. č. 11818/5-5801. Zvláštní jsou památky na dopravní vývoj v městě (ani jedna z nich není památkově chráněna). Nejvýznamnější na území katastru je brzdový kámen a smírčí kříž s loukoťovým kolem při cestě na Kostelní vrch. Je zde však také památník věnovaný stavitelům silnice I/35 dokončené roku 1974. V roce 2013 bylo upozorněno také na kilometrovník (nesoucí číslo 3) v Pražské (u vjezdu do dvora k Ungrovu domu), který sice je spíše nenápadný, ale tvoří zvláštní skupinu dopravního značení (asi sedmnáct dochovaných exemplářů v Čechách) s doposud neuspokojivě vysvětleným účelem, snad se jedná o kilometrovníky umísťované na silnice nově zřízené Sudetské župy (tzv. „sudetský“ kilometrovníky). Nechráněná a ve špatném stavu je zdejší benzinová čerpací stanice z roku 1934.\n\nVětší část sportů je organizována Sportovním klubem (SK) Hodkovice nad Mohelkou (funguje jako zapsaný spolek), další sportovně zaměřené aktivity provozuje zdejší SDH Hodkovice nad Mohelkou a Sokolové.\n\nVznik tohoto sportovního klubu se datuje rokem 1925, kdy vznikl jako klub fotbalový a odehrál první zápas proti staršímu klubu hodkovických Němců FC Liebenau. Na místě dnešního fotbalového stadionu mezi Mohelkou a ulicí Sportovní bylo hřiště FC Liebenau, v roce 1925 si Češi vybudovali vlastní na Horce, přestěhovali se až po válce. K roku 2018 se fotbalisté dělí na tým A a B, mladší a starší žáky a přípravky. V průběhu druhé poloviny 20. století pod sebe fotbalový klub přijal i oddíly hokeje, nohejbalu a volejbalu a sportu pro všechny (SPV).\n\nPod SK Hodkovice spadá i lyžařský oddíl. Tradice lyžování má v Hodkovicích hlubší kořeny, v rámci Sokola vznikl oddíl již roku 1928, k dalšímu vývoji došlo v 60. letech a vlek byl na Buršíně postaven roku 1970 a ještě nějakou dobu trvalo, než místo dostalo současnou podobu Ski areálu Hodkovice, resp. Buřín (v případě ski areálu se používá nejčastěji tato varianta místního jména Buršín). V letech 1970 a 1976 se závodně skákalo na zdejším skokanském můstku, na kterém rekord doskočil Leoš Škoda (63 m). Můstek existoval až do roku 1998.\n\nHodkovické útvary tvrdého pískovce jsou vhodné pro horolezectví a v Hodkovicích vznikl zvláštní oddíl horolezců roku 1977.\nPro Hodkovice má význam také automobilový sport. V roce 1927 se konal první závod do vrchu od Skalního údolí na Záskalí. Během války byla tradice přerušena, ale podařilo se ji obnovit roku 1974, od té doby je start již na náměstí T. G. Masaryka. Od 80. let 20. století je Hodkovicko jedním z míst konání Rally Bohemia (resp. Rally Škoda), řada ročníků vedla trasu přímo centrem města (zejména RZ Sychrov zařazovaná po roce 2000).\n\nVětšinu území města zabírají louky a významná část je zalesněna. Více než polovina území (53 %) je zemědělsky využívána.\nNa území Hodkovic (zejména sever, katastrální území Záskalí) zasahuje Přírodní park Ještěd. Na jihozápadě katastru, v oblasti přistávací dráhy letiště Hodkovice žije kolonie sysla obecného, záchrana kolonie byla organizována Agenturou ochrany přírody a krajiny ČR. Na zbytku území se nachází dalších šest lokalit výskytu zvláště chráněných rostlin a živočichů. Na těchto územích se vyskytují mlok skvrnitý, lýkovec vonný, prstnatec májový, lilie zlatohlávek, užovka obojková, čolek horský, čolek obecný a vemeník dvoulistý.\nNa městských kastrálních územích je chráněno čtrnáct významných krajinných prvků. Mezi ně patří pískovcové skalní útvary Kozí brada, Štefanka, Skalní údolí a Raubířské skály. Ze stromové zeleně lze upozornit na stromy u staré Blaschkovy továrny (areál továrny Monroe), tedy v místech parku kolem vily továrníka, dále na vzrostlé stromy na starém a novém hřbitově. U cest vedoucích z města je dochováno několik dominantních alejí.\n\n\n\n\n"}
{"id": "82613", "url": "https://cs.wikipedia.org/wiki?curid=82613", "title": "Kolková známka", "text": "Kolková známka\n\nKolková známka je cenina, která osvědčuje zaplacení správního nebo soudního poplatku, případně daně, stanoví-li tak výslovně zvláštní předpis.\n\nV ČR se kolkové známky vydávají v hodnotách 1, 5, 10, 20, 50, 100, 200, 500 a 1 000 Kč. Kolkové známky jsou po celé ploše opatřeny hlubotiskem ornamentální linie se stylizovanými lipovými listy. Kolkové známky jsou dvoudílné; oba díly dělí perforace. Kolkové známky všech hodnot jsou zabezpečeny proti padělání několika ochrannými prvky.\n\nSprávní a soudní poplatky lze platit kolkovými známkami, jestliže poplatek nepřevyšuje 5 000 Kč. Kolkovými známkami nelze platit poplatky, které plynou do rozpočtu obcí.\n\nSpeciální typy kolků se používají na bankovkách (například po zániku Československa sloužily okolkované československé bankovky dočasně jako samostatná česká a slovenská měna) a na tabákových výrobcích a lihovinách, kde kolek ověřuje zaplacení spotřební daně výrobcem.\n\n\n"}
{"id": "82614", "url": "https://cs.wikipedia.org/wiki?curid=82614", "title": "Moravské náměstí (Brno)", "text": "Moravské náměstí (Brno)\n\nMoravské náměstí je veřejné prostranství v centru brněnské městské části Brno-střed, rozkládající se na severovýchodním okraji katastrálního území Město Brno. Jeho severní část zabírají dva parky, oddělené tramvajovou a silniční komunikací. Ve východnějším z nich se nachází monumentální pomník „Vítězství Rudé armády nad fašismem“ od sochaře Vincence Makovského. Cesty západnějšího parku se paprskovitě sbíhají k centrální fontáně. V jižní části Moravského náměstí stojí kostel svatého Tomáše s přilehlým areálem augustiniánského kláštera. Dlážděné náměstí spolu s ním uzavírá z jihu blok budovy DOPZ s kinem Scala a od západu sídlo Nejvyššího správního soudu.\n\nPůvodně se zde nacházelo opevnění středověkého města, jedno z nejmohutnějších na Moravě. To drželo dnešní jižní část náměstí s kostelem sv. Tomáše a augustiniánským klášterem uvnitř hradeb, zatímco rozsáhlé severní plochy parku vznikly až jeho zbouráním.\n\nKostel svatého Tomáše pochází ze 14. století, kdy jej založil Jan Jindřich společně s augustiniánským klášterem. Dokončené kněžiště bylo posvěceno 13. března 1356, současná barokní podoba kostela pochází ze 17. století. Přilehlou budovu Místodržitelského paláce, která byla do barokní podoby přestavěna ve 30. letech 18. století, využívaly po vystěhování kláštera Josefem II. od roku 1783 zemské úřady.\n\nRozebráním městského opevnění a rozšířením náměstí o parkové plochy vzniklo největší náměstí v celém Brně. Vnější bastionový pás města nechal rozebrat už francouzský císař Napoleon I. roku 1809, na základě nařízení rakouského císaře Františka Josefa I. ze dne 25. prosince 1852 pak přestalo být Brno vojenským městem a během 60. let 19. století byl zrušen i vnitřní bastionový pás hradeb.\nNa rohu dnešní Lidické ulice byl v letech 1860–1863 postaven Berglův palác. V severní, parkové části náměstí byl 17. května 1891 slavnostně otevřen Německý dům jako ústřední místo spolkové činnosti německých obyvatel města. Historizující budova stála v ose nově proražené ulice (dnešní Rašínovy), která propojila náměstí Svobody s Moravským, a tvořila tak novou pohledovou dominantu. O rok později byl v parku před ní vztyčen monumentální pomník Josefa II. od sochaře Antona Breneka.\n\nVýrazně do náměstí zasáhlo zavedení tramvajové dopravy. Nejprve linka koněspřežky, jejíž dráha od 18. října 1869 vedla od Kiosku (dnešního předělu západního a východního parku Moravského náměstí) přes Žerotínovo náměstí a po Husově ulici na Šilingrovo náměstí. Ta však byla již 1. května 1872 jako nevýdělečná uzavřena. Od 2. února 1901 pak byla zprovozněna první část dvoukolejné elektrické tramvajové tratě přes Moravské náměstí, od Rašínovy (tehdy Kostelní) přes Komenského (Eliščino) náměstí na Obilní trh. Dne 12. července 1903 byla uvedena do provozu i trať od Rašínovy (tehdy již Liechtensteinovy) směrem ke Kiosku a do Lidické (Nové) ulice. A v časech okupace nacistickým Německem, od 2. prosince 1939 byl zahájen provoz i na nové trati směrem do ulice Milady Horákové (Francouzské).\n\nV té době neslo náměstí jméno Adolfa Hitlera, přestože se po něm původně mělo jmenovat náměstí Svobody, avšak zvoleno bylo větší náměstí Moravské (dříve Lažanského). Krátce po 2. světové válce, v srpnu 1945 byl zbourán značně poškozený Německý dům. Pomník Josefa II. vzal za své už dříve – při prvním výročí vzniku Československa roku 1919 byl stržen československými legionáři, úřady jej již neobnovily a kamenný podstavec byl rozebrán. Místo něj měl být později postaven pomník T. G. Masaryka podle návrhu architekta Jaroslava Fragnera a sochaře Vincence Makovského. Základní kámen měl být položen původně k 20. výročí vzniku republiky 28. října 1938, což znemožnila okupace. Byl tedy slavnostně položen 27. října 1946, ale k realizaci pomníku stejně nedošlo a v polovině 50. let byl odstraněn i jeho základní kámen.\nOd 25. září 1946 bylo náměstí pojmenováno po Rudé armádě. Před Místodržitelským palácem byl 5. listopadu 1950 odhalen pomník s portrétní bustou maršála Malinovského, v roce 1955 přenesený na Malinovského náměstí. V témže roce, u příležitosti 10. výročí osvobození Brna byl 26. dubna 1955 slavnostně odhalen monumentální památník osvobození ve východní části parku. Na jeho tvorbě se podílel architekt Bohuslav Fuchs se sochařem Vincencem Makovským a sokl pro sochu rudoarmějce vytvořil Antonín Kurial. Zároveň byla kompletně změněna úprava zbývající parkové části náměstí a na uprázdněném místě po nerealizovaném Masarykově pomníku přibyla kašna ve tvaru pětiúhelníku, z níž po zemi vybíhaly cípy původně červeného asfaltu, což celkově vytvářelo tvar rudé hvězdy.\n\nDnešní název má Moravské náměstí od roku 1990.\n\nV letech 2009–2010 probíhala celková rekonstrukce jižní části náměstí před Místodržitelským palácem a kostelem sv. Tomáše. Autorem projektu byl Petr Hrůša spolu s Lukášem Peckou a Vítem Zenklem z Ateliéru Brno. Po opravě bylo předáno veřejnosti 15. září 2010. Bylo zde zrušeno dosavadní parkoviště, dlažba byla rozdělena do geometrického rastru a podobně byl rozmístěn i mobiliář. Do prostoru pak byly rozmístěny prvky zpodobňující čtyři Platónovy ctnosti, které by město mělo mít: umírněnost, moudrost, spravedlnost a statečnost.\n\nV letech 2012–2013 došlo i na opravu parkové části náměstí, zejména pomníku osvobození a jeho okolí. Socha rudoarmějce byla 11. října 2012 demontována a odvezena do Buštěhradu k restaurátorskému ošetření. Obnoveny byly trávníky i mobiliář, k zásadním změnám v prostorovém řešení však nedošlo.\n\nV srpnu 2016 městská část Brno-střed vyhlásila veřejnou architektonicko-urbanistickou a krajinářskou soutěž o návrh parku na náměstí, v části kolem pěticípé fontány. Počátkem prosince byly vyhlášeny výsledky, porota z 20 návrhů vybrala záměr kanceláře Consequence forma, se záměrem jeho realizace v roce 2018.\n\n\n"}
{"id": "82615", "url": "https://cs.wikipedia.org/wiki?curid=82615", "title": "Chotěbuz", "text": "Chotěbuz\n\nChotěbuz (polsky \"Kocobędz\", německy \"Kotzobendz\") je obec v okrese Karviná na historickém území Těšínského Slezska. Název obce pochází ze staropolského mužského jména \"Chociebąd\", což lze přeložit jako: \"Chocie-\", tedy „chtít“, a \"bąd\", tedy „být, existovat, žít“. Žije zde obyvatel.\n\nPrvní písemná zmínka o Chotěbuzi byla v listině listině ze dne 26. května 1229 papeže Řehoře IX., kterou potvrdil a vyjmenoval výčet desátků z vesnic pro týnecké opatství, a které již dříve listinou z 7. prosince 1227 daroval týneckému opatovi Lutfrydovi vratislavský biskup Vavřinec Doliveta.\n\nV roce 1447 se stala součásti fryštátského panství. V 16. století pak součásti těšínského knížecího dvora. Od roku 1592 pak byla v držení řady šlechticů, viz. článek Zámek Chotěbuz.\n\nOd 1. ledna 1975 byla obec Chotěbuz připojena k Českému Těšínu, od nějž se opět oddělila dne 1. ledna 1998.\n\nV roce 1991 byl v naší obci postaven a slavnostně otevřen jeden z největších mostů v Evropě, který spojuje Českou republiku s Polskou republikou. Zároveň patří mezi největší hraniční přechody v České republice.\n\nRekonstrukce elektrifikace obce proběhla do roku 1967 mimo části Podobora. Plynofikace začala v roce 1987. Obec má dokončenou vodovodní síť v roce 1997. Nová telefonní ústředna byla vybudována v roce 1998 a mohlo tak proběhnout celoplošné napojení obce.\n\nSídelní strukturu tvoří tři katastrální území: Chotěbuz, Zpupná Lhota a Podobora. Část katastru obce se nachází na důlním poli Dolu ČSM.\n\nV obci žije obyvatel. Část z nich tvoří polská menšina. Nachází se zde archeopark, soustava bunkrů postavených za první republiky v roce 1937-1938, Rybí dům, jezdecký klub - JK Chotěbuz o.s., kulturní dům, zámek a hláska, mateřská školka a základní škola.\n\n\n\n\n"}
{"id": "82617", "url": "https://cs.wikipedia.org/wiki?curid=82617", "title": "Vendryně", "text": "Vendryně\n\nVendryně ( ', ') je obec v okrese Frýdek-Místek na historickém území Těšínského Slezska, která leží na řece Olši. Žije zde obyvatel. Značnou část obyvatel tvoří početná polská menšina a velice rozšířené je zde nářečí „po naszymu“. Součástí obce je také osada Zaolší.\n\nObec Vendryně ležící v podhůří Těšínských Beskyd patří mezi nejstarší osady v regionu východního Slezska. První zmínka o obci pochází z roku 1305. Již v té době stál ve Vendryni kostel, který považují někteří badatelé za jeden z nejstarších na Těšínsku. Je zde k vidění (před oltářem) cenný zvon z první poloviny 15. století zhotovený krakovským zvonařem Johannem Freudentalem. Ve Vendryni stojí rovněž panský dvůr posledního šlechtického majitele obce barona Adama Borka postavený v 16. století. K němu patřil panský pivovar, kde se vařilo výborné pivo konkurující dokonce pivu těšínskému. Roku 1702 byl statek Vendryně spojen s komorními statky.\n\nRozvoj Vendryně nastal v 19. století v souvislosti se založením třineckých železáren. Vendryňská vápenka dodávala vápno pro hutě, jež vendryňské občany v hojné míře zaměstnávaly. Od 1. ledna 1980 se Vendryně stala součástí Třince, od 1. ledna 1995 je obec opět samostatná.\n\n\n\n\n\n"}
{"id": "82619", "url": "https://cs.wikipedia.org/wiki?curid=82619", "title": "Centrální konzistoř", "text": "Centrální konzistoř\n\nCentrální konzistoř je francouzská instituce, kterou císařským dekretem z roku 1808 založil Napoleon I. za účelem správy židovského kultu ve Francii. Po oddělení státu od církve v roce 1905 se židovské obce ve Francii přeměnily na židovské náboženské obce a shromáždily se v rámci Unie francouzských židovských obcí, která se i nadále nazývá Centrální konzistoří. Centrální konzistoř zahrnuje obce, které představují většinu velkých proudů judaismu, s výjimkou liberálních a ultraortodoxních.\n"}
{"id": "82621", "url": "https://cs.wikipedia.org/wiki?curid=82621", "title": "James Bryce", "text": "James Bryce\n\nJames Bryce (10. května 1838 – 22. ledna 1922) byl britský státovědec, politik a diplomat. Jako politický poradce liberální strany se zaměřil především na problematiku demokracie a ústavního práva.\n\n"}
{"id": "82624", "url": "https://cs.wikipedia.org/wiki?curid=82624", "title": "Průsvitka", "text": "Průsvitka\n\nPrůsvitka (též filigrán, vodotisk nebo vodoznak) je ochranný prvek listin, bankovek, kolkových známek, poštovních známek i jiných (nejen papírových) dokumentů.\n\nV historii byly filigrány běžným označením jednotlivých papírových listů. Každá papírna užívala svůj vlastní filigrán a jejich výzkumem lze zjistit provenienci každého papírového listu. Studiem filigránů se zabývá specializovaný paleografický podobor, filigranologie.\n\nVytvoření značky na sítu se někdy svěřovalo zlatníkům, například v Chebu roku 1540, kteří byli obratnější v kresbě i ve formování drátků než formař. Ale znamení na sítu nebyla vytvářena jen z drátků. Zvláštnost, která se však ujala i později dost málo, jsou průsvitky stínované, jež s počaly vyrábět na konci 18. a na začátku 19. století. Místo slabého mosazného drátku se přiletoval na síto slabý roztepaný měděný drát, a tak místo průsvitné linky vznikla docela průsvitná ploška. Nejstarší takovou značku z roku 1785 z papírny v Hauerzu (Württembersko) a francouzskou z roku 1803 z kolkovaných papírů s nápisem “Timbre National”.\n\nKdyž byla zavedena hustě tkaná síta na velinový papír, tu se šlo ještě dále, a v sítě se vytlačovala některá místa do výše. Tím vznikla v papíru místa průsvitná. Některá místa se pak v papíru vtlačila do hloubky, čímž vznikla v papíru silnější vrstva. Tak se v průhledu objevila místa tmavá, tmavší než okolí, tzv. stíněnka. Vznikla tak průsvitka stínovaná, zvláště rozšířená ve Francii a v Anglii. Byla použita např. roku 1793 na asignátech a udržela se až do nejnovější doby na papírových penězích jako tzv. nenapodobitelné znamení. Také v Rusku se používaly stínové průsvitky, např. na listovních známkách z let 1857 / 58, v Norsku (1854), ale později se používaly jen u bankovek, jako v Německu od roku 1840. I tyto průsvitky se zlepšovaly a postupně bylo dosaženo přechodu stínu do světla, čímž vznikly plně stínované značky (schattierte Wasserzeichen, filigranes ombres, Relief-Schatten; As fondo Wasserzeichen), jež se objevují v Německu roku 1844.\n\nPrůsvitky mají v historii papíru velký význam. Mluví buď o původu, výrobci a místě vzniku papíru nebo o jeho druhu, a někdy i svým datem jsou mu pravým rodným listem. Průsvitky nebyly jen výrazem rozmaru nebo ješitnosti výrobce, mistra papírníka, aby se chlubil nebo ručil značkou za kvalitu výrobku. Každý filigrán má kulturní význam a cenu právě tak jako značky hrnčířské, kamenické, zlatnické atd., protože mluví nejen o původu papíru a původci, ale také o době svého vzniku a o životě v ní. Zvláště středověké průsvitky, jež často zobrazují různá nářadí a nástroje, jak z dílny v níž papír vznikl, tak i z okolí, dále nejrůznější předměty promlouvající k nám o kultuře doby a člověka v ní, jež věřil ve fantastická zvířata – draky, gryfy, jednorožce, mořské panny – jež nám průsvitky zobrazují. Nejstarší průsvitku známe z roku 1282, z papíru vyrobeném v italském Fabrianu. Že se s dobou měnil nejen námět, ale i ráz průsvitek, je jistě jasné. Vždy v nich však najdeme reflexi doby v níž vznikly a zvláště slohu, který právě vládl – od gotiky přes klasicismus až po bezslohovost 19. století.\n\nNejstarším motivem značení byla asi ochrana výrobce, jako u značek jiných oborů, později jistě i ochrana spotřebitele. O prvním čteme již v díle právníka Bartola de Sassoferrata De insigniis et armis z období mezi lety 1340 až 1350, kde se mluví již o tom, že papírníku může být zakázáno použít značku jiného výrobce, a také o padělání značek v době, kdy nabývá průsvitka význam pro ochranu spotřebitele, nařizují vláda nebo vrchnost značení papíru. Např. pařížský parlament vydal roku 1538 řád pro papírníky v Troyes a ustanovil v něm též značení formátu a kvality. Velký význam filigránů je v datování stáří papíru, tím určují i stáří papírny, takže bylo možno často jen na základě průsvitky určit počátky papíren tam, kde nebyly archivní prameny o vzniku papírny. To platí např. o papírně mimoňské (1570), druhé staroměstské v Praze (1596), chomutovské (1596) ad. Když můžeme určit průsvitkou stáří papíru, můžeme také určit stáří listiny na něm psané, rytiny a mapy na něm tištěné, nebo plánů na něm kreslených. Tak se například podařilo určit pro Zeměpisný ústav stáří mapy tištěné na papíru z Dušníků, stáří nedatovaných plánů z archivu řádu křižovníků atd. Můžeme však taktéž – a to má velký význam – podle stáří papíru určit pravost dokumentu nebo rytiny atd. Listina napsaná na papíru dle filigránu mladším než je její datum, je zřejmé falzum. Také rytina, např. Dürerova, na papíru z mladší doby (tisky z let 1496–1578) je falzum, nebo kniha na papíru neodpovídajícím svým filigránem vzniku knihy je zřejmě přetiskem z mladší doby. Jeden příklad za všechny – v roce 1887 bylo v soudním sporu pomocí průsvitky určeno, že dva důležité politické dopisy předložené Wilsonem, švagrem francouzského ministerského předsedy J. Grévyho, které byly datovány rokem 1884, byly napsány – jak prokázal výrobce papíru Blanchet – na dopisním papíru z roku 1885. Byly tedy antedatovány. Skandál, který toto zfalšování vyvolalo, přinutil Grévyho k demisi.\n\n\n"}
{"id": "82625", "url": "https://cs.wikipedia.org/wiki?curid=82625", "title": "Alkalický článek", "text": "Alkalický článek\n\nAlkalický článek je zdroj elektrické energie založený na\nchemické reakci mezi zinkem a\noxidem manganičitým (Zn/MnO) . Ve srovnání s\ntradičními bateriemi uhlík/zinek mají alkalické články větší životnost a možný odebíraný proud je větší než u tradičních baterií.\n\nBaterie se skládá z ocelového válce, který je na obou koncích uzavřen destičkou z niklu.\nUvnitř článku je katoda z oxidu manganičitého, která je membránou oddělena od anody\ntvořené práškovým zinkem v elektrolytu (hydroxid draselný/voda).\n\nDnes jsou alkalické články nejrozšířenějším typem bateriových článků. Zejména kvůli dobré cenové dostupnosti a kvalitě.\n"}
{"id": "82631", "url": "https://cs.wikipedia.org/wiki?curid=82631", "title": "Filigrán", "text": "Filigrán\n\nFiligrán má několik významů:\n"}
{"id": "82632", "url": "https://cs.wikipedia.org/wiki?curid=82632", "title": "V přírodě", "text": "V přírodě\n\nV přírodě (1872–1874) je trojdílná přírodní lyrická básnická sbírka Vítězslava Hálka. Spolu s jeho sbírkou \"Večerní písně\" patří k pilířům české lyriky 19. století.\n\nSbírka obsahuje celkem 172 básní, které nejsou opatřeny názvy, pouze čísly. Jednotlivé části byly původně vydány samostatně (první dvě roku 1872, třetí roku 1874). První oddíl obsahuje 60 básní a další dva 56 básní. Obsahuje přírodní a reflexívní lyriku, inspirovanou klidnou krajinou středních Čech (především Mělnicka), kde se autor narodil a kde trávil i své volné chvíle. Autorovy básnické obrazy jsou zaměřeny na vyvolání ovzduší intimity, rodinných a partnerských vztahů uvnitř přírody i mezi přírodou a lidmi. Myšlenkovým východiskem sbírky je Hálkova představa přírodních zákonů jako záruky pravosti, oprávněnosti a mravní hodnoty nejen přírodních, ale i společenských jevů.\nBáseň \"Napadly písně duši mou\" je první básní sbírky.\n<poem>\n\"Napadly písně v duši mou,\"\n\"nezavolány, z nenadání,\"\n\"jako když rosy napadá\"\n\"po stéblokadeřavé stráni.\"\n\"Kol se to mihá perlami,\"\n\"i cítím dech tak mladý, zdravý,\"\n\"že nevím, zda jsou radost má,\"\n\"či pláč mé duše usedavý.\"\n\"Však rosu luna zrodila,\"\n\"a není písním v duši stání:\"\n\"tekou co slast a slza má —\"\n\"a den se chystá ku svitání.\"\n</poem>\n"}
{"id": "82642", "url": "https://cs.wikipedia.org/wiki?curid=82642", "title": "Galba", "text": "Galba\n\nServius Sulpicius Galba (24. prosince 3 př. n. l. – 15. ledna 69) byl římským císařem od 8. června 68 do své smrti. Okamžikem Galbova skonu započala v římské říši série krátce trvajících vnitřních konfliktů, k nimž došlo v roce 69, známém jako „rok čtyř císařů“.\n\nGalba si zjednal věhlas svojí pozoruhodnou politickou kariérou, v rámci níž dosáhl roku 33 konzulátu. Mimoto působil jako místodržitel v Horní Germánii a v letech 45 až 46 byl prokonzul Afriky. V roce 60 se stal správcem provincie Hispania Tarraconensis, odkud ve spojení s Gaiem Juliem Vindikem zahájil v roce 68 vzpouru proti Neronovi. Provolán císařem, vypravil se v doprovodu Marka Salvia Othona na Řím, přičemž byl uznán římským senátem a pretoriánskou gardou. Nicméně jeho strohá a přísná politika ho brzy připravila o podporu. Otho, roztrpčený tím, že nebyl jmenován Galbovým nástupcem, zosnoval proti němu spiknutí. Po pouhých sedmi měsících panování byl Galba zavražděn na Foru, čímž byla říše vržena do chaosu občanské války.\n\nGalba se narodil 24. prosince roku 3 př. n. l. nedaleko města Tarracina, ležícího jižně od Říma. Pocházel ze starobylého senátorského rodu Sulpiciů, jehož četní příslušníci náleželi k význačným osobnostem republiky. Jeho otcem byl někdejší konzul Gaius Sulpicius Galba, jeho matkou Mummia Achaica, pravnučka Lucia Mummia Achaica. Galba měl staršího bratra Gaia, který opustil Řím poté, co promrhal své jmění, a nakonec spáchal sebevraždu, neboť mu Tiberius odmítl přidělit správu provincie. Po matčině smrti byl Galba adoptován otcovou druhou manželkou Livií Ocellinou, po níž zdědil rozsáhlý nemovitý majetek poblíž Tarraciny. V důsledku adopce znělo Galbovo jméno až do momentu jeho nástupu na trůn Lucius Livius Ocella Sulpicius Galba.\n\nAčkoli pocházel z urozené a zámožné rodiny, nepoutal Galbu žádný příbuzenský svazek k císařům julsko-klaudijské dynastie. Už v době svého mládí byl znám pro své mimořádné schopnosti a podle Tacita předpověděli Augustus i Tiberius jeho budoucí vzestup k nejvyšším hodnostem. Livie, Augustova manželka a Tiberiova matka, ho zahrnovala svou náklonností, díky čemuž Galba rychle postupoval v počátcích své politické kariéry. Ve své závěti mu měla dokonce odkázat značné bohatství, jež mu však Tiberius odmítl vyplatit. Galba se oženil s Lepidou, s níž měl dva syny, kteří ovšem zemřeli v průběhu jeho života. Když ovdověl, snažila se ho neúspěšně získat Agrippina mladší, matka Nerona, jíž si znepřátelil svojí netečností. Suetonius to vysvětluje tím, že Galba upřednostňoval muže před ženami.\n\nO Galbově rané veřejné činnosti se dochovalo jenom málo podrobností, každopádně v roce 20 byl ustaven praetorem, aniž dosáhl zákonem stanoveného věku. V této funkci uspořádal při hrách \"ludi florales\", konaných k uctění bohyně Flory, vystoupení slonů kráčejících po laně. Následně byl vyslán jako místodržitel do provincie Aquitanie a v roce 33 se domohl konzulátu. Za vlády Caliguly byl v roce 39 pověřen velením nad legiemi v Horní Germánii. Zde si vysloužil respekt přísnými a ráznými opatřeními, jimiž navrátil vojsku kázeň, a v pozdějších letech dobyl vítězství v boji s kmenem Chattů. Při zastávání všech dalších velitelských postů projevoval Galba obdobné zaujetí pro udržování disciplíny, což odpovídalo jeho povaze tvrdého aristokrata starého republikánského střihu. Jeho výkony nezůstaly nepovšimnuty, pročež byl poctěn udělením triumfálních odznaků (\"ornamenta triumphalia\") a navíc byl obdařen několika kněžskými úřady.\n\nPo Caligulově zavraždění byl svými přáteli vyzýván, aby se ujal vlády. Navzdory tomu Galba setrval loajálně při Claudiovi, jenž ho řadil mezi své nejbližší společníky. V roce 45 ho císař vybral za prokonzula Afriky, v níž pobýval dva roky, během nichž zdárně obnovil pořádek v provincii a zkrotil neklidný domorodý kmen. Claudiově přízni učinil konec císařův sňatek s Agrippinou mladší v roce 49, načež se Galba stáhl do ústraní. Teprve za Neronova panování byl v roce 61 jmenován správcem Hispanie Tarraconensis. V tomto období Galbovy veřejné dráhy však v jeho chování začaly stále více převládat lhostejnost a apatie. Historikové nabízejí dvě možná vysvětlení jeho tehdejšího počínání: Galba buď nechtěl případnou aktivitou vzbuzovat Neronovu nepatřičnou pozornost a nedůvěru, anebo byl sužován vzrůstající nemohoucností zapříčiněnou sešlostí věkem. Tacitus v této souvislosti tvrdí, že ve vnímání všech byl vhodným uchazečem císařské hodnosti, dokud se nechopil moci. Přesto byl Galba vzhledem ke svému znamenitému rodokmenu, rodinné tradici a výtečné službě státu nejvýznamnějším Římanem žijícím v závěru Neronova panování.\n\nV březnu 68 se Gaius Julius Vindex, místodržitel Gallie Lugdunensis, vzbouřil proti Neronově tyranii. Ačkoli Galba byl dopředu obeznámen s Vindikovými záměry, zřejmě kvůli nespokojenosti s Neronovými ničemnostmi nepodal do Říma zprávu o chystané revoltě. Tím ovšem ještě přiživil podezřívavost císaře, toužícího odstranit každého jedince vynikajícího svým rodem nebo činy. Krátce nato se Galbovi donesla informace o tom, že ho Nero nařídil zavraždit. Za těchto okolností se rozhodl podpořit Vindikovo povstání a 3. dubna 68 se ve městě Carthago Nova (dnešní Cartagena) nechal prohlásit „zástupcem senátu a lidu římského“ (\"legatus senatus populique Romani\"). Prozatím se tedy zdráhal převzít císařský titul, třebaže zjevně usiloval dosáhnout vlády nad říší. Galba se záhy obklopil sborem rádců (\"consilium\"), čímž dával najevo, že žádné rozhodnutí nečiní pouze on sám, nýbrž po konzultaci se svým okolím. Současně naznačoval úmysl znovu zavést dřívější Augustův způsob řízení státu založený na souladu principa a senátu.\n\nNa stranu Galby se ihned přidali i ostatní správcové hispánských provincií, včetně Marka Salvia Othona. Protože disponoval jen jedinou legií, začal Galba neprodleně sbírat další vojenské síly. Mezitím odpadla od Nerona rovněž Afrika, v níž se vzbouřil Lucius Clodius Macer, který odřízl Řím od tamějších zásob obilí. Jelikož Macer patrně choval imperiální ambice, byl na příkaz Galby ještě v témže roce popraven. V květnu 68 vytáhl Lucius Verginius Rufus, velitel legií v Horní Germánii, v čele rýnských vojenských sborů proti Vindikovi, jehož porazil v bitvě u Vesontia (Besançon). Vindikova porážka a smrt uvrhla Galbu do bezradnosti, jíž však zanedlouho rozptýlil úplatný pretoriánský prefekt Gaius Nymphidius Sabinus. Ten pozvedl Galbovu odvahu, když za slib finanční odměny zbavil Nerona podpory pretoriánské gardy. Přestože Galba dosud prodléval v Hispánii, 8. června 68 potvrdili senátoři jeho nárok na trůn. Sesazen senátem a opuštěn svými příznivci, spáchal Nero vzápětí sebevraždu. Jakmile se Galba dozvěděl o tomto vývoji, přijal titul caesara a vypravil se do Říma.\n\nV červenci dorazil Galba do galského města Narbo (Narbonne), v němž se setkal se senátní delegací. Zatímco se nový císař rozvážně blížil k hlavnímu městu, Řím byl stále svírán nejistotou, k čemuž přispívala přítomnost neobvykle vysokého počtu vojáků, shromážděných Neronem pro boj s Vindikem. Nymphidius Sabinus se pokoušel využít Galbovy absence k provedení převratu, jelikož si ale nedokázal zajistit oddanost pretoriánské gardy, byl jejími příslušníky zabit. Galba v reakci na tento incident nařídil popravit všechny důstojníky nakloněné Nymphidiovi a na jejich místa dosadil sobě věrné lidi. Již dosti napjaté poměry se ještě dále vyhrotily, neboť nedaleko Říma došlo ke střetnutí Galbova vojska s bouřícími se námořníky, nedávno odvedenými Neronem do vojska, z nichž mnozí byli během nastalého boje pozabíjeni. V atmosféře poznamenané tímto masakrem a všeobecným strachem vstoupil Galba, doprovázený Othonem, v říjnu 68 do hlavního města.\n\nGalbův prvotní úkol představovala konsolidace státních financí, takřka rozvrácených Neronovou marnotratností, čehož chtěl dosáhnout nepopulárními úspornými opatřeními. Horlivě usiloval o navrácení četných nákladných darů rozdaných Neronem, tím si ale znepřátelil leckteré důležité osobnosti. Galba také pozbyl sympatie armády odepřením slíbené odměny, protože jak pravil: „své vojáky si vybírám, nekupuji je.“ Svojí domnělou hrabivostí a zjevným odporem k okázalosti si odcizil římský lid. Galbovo stáří snižovalo jeho vitalitu, tudíž přenechal velký díl moci v rukou svých důvěrníků. Císař se tak ocitl zcela ve vleku skupiny oportunistických a zkorumpovaných rádců, mezi něž patřili Titus Vinius, který se stal v nadcházejícím roce Galbovým kolegou v konzulátu, pretoriánský prefekt Cornelius Laco a Galbův propuštěnec Icelus Marcianus. Obzvláště posledně jmenovaný se těšil prachmizerné pověsti, přičemž v průběhu několik měsíců trvajícího Galbova panování shromáždil obrovský majetek. Bezohledná císařská politika a především beztrestnost jeho favoritů vyvolaly vůči Galbovi nenávist lidu i vojska.\n\n1. ledna 69 se Hordeonius Flaccus, nový velitel v Horní Germánii, obrátil na své legie a vyzval je k obnovení přísahy věrnosti císaři. Vojáci to odmítli vykonat a místo toho zničili Galbovy podobizny. Následujícího dne se vzbouřili také legionáři v Dolní Germánii, kteří provolali svého velitele Aula Vitellia novým císařem. Toto otevřené povstání odhalilo Galbovi míru neoblíbenosti jeho vlády. Ve snaze zabránit svému svržení ustanovil svým nástupcem Lucia Calpurnia Pisona Liciniana, jehož 10. ledna adoptoval. Piso pocházel ze vznešené rodiny, avšak byl mladý a postrádal nezbytné politické a vojenské zkušenosti. Galbova volba následníka nijak neposílila jeho chatrné postavení, zvláště když pobouřeným pretoriánům odmítl vyplatit obvyklé donativy poskytované při takovéto události.\n\nOtho, Galbův někdejší podporovatel, jenž si sám činil naděje na nástupnictví, byl rozlícen tím, že byl opomenut a navázal proto kontakt s nespokojenými pretoriány. Ti ho záhy přijali za svého císaře. Galba se poté vypravil k osobnímu setkání s rebely, ovšem byl natolik zesláblý, že musel být přepravován v nosítkách. Při cestě byl na Foru Romanu zastižen oddílem Othonovy jízdy, načež byl v ranních hodinách 15. ledna 69 zabit poblíž místa nazývaného Lacus Curtius. Podle Plútarchova podání nastavil Galba svým vrahům krk a pobídl je slovy: „Jen to udělejte, bude-li to k prospěchu římského národa.“ Piso chtěl vyhledat ochranu ve Vestině chrámu, nicméně byl dostižen a rovněž zabit. Uťaté hlavy Galby a Pisona byly nabodnuté na kopí nošeny po městě a v pretoriánském táboře odevzdány Othonovi. Jeden z Galbových otroků později uložil jeho hlavu společně s tělem do hrobky v císařské zahradě při \"Via Aurelia\". Kolem sto dvaceti lidí se dožadovalo od Othona odměny za zabití Galby. Vitellius je po svém vítězství nad Othonem nechal všechny vypátrat a popravit.\n\nGalba projevil ve své dlouhé kariéře mimořádný talent a ambice. V období panování císařů julsko-klaudijské dynastie zastával nejvyšší politické a vojenské funkce, tudíž disponoval bezvadnou kvalifikací a především schopnostmi potřebnými k výkonu císařské hodnosti. Soudobí antičtí dějepisci přesto jeho krátce trvající působení v roli císaře hodnotili spíše negativně. Tacitus charakterizoval Galbu jako slabého a starého člověka, jenž „měl jednoznačně vladařské předpoklady, ale nikdy nevládl.“ Moderní historiografie k němu zaujímá méně kritický postoj, přičemž nejzávažnější Galbova chyba je spatřována v jeho přístupu k armádě. K vojsku v Horní Germánii se zachoval velmi neopatrně a jeho politika vůči pretoriánské gardě se vyznačovala krátkozrakostí. Vzhledem k tehdejším poměrům v říši Galba až nerealisticky spoléhal na tradiční ukázněnost vojáků, jimž odmítal udělit požadované prémie. Kromě toho se spoléhal na nekompetentní rádce, kteří ho odloučili od reality a umožnili Othonovi provést spiknutí. Nestřídmost jeho stoupenců pak prohloubila nevoli, s níž byla přijímána Galbova vláda. Již tak vratkou císařovu pozici dále podlomilo ustavení Pisona, mladého muže naprosto nepostačujícího na úkol, s nímž se měl vypořádat, následníkem. Nestabilní politická situace se nakonec ukázala nad síly unaveného, letitého senátora, takže Galbův režim skončil paradoxně stejným způsobem jako předchozí Neronova hrůzovláda. Musel uplynout celý jeden rok naplněný krveprolitím a bratrovražedným bojem mezi Římany, než mohl být principát znovu stabilizován.\n\n\n"}
{"id": "82643", "url": "https://cs.wikipedia.org/wiki?curid=82643", "title": "KV-8", "text": "KV-8\n\nKV-8 byl sovětský plamenometný tank. \n\nV roce 1941 se objevil plamenomet ATO-41, který se začal montovat do tanku KV-1. Kvůli plamenometu se ale musela změnit věž. Namísto 76,2 mm kanonu se namontoval 45 mm kanon a s ním spřažený kulomet byl vyměněn za plamenomet. Tyto plamenometné tanky se však příliš neosvědčily, neboť vnitřní nádrže hořlaviny měly objem pouhých 100 litrů, což značně omezovalo taktické použití, a kromě toho plamenomety byly zatíženy ještě dalšími technickými nedostatky. Většina těchto nedostatků se však podařila vyřešit zavedením nového plamenometu ATO-42 s většími nádržemi. Ty se již vsazovaly jen do tanků \"KV-1S\", přeznačených na \"KV-8S\".\n\nPlamenomet ATO-42 mohl vystřelit čtyři nebo pět šlehů po dobu 10 sekund. Největší dosah se zahuštěnou hořlavinou byl 120 m. Sovětské plamenometné tanky byly organizovány ve zvláštních praporech o třech rotách.\n"}
{"id": "82645", "url": "https://cs.wikipedia.org/wiki?curid=82645", "title": "UV", "text": "UV\n\nSpojení písmen U a V (nebo Ú a V) může mít různé významy:\n\n"}
{"id": "82649", "url": "https://cs.wikipedia.org/wiki?curid=82649", "title": "Jan Koller", "text": "Jan Koller\n\nJan Koller (* 30. března 1973 Praha ) je bývalý český fotbalový útočník a reprezentant. Reprezentoval ČR také v plážové kopané. Od léta 2014 působil jako trenér AS Monaco C.\n\nDříve působil v klubu AS Cannes ve třetí francouzské lize, ještě dříve hrál v ruském klubu Křídla Sovětů Samara. S 55 góly je historicky nejlepším střelcem české i československé fotbalové reprezentace. Se 180 vstřelenými góly je na děleném čtvrtém místě v Klubu ligových kanonýrů. Se svými impozantními fyzickými parametry (202 cm výšky a cca 107 kg váhy) představoval v zápase vážnou hrozbu pro obranu soupeře.\n\nV současnosti se věnuje plážové kopané. Je také členem týmu Real TOP Praha, v jehož dresu se zúčastňuje charitativních zápasů a akcí. Je ženatý, s manželkou Hedvikou mají dvě děti – dcery Hedviku a Kateřinu.\n\nJan Koller měří 202 cm a byl jedním z nejvyšších profesionálních fotbalistů v Evropě. Také proto začínal v mládežnických klubech jako brankář. Z divizního klubu FC ZVVZ Milevsko si ho v roce 1994 vytáhla AC Sparta Praha, kde začal svou profesionální kariéru. Nastupoval na hrotu útoku často s dalším vysokým hráčem Vratislavem Lokvencem, s nímž se potkával i v české reprezentaci.\n\nSparta dostatečně neodhalila jeho potenciál, na Letné strávil 2 roky a přestoupil do týmu belgické ligy KSC Lokeren.\n\nV Belgii nastal obrat a Janu Kollerovi se začalo dařit. Prožil zde jedno z nejlepších období své fotbalové kariéry, během tří sezón v 97 zápasech nastřílel celkem 43 gólů a stal se nejlepším střelcem belgické nejvyšší soutěže za sezónu 1998/1999 (vstřelil 24 branek). V týmu Lokerenu se potkal mj. s dalšími českými hráči Romanem Vonáškem, Janem Musilem a Václavem Budkou. Jeho gólová potence neunikla pozornosti špičkového belgického klubu RSC Anderlecht, který si českého hráče přivedl v roce 1999 do svých řad.\n\nV Anderlechtu strávil Koller 2 sezóny, v obou slavil s klubem ligový titul (sezóny 1999/00 a 2000/01). Mimo ligové tituly vyhrál dvakrát i belgický Superpohár. V roce 2000 obdržel ocenění „\"Zlatá kopačka\"“, které se v Belgii uděluje nejlepšímu hráči ligové sezóny. V Anderlechtu vytvořil útočnou dvojici s kanadským fotbalistou Tomaszem Radzinskim. Fotbalová hvězda Jana Kollera strmě stoupala a po pěti letech strávených v Belgii přišlo angažmá v prestižní německé Bundeslize, koupila jej Borussia Dortmund.\n\nV německém týmu se sešel s dalším českým reprezentantem Tomášem Rosickým. Hned v první sezóně 2001/02 získali čeští hráči s klubem bundesligový titul. O rok později se s Borussií probojovali až do finále Poháru UEFA, v němž však podlehli nizozemskému Feyenoordu 3:2 (Koller skóroval v 58. minutě).\n\nCo si zapamatoval ze svého brankářského umění musel Jan Koller ukázat v zápase Bundesligy proti Bayernu Mnichov v sezóně 2002/03. Během vypjatého zápasu byl ve druhém poločase vyloučen brankář Borussie Dortmund Jens Lehmann a utkání musel dochytat hráč z pole. Do brány šel Jan Koller (za stavu 2:1 pro Bayern). Ten přes šance mnichovských hráčů po zbytek zápasu míč za svá záda nepustil a vysloužil si za to ocenění sportovního magazínu \"Kicker\", jenž jej zařadil do sestavy kola Bundesligy – na pozici brankáře.\n\nDo roku 2006 odehrál Jan Koller za vestfálský klub celkem 137 zápasů a vstřelil 59 branek.\n\nZ německé Bundesligy se hráč přesunul do francouzské Ligue 1, podepsal smlouvu s klubem AS Monaco. Zde odehrál dvě sezóny s bilancí 51 zápasů a 12 vstřelených branek. Hrál s dresem číslo 9.\n\nPo anabázi v monackém klubu zamířil Jan Koller zpátky do německé Bundesligy, nyní do klubu 1. FC Norimberk. Za klub odehrál v sezóně 2007/08 14 zápasů a dal 2 góly. V týmu byli i další Češi – Tomáš Galásek a Jaromír Blažek, ale legionářům se nepodařilo udržet klub v první lize. Norimberk doplatil na slabou sezónu, skončil na 16. příčce ligové tabulky, což znamenalo sestup do druhé německé Bundesligy a Jan Koller z Norimberku odešel do Samary.\n\n23. června 2008 přestoupil Koller za 1 milion € do ruského klubu Křídla Sovětů Samara, který o něj měl velký zájem. Předem avizoval, že zde nezůstane dlouho, neboť se vrátí za rodinou. Mimo ruský klub měl o Jana Kollera zájem i anglický Birmingham City a pražská Sparta. Samara nabídla nejlepší podmínky, v klubu se navíc sešel s dalším českým reprezentantem Jiřím Jarošíkem.\n\n27. září 2008 se dvakrát prosadil hlavou ve vypjatém utkání 23. kola ruské ligy proti Dynamu Moskva (domácí Samara dohrávala v 9 hráčích, Dynamo v deseti) a otočil stav utkání z 1:2 na 3:2. Samara přišla o body v závěru utkání, kdy Australan Wilkshire proměnil nařízený pokutový kop a srovnal na konečných 3:3.\n\nZa Samaru odehrál 46 utkání, vstřelil 16 branek a po roce a půl se vrátil domů. S rodinou se přestěhoval do oblíbeného Monaka.\n\nNa začátku roku 2010 se upsal třetiligovému francouzskému klubu AS Cannes do června 2011, ačkoli o něj byl zájem v Německu a Číně. Stál o něj mj. německý bundesligový klub Hamburk. Český hráč však z rodinných důvodů upřednostnil návrat do Monaka a měl zájem o angažmá v blízkých francouzských klubech OGC Nice nebo AS Cannes. V třetiligovém francouzském klubu dostal dres s číslem 23.\n\nMj. kvůli zdravotním problémům ukončil profesionální hráčskou kariéru v srpnu 2011. Fotbal však hrát nepřestal, pomáhá týmu Smetanovy Lhoty v okresním přeboru.\n\nJan Koller odehrál za výběr České republiky do 21 let tři utkání (bilance 1 výhra a 2 prohry), v nichž vstřelil jeden gól.\n\nProsadil se střelecky hned ve svém prvním zápase, 5. září 1995 vstřelil na stadionu SK Dynama v Českých Budějovicích úvodní gól zápasu kvalifikace o Euro \"21\" 1996 proti Norsku, národní tým vedení neudržel a podlehl soupeři 1:2.\n\nDalší kvalifikační zápas odehrála česká „jedenadvacítka“ s Kollerem v sestavě rovněž doma (14. listopadu 1995), porazila Lucembursko 4:0. Posledním vystoupením Jana Kollera v dresu „lvíčat“ bylo přátelské utkání 23. ledna 1996 v Portugalsku, které soupeř z Pyrenejského poloostrova vyhrál 1:0.\n\nJan Koller byl dlouhou dobu výrazným útočným hrotem českého reprezentačního A-mužstva. Vzhledem k jeho schopnostem a také výšce byla často stanovena taktika národního týmu posílat na něj dlouhé míče, které si Jan Koller dokázal zpracovat tak, aby zakončil, případně je zpracoval pro druhého útočníka (např. Milana Baroše).\n\nS reprezentací postoupil na Euro 2004, svými góly pomohl např. i k postupu na Mistrovství světa 2006. Drží rovněž současný rekord v počtu vstřelených branek za české reprezentační A-mužstvo. Konec své reprezentační kariéry naplánoval na rok 2008 po účasti na EURU 2008, kde dal v zápase proti Turecku (kde český tým ztratil před koncem utkání vedení 2:0 a nakonec prohrál 2:3 a byl vyřazen již v základní skupinové fázi) svůj poslední gól s pořadovým číslem 55. Po tomto šampionátu svou reprezentační kariéru ukončil, v dubnu 2009 však přiznal, že by o návratu do reprezentace uvažoval. K návratu došlo 5. září 2009 v utkání kvalifikace MS proti Slovensku (remíza na Tehelném poli v Bratislavě 2:2), po něm ale ohlásil definitivní konec reprezentační kariéry. Celkem odehrál v národním dresu A-mužstva České republiky 91 zápasů s bilancí 58 výher, 15 remíz a 18 proher. 55 vstřelených gólů v 91 utkáních činí průměr 0,6 gólu na zápas.\n\nPrvní zápas v seniorské reprezentaci odehrál 9. února 1999 v Bruselu s Belgií, ČR vyhrála 0:1. V tomto přátelském utkání také zaznamenal svou první branku v národním dresu A-mužstva, když v 73. minutě vstřelil jediný gól zápasu.\n\nStřelecky nejvydařenější zápas v reprezentaci odehrál Jan Koller 8. června 2005, kdy na teplickém stadionu v kvalifikačním utkání na MS 2006 vsítil 4 góly Makedonii v rozmezí 41. a 52. minuty (utkání skončilo jasným vítězstvím českého týmu 6:1). V 73. minutě mohl přidat i pátý zásah, ale k nařízenému pokutovému kopu se postavil Tomáš Rosický a zvýšil na průběžných 5:1. Navíc zaznamenal dalších 10 zápasů, v nichž vstřelil 2 branky.\n\nÚčast Jana Kollera na šampionátech:\n\nSeznam gólů Jana Kollera v české fotbalové reprezentaci do 21 let \nSeznam všech 55 gólů Jana Kollera ve fotbalovém A-mužstvu České republiky \n\nPo ukončení profesionální fotbalové kariéry rovněž avizoval, že má zájem reprezentovat Českou republiku v plážové kopané. Ve dnech 15. – 17. června 2012 se zúčastnil turnaje v plážovém fotbale Beach Soccer International, jenž proběhl ve francouzském městě Saint-Tropez.\n\nV únoru 2013 se zúčastnil turnaje v plážové kopané v Praze, kde pomohl Bohemians 1905 osmi góly ve čtyřech zápasech k celkovému třetímu místu. Stal se druhým nejlepším střelcem turnaje za desetigólovým Tomášem Peteříkem a byl vyhlášen za nejlepšího hráče celého turnaje. Při své premiéře v národním týmu ČR v plážové kopané 21. července 2013 přispěl jedním gólem k vítězství 5:2 nad Slovenskem v přípravném zápase konaném v Písku. Skóroval tradičně hlavou.\n\nV létě 2014 se stal trenérem francouzského amatérského týmu AS Monaco C ze sedmé francouzské ligy.\n\n\n"}
{"id": "82650", "url": "https://cs.wikipedia.org/wiki?curid=82650", "title": "Mauzoleum", "text": "Mauzoleum\n\nMauzoleum je monumentální hrobka nebo také monumentální náhrobní stavba. Název vznikl podle hrobky perského satrapy Mausola II. čili Mauzolea v Halikarnassu (350 př. n. l.) v dnešním Turecku.\n\nNěkterá známá mauzolea ve světě řazená dle roku svého vzniku:\n\n\n"}
{"id": "82657", "url": "https://cs.wikipedia.org/wiki?curid=82657", "title": "Mírová pod Kozákovem", "text": "Mírová pod Kozákovem\n\nMírová pod Kozákovem je jednou z větších obcí v Libereckém kraji v okrese Semily. Na rozloze 19 km² zde žije  obyvatel.\n\nObec se rozkládá mezi městem Turnov a horou Kozákov v nadmořské výšce od 240 do 744 m, podélná osa měří asi 7 km. Hlavní osou je silnice (II/283, II/282) spojující Turnov a Koberovy.\nMírová vznikla roku 1960 sloučením čtyř menších samostatných obcí Vesec (osady Vesec, Smrčí, Prackov), Loktuše, Sekerkovy Loučky (osady Sekerkovy Loučky, Chutnovka, Dubecko, Kvítkovice, Stebno) a Bělá (osady Bělá, Bukovina, Rohliny, Hrachovice, Chloumek). Posléze byla z obce Turnov přičleněna osada U Rybníků; výstavbou rodinných domků vznikla z původní samoty Záholice další osada. Nejstarší zmínky o částech obce jsou z roku 1230. Zvláštností je, že obec nemá jednotné centrum, tvoří ji velmi malé vesničky. Obecní úřad sídlí v bývalé škole na Chutnovce, základní škola v Bělé. V současné době se obec dělí na 14 částí.\n\nPahorkatinný reliéf obce významně narušuje na východní straně nejvyšší vrch Českého ráje Kozákov s překrásnými výhledy. Podstatná část západního svahu Kozákova patří do katastru obce. Kromě vlastního vrcholu zde najdeme řadu turisticky poutavých míst. Měsíční údolí (též nazývané Proskalí) u osady Vesec je kaňon sevřený dvojicí skloněných pískovcových ker. Na jeho severním okraji najdeme Babí a Kudrnáčovu pec, jeskyně typu abri, kde bylo doloženo dočasné přebývání člověka mladší doby kamenné. Z východní strany se nad Měsíční údolí vypíná pískovcový hřeben Hrádek zakončený Drábovnou, uměle vylámanou světničkou ve skále, která měla ve středověku funkci ostrahy při kupecké stezce. Nad Loktušemi je na okraji lesa malebná Radostná studánka, o něco dále najdeme Votrubcův lom, naleziště polodrahokamů, který je však již mimo katastr obce.\nNa sever pokračuje hřbet Kozákova přes sedlo Vzdychánek na Prackovský vrch, vrcholová stezka je místem dalekých výhledů.\n\nNa úbočí Kozákova se odedávna nacházely na chudých políčkách polodrahokamy (achát, jaspis, chalcedon, křišťál, záhněda, ametyst). Při návštěvě místních hřbitovů si můžeme povšimnout řady pomníků s výzdobou z těchto kamenů.\nDruhou turisticky lákavou částí obce je vnitřní (západní) část pískovcových Klokočských a Betlémských skal s několika roklemi a jeskyněmi, z nichž Postojná je největší jeskyní v Českém ráji. V nedaleké Jislově jeskyni byly nalezeny doklady o osídlení lidmi ze starší doby kamenné. Klokočské skály jsou na jižní straně ukončeny zříceninou hradu Rotštejna, v 90. letech minulého století místními nadšenci upravenou. Na Rotštejně a ve Smrčí se točily exteriéry českého filmu \"Přijela k nám pouť\" (1973).\n\nObě zmíněné zalesněné oblasti jsou součástí CHKO Český ráj a jsou vyhledávány houbaři a sběrateli dalších lesních plodů (borůvky, brusinky).\n\nNa vyvýšeném místě uprostřed lesa byla po roce 2000 postaven u osady Dubecko telekomunikační převaděč, který byl na přání občanů upraven v rozhlednu.\n\nOsou obce je potok Stebeňka, který pramení v Koberovech u Železného Brodu. Protéká zprvu k jihu a od Loktuš k západu. V okolí Sekerkových Louček bývalo devět rybníků, z nichž tři (v osadě U Rybníků) - Cihlák, Křižák a Nohavice - jsou dosud funkční a plní funkci rybolovnou i krajinotvornou. Kromě vodního ptactva a ryb zde žije několik druhů žab, velmi hojná je zvláště ropucha obecná. Upravené rameno potoka Stebeňky rybníky protéká na cestě k Turnovu, kde se vlévá do Jizery.\n\nNa potoce bývaly tři mlýny, z nichž tři jsou zachovány (Dubecko, Sekerkovy Loučky, Chloumek), první z nich je dosud funkční, ovšem na elektrické bázi. V Loktuších se zleva vlévá do Stebeňky potok Radostná, který pramení uprostřed svahu Kozákova v Radostné studánce.\n\nZdejší lesy jsou vydatnou zdrojnicí pitné vody, čehož obec využívá k propojenému systému vodovodů.\n\nObcí Mírová pod Kozákovem prochází hlavní silnice 2. třídy spojující Turnov s Lomnicí nad Popelkou a Semily (s pokračováním do Krkonoš) a silnice Železný Brod – Rovensko pod Troskami. Dopravě obyvatel slouží především vlastní osobní vozy; provoz linkových autobusů byl v 90. letech minulého století redukován a do některých menších částí (např. Prackov, Bukovina) autobusová doprava nebyla nikdy zavedena.\n\nObyvatelstvo obce se odpradávna zabývalo zemědělstvím, bylo poddáno různým panstvím (Rotštejn, Hrubá Skála, Hrubý Rohozec). Chudé rodiny si přivydělávaly vedlejší činností, především sklářstvím a kamenářstvím (broušení polodrahokamů, skleněných perel, výroba skleněných perliček a figurek, výroba bižuterie). V obci se nacházejí také velká ložiska písku, tato ložiska byla v minulosti těžena a písek využíván hlavně ve stavebnictví a sklářství, při zemědělství existovala přidružená řemesla (kovářství, sedlářství, kolářství apod.).\n\nDnes v obci působí místo bývalého velkého JZD Mír několik soukromých firem, další rolníci hospodaří samostatně. V současnosti převažuje živočišná výroba, hlavně pastevecký chov hovězího dobytka, drobní majitelé pozemků chovají i ovce a kozy. Z rostlinné výroby jmenujme pěstování brambor, pšenice, žita, řepky olejky, pícnin.\n\nMírová má několik menších firem na zpracování skla, umělých hmot, zastoupen je průmysl strojírenský a polygrafický, vyrábí se zahradní bazény. Je tu i řada živnostníků. V osadách stávalo množství obchodů a pohostinství, dnes většinou uzavřených nebo přeměněných v moderní motoresty a penzióny.\n\nZ původních škol je v provozu malotřídka v Bělé. Obec nemá vlastní kostel, římští katolíci patřili k farnostem Hruštice a Kostelní Loučky. Dnes jsou občané většinou bez vyznání, zčásti katolíci, část vyznává evangelické (českobratrské) náboženství, modlitebnu mají v Turnově a v Koberovech. V Bělé stojí moderní Dům seniorů.\n\nKulturní život se soustřeďuje do Bělé a do Vesce, kdysi živý spolkový život udržuje TJ Sokol Vesec (taneční zábavy, sportovní soutěže), hasičské sbory a Osvětové besedy. Agilní je od 90. let fungující fotbalový oddíl. Ve Vesci a v Bělé jsou menší koupaliště. Ve Vesci je větší rekreační zařízení.\n\nMírová pod Kozákovem je prosperující obcí se solidní občanskou vybaveností a trvalou výstavbou rodinných domků. Roku 2004 byla vyznamenána titulem Obec roku za Liberecký kraj.\n\n\n"}
{"id": "82658", "url": "https://cs.wikipedia.org/wiki?curid=82658", "title": "Reflex (časopis)", "text": "Reflex (časopis)\n\nReflex je český společenský týdeník vycházející od dubna roku 1990. Věnuje se široké škále politických, ekonomických, sociálních či kulturních témat z domova i zahraničí. Od počátku se profiloval jako nezávislé liberální médium s pestrou paletou vyhraněných autorů a seriózním, ale odvážným přístupem i ke kontroverzním tématům. Během 10. let je patrný příklon na pozice liberálního konzervatismu.\n\nČasopis vznikl bezprostředně po sametové revoluci zejména z iniciativy Petra Hájka. U jeho zrodu byli dále např. Josef Klíma, Petr Volf, Vladimír Bystrov, Jaromír Štětina a z dodnes působících Milan Tesař nebo Bohumil Pečinka. Originální a v hlavních rysech stále používanou grafiku vytvořil Aleš Najbrt. Časopis zpočátku vydávala tiskárna Grafoprint.\n\nVydavatelem časopisu je od roku 1993 společnost s dnešním názvem Czech News Center – časopis se vydává v Česku, k dostání je ale také na Slovensku, Belgii, Německu, Rakousku, Švýcarsku a Lucembursku. Patří k nejčtenějším tuzemským magazínům svého druhu (prodaný náklad 64 008 výtisků \"(02/2011, zdroj ABC ČR)\", čtenost 289 000 čtenářů \"(4.Q/2010 + 1.Q/2011, zdroj Mediaprojekt)\", konkurenty jsou mu Týden a Instinkt. Unie vydavatelů udělila Reflexu titul Časopis roku 2005, 2006, 2007 a 2008 v kategorii společenský časopis. Přesto od počátku 21. století docházelo k mírnému, ale setrvalému poklesu prodejnosti, což přispělo k odvolání dlouholetého šéfredaktora Petra Bílka. Za jeho nástupce Pavla Šafra začal Reflex využívat provokativní fotomontáže na obálce a jeho obsah se více názorově vyhranil. Ohledně zvýšení prodejnosti Šafr uspěl, byl ale kritizován za bulvarizaci, např. ze strany oceňovaného fotografa Reflexu Jana Šibíka.\n\nV časopisu od roku 1995 vychází provokativní satirický komiks \"Zelený Raoul\" a v letech 2002–08 zde byl otiskován také komiks \"Hana a Hana\".\n\nOd ledna 2005 do prosince 2007 byl \"Reflex\" rozšířen o přílohu EX (kulturní průvodce), která od 3. ledna 2008 vycházela pouze v elektronické podobě. Dvakrát ročně také vycházel samostatný titul \"X (Reflex interview)\", který obsahuje původní rozsáhlé rozhovory s 10 osobnostmi z oblasti umění, vědy, sportu a politiky, které připravili přední redaktoři a fotografové časopisu Reflex a několikrát do roka najdou čtenáři na stáncích Reflex Speciál. \n\nJednou z aktivit \"Reflexu\" byl Cannabis Cup, tradiční fotografická soutěž pořádaná již od roku 2004. V rámci této soutěže Reflex publikoval na stránkách časopisu vítězné fotky konopí, které vybírala odborná porota ze stovek přihlášených fotografií a obrázků. Posledním ročníkem bylo jubilejní 10. konání a to v březnu roku 2014. V roce 2009 uvedl Reflex amatérskou fotografickou soutěž AKTY X.\n\nExistuje i online verze časopisu, kde je v placené sekci k nalezení aktuální tištěné vydání i archív starších čísel časopisu. V roce 2010 magazín za svoji internetovou podobu získal v soutěži Křišťálová Lupa 8. místo v kategorii média – všeobecná.\n\n\n\"stav počátkem roku 2019\"\n\n\n\n"}
{"id": "82663", "url": "https://cs.wikipedia.org/wiki?curid=82663", "title": "Svídnická borovice", "text": "Svídnická borovice\n\nSvídnická borovice je památný strom rostoucí u obce Svídnice nad úvozem silnice směřující do města Choceň.\n\nNovodobě je borovice chráněná od roku 1980 jako chráněný přírodní výtvor. Již na přelomu 30. a 40. let 20. století ale byla chráněná \"Státním památkovým úřadem v Praze\".\n\nVe výšce 270 centimetrů se od kmene oddělují až 20 centimetrů silné větve, které jsou sehnuté k zemi. Kuželovitá koruna zakrývá plochu asi 250 m². Vršek byl suchý, do kůry vyřezané křížky (1940).\n\nStromu se týká několik pověstí. Podle jedné za křižáckých válek odjel místní rytíř od manželky a syna bojovat do Palestiny proti bezvěrcům. Když se po čase vracel domů, přivezl s sebou na památku své pouti semeno jehličnatého stromu. Z něj vyrostla statná borovice, kterou po rytíři chránil i jeho syn a vnuk. Po letech byl rytířův potomek odsouzen nevinně k smrti, prosil boha o pomoc a v předvečer rozsudku vyřkl, že pokud je nevinný, obrátí se borovice přes noc kořeny nahoru. Vršek borovice jako zázrakem uschnul, takže připomínal kořeny a odsouzenec byl osvobozen.\n\nDalší pověst mluví o tom, že až bude v Čechách nejhůř, sejde se pod korunou sedm evropských králů. Smíří se a v Čechách nastanou zlaté časy. Další uvádí, že až strom zcela uschne, nastane konec světa. Podle jiné verze zanikne jen město Kostelec.\n\nBorovici byl věnován prostor v pořadu České televize Paměť stromů, konkrétně v dílu číslo 13, \"Nejen duby, buky a lípy\". Ve svém díle ji zachytil i akademický malíř Jaroslav Turek. Báseň (či přesněji řečeno veršovanou pověst) \"Borovice svidnická\" napsal a roku 1889 Alois Potěhník:\n\n\n\n"}
{"id": "82666", "url": "https://cs.wikipedia.org/wiki?curid=82666", "title": "Operace Seelöwe", "text": "Operace Seelöwe\n\nOperace Seelöwe (v překladu Operace Lvoun) byl plán nacistického Německa na invazi do Velké Británie. Původně se měla uskutečnit v roce 1940, poté byla nejprve odložena a nakonec opuštěna.\n\nTato operace měla představovat řešení válečné situace v případě odmítnutí mírové dohody, kterou Hitler Velké Británii ve svém projevu z 19. července 1940 nabídl (tzv. apel na rozum). Když k odmítnutí skutečně došlo, zintenzivnilo Německo leteckou bitvu o Británii, která měla vést ke zničení RAF a poskytnout německé straně vzdušnou převahu bezpodmínečně nutnou pro úspěšné vylodění a bezpečné zásobování vyloděných jednotek. K tomu však nedošlo, a jelikož bez splnění této podmínky byla operace příliš riskantní až neproveditelná, byla nejprve odložena a posléze odložena na neurčito.\n\nPlánování invaze dostalo velení pozemních sil a německá admiralita. Luftwaffe se plánování neúčastnila, neboť jak chlubně ujistil říšský maršál Hermann Göring německý generální štáb, „jeho“ Luftwaffe v krátkém čase získá totální leteckou nadvládu nad Anglií, čímž naprosto zlomí britský odpor a vylodění se tak stane symbolickou akcí bez většího boje. Konečně na nutnosti ovládat vzdušný prostor se shodli všichni odpovědní velitelé, a i sám Adolf Hitler si při své megalománii byl vědom, že bez tohoto kroku nelze o invazi ani uvažovat.\n\nZatímco v tomto bodu panovala všeobecná shoda, dále byla spolupráce obou složek německé branné moci velmi problematická díky pohledu na úspěšnost invaze. Velitel německé Kriegsmarine, admirál Erich Raeder, si byl vědom slabosti německé hladinové flotily (která navíc utrpěla těžké ztráty během invaze do Norska) a jeho vztah k operaci Seelöwe byl víc jak odmítavý. Němci postrádali krom dostatečného počtu vojenských také vhodná výsadková plavidla, o čemž svědčí fakt, že se většina invazní armády měla dostat na anglické pobřeží na prámech tažených remorkéry, což nahánělo husí kůži každému námořnímu veliteli. Raeder nevěřil, že i přes leteckou převahu Luftwaffe by Royal Navy zůstala pasivní a nepokusila se invazní síly napadnout. Naopak ve velení pozemních vojsk (OKH) panoval jiný pohled na věc. Náčelník generálního štábu generálplukovník Franz Halder byl zpočátku rezervovaný, ale během července 1940 zcela obrátil a stal se jedním z největších zastánců invaze. OKH vnímala vylodění jako „přechod o trochu širšího vodního toku“, který se dá zvládnout skoro ženijními prostředky. Tento optimismus lze pochopit, neboť německá armáda dosud námořní výsadky nijak neprováděla, takže většina generálů neznala úskalí při provádění operací tohoto druhu.\n\nO napjatém vztahu nejlépe svědčí vzájemné hodnocení plánů. O verzi Kriegsmarine, navrhující vylodit vojska mezi městy Dover a Ramsgate, se Halder opovržlivě vyjádril, že je to totéž, jako kdyby \"„nechal projít svoje vojsko mlýnkem na maso“\". Na adresu maximalistické verze OKH požadující vylodění mezi Doverem a přístavem Portsmouth spolu s vedlejší výsadkovou operací na ostrově White šéf operačního oddělení námořnictva admirál Otto Schniewind jedovatě poznamenal že \"„si přeje vojáky vysadit na pobřeží, nikoliv na mořském dně“\". Situaci nakonec musel řešit Hitler kompromisní variantou invaze mezi Doverem a městem Brighton, což byla menší verze armádního plánu. Tento kompromis sice nikoho nenadchl, ale oba štáby začaly podle tohoto vzoru vypracovávat společný plán invaze.\n\nPůvodní termín operace – 15. srpen – byl pouze zbožným Göringovým přáním. Ani jeho posunutí na 15. září situaci neřešilo, neboť Luftwaffe neustále narážela na houževnatý odpor RAF a námořnictvo stále nemělo shromážděn dostatečný počet transportních plavidel, takže ani tento termín se ani při dobré vůli nedařilo uskutečnit. Začátkem října Raeder konstatoval, že doposud vhodné počasí bude co nevidět minulostí, což nakonec donutilo Hitlera operaci odložit napřed na květen 1941, ale ve skutečnosti na neurčito, neboť tento termín by vážně zkomplikoval provedení operace Barbarossa.\n\nJaroslav a Ivan Hrbek, \"Salvy nad vlnami. Od výstřelu na Westerplatte po zkázu Bismarcku\" Praha. Naše vojsko. 1993\n\n"}
{"id": "82679", "url": "https://cs.wikipedia.org/wiki?curid=82679", "title": "Žampach", "text": "Žampach\n\nNázev Žampach má více míst:\n\n\nŽampach (příjmení):\n"}
{"id": "82688", "url": "https://cs.wikipedia.org/wiki?curid=82688", "title": "Václav Ženíšek", "text": "Václav Ženíšek\n\nPlukovník Václav Ženíšek (10. září 1917, Plzeň – 13. listopadu 1952, Praha) byl český voják a jedna z obětí komunistického teroru.\n\nPřed druhou světovou válkou byl příslušníkem Československé armády, po německé okupaci pracoval krátce jako úředník a posléze jako dělník. Na konci války se zapojil do plzeňského povstání a vstoupil znovu do armády. Nejdříve působil jako tlumočník, posléze se stal zpravodajcem. V roce 1948 byl po únorovém převratu poslán nejprve na dovolenou, poté do výslužby. V jeho vždy příkladném hodnocení (1945–1947 velmi dobrý) se po nástupu komunistů objevilo nevyhovující se zdůvodněním: \"mylný politický postoj, neschopen důvěrné a tajné práce a nemá snahu rozšířit si vzdělání studiem Marxe a Lenina\".\n\nV květnu 1952 byl kpt. Ženíšek zatčen, obviněn ze špionáže a velezrady. Ve vykonstruovaném procesu byl společně s plukovníkem Ladislavem Svobodou odsouzen k trestu smrti a 13. listopadu 1952 popraven.\n\nDne 4. září 1991 jej vojenský soud plně rehabilitoval. Prezident Václav Havel jej in memoriam povýšil na plukovníka.\n\n"}
{"id": "82691", "url": "https://cs.wikipedia.org/wiki?curid=82691", "title": "Garáže Řepy", "text": "Garáže Řepy\n\nGaráže Řepy jsou pražské autobusové garáže sloužící městskému dopravnímu podniku pro obsloužení západní a jihozápadní části Prahy. Nacházejí se ve stejnojmenné městské části, na jejím severním okraji, jihozápadně od křižovatky ulic Karlovarská a Slánská. V současné době vypravují řepské garáže několik desítek denních i nočních linek. Garážovány zde jsou jak standardní, tak i kloubové a nízkopodlažní autobusy.\n\nHistorie řepských garáží se začíná psát již ve druhé polovině 60. let 20. století, kdy ostatní garáže dopravního podniku měly problémy s kapacitou, neboť autobusová doprava v hlavním městě zrovna prodělávala velký rozmach. Druhým důvodem k úvahám o jejich výstavbě byl fakt, že na levém břehu Vltavy se v té době nacházely pouze jedny autobusové garáže, garáže Dejvice. První projekt vznikl v roce 1969 a podle něho mělo být v Řepích umístěno 115 autobusů. V roce 1974 došlo k přepracování projektové dokumentace a kapacita řepských garáží byla navýšena na 315 vozidel. Stavba byla zahájena o dva roky později.\n\nAutobusové garáže Řepy byly otevřeny 15. srpna 1982, přeložen sem byl kompletně personál i vozový park garáží Dejvice, do Dejvic se naopak nastěhoval personál a vozidla ze zrušených garáží Pankrác. Hlavní garážovací hala je vybavena spodním odtahem spalin, do komplexu kromě ní patří ještě gumárny, diagnostické středisko, mytí spodků vozů, stanoviště denního ošetření vozidel a ještě mnoho dalších zázemí, převážně pro zaměstnance. K 1. lednu 1983 bylo v Řepích umístěno 165 autobusů, většina typu Karosa ŠM 11, 22 nových vozů Karosa B 731 a po několika kusech dalších variant řady Š a řady 700. V následujících letech se počet autobusů zvyšoval, byly dodávány jak standardní vozy B 731 (a později i Karosa B 732), tak i maďarské kloubové autobusy Ikarus 280. Vrcholem byl rok 1991, kdy garáže provozovaly celkem 287 vozů (poslední autobusy typu ŠM 11 byly vyřazeny v průběhu roku 1988).\n\nPo sametové revoluci počet vozidel klesal až na 230 kusů k 1. lednu 1994. To již bylo zařazeno 19 kloubových autobusů Karosa B 741, které nahradily některé ikarusy. V dalších letech byl již početní stav na přibližně stejné úrovni. V roce 1996 přišel do Řep první nízkopodlažní autobus Irisbus Citybus 12M evidenčního čísla 3006. O tři roky později byl vyřazen poslední řepský Ikarus 280. V posledních letech naopak počet garážovaných autobusů mírně roste, k 1. lednu 2007 se zde nacházelo 283 vozidel, největším počtem je zde zastoupen Citybus 12M a dále Karosy B 951, B 931 a B 732. Nachází se zde i kloubové vozy B 741, B 941 a B 961. V roce 2016 se zde nachází 294 autobusů: Citybus 12M a 18M, Citelis 12M a 18M, Crossway LE, Karosy B 951, B 941 a B 961, SOR NB 12, NB 18 a BN 8,5.\n\nOd roku 2004 nahrazují Řepy i zrušené dejvické garáže. Garáže Řepy jsou po garážích Hostivař druhými nejmladšími garážemi v Praze.\n\n"}
{"id": "82695", "url": "https://cs.wikipedia.org/wiki?curid=82695", "title": "Konstruktivismus", "text": "Konstruktivismus\n\nKonstruktivismus byl název pro architektonické a umělecké hnutí, které se rozšířilo zejména v Rusku po Říjnové revoluci 1917 až do počátku 30. let. Jednu větev konstruktivismu založil „Realistický manifest“ A. Pevsnera a N. Gabo, druhou tvořili „produktivisté“ jako Alexandr Rodčenko, Varvara Stěpanova a Vladimir Tatlin.\n\nSměr zdůrazňoval technickou dokonalost a krásu hmoty, účelnost stavby a odmítal každý luxus. Prolínal se s raným funkcionalismem. Na rozdíl od něj dává větší důraz na dynamismus (vertikalita konstrukcí, diagonály).\n\n\n\n\nKonstruktivisté byli průkopníci techniky fotografické montáže. Díla Gustava Klutsise \"Dynamické Město\" a \"Lenin a elektrifikace\" (1919–1920) jsou prvním příkladem tohoto způsobu montáže, která měla společné rysy s dadaistickými kolážemi, které spojovaly zpravodajské fotografie a malbu. Nicméně konstruktivistické fotomontáže byly méně 'destruktivní' než dadaistické. Snad nejslavnější z nich byl Rodčenkovy ilustrační montáže k Majakovského básni \"O tom\".\n\nSovětský časopis LEF (\"Левый фронт искусств, Levá fronta umění\") pomohl popularizovat osobitý styl fotografie, zahrnující ostré úhly a kontrasty, abstraktní použití světla, které se vyrovnaly pracím László Moholyho-Nagye v Německu a předním lídrům v této oblasti, spolu s Rodčenkem, Borisem Ignatovičem a Maxem Pensonem a mnoho dalších. Také sdílel mnoho charakteristických znaků s raným dokumentárním hnutím. Zatímco LEF produkoval architektonickou odnož, skupinu OSA vedli Alexander Vesnin a Moisei Ginzburg – více informací viz konstruktivistická architektura.\n\nKonstruktivisté využívali pohybovou neostrost pro vyjádření rychlosti.\n\n\n\n"}
{"id": "82697", "url": "https://cs.wikipedia.org/wiki?curid=82697", "title": "Amon", "text": "Amon\n\nAmon (zpravidla překládáno jako „Skrytý“, v transliteraci z hieroglyfického písma \"jmnw\", řecky Αμμων – Ammón, event. Άμμων – Hammón, do češtiny méně často přepisováno podle jinojazyčných verzí odvozených z koptštiny jako Amun), po svém ztotožnění se slunečním bohem Reem označovaný také jako Amon-Re (přepisováno také jako Amenre, Amunre apod.), je významný staroegyptský bůh se složitým a prozatím ne zcela srozumitelným teologickým vývojem, jehož podstata byla podle starověkých Egypťanů tajemná, neproniknutelná a nepřístupná nejen lidem, ale i ostatním bohům. V této roli, třebaže ještě nikoli ve vystupňované podobě, nejspíše už ve starší době vystupuje např. v chemenské nauce o Osmeru.\n\nAmon je doložen nejdříve v závěru Staré říše v Textech pyramid. Původně byl snad lokálním bohem města Vasetu, ale není jisté, zda jeho uctívání zde není až druhotné. Vzestup jeho kultu souvisel s růstem mocenského vlivu vasetských knížat, která jako 11. dynastie v Egyptě vojenskou silou ukončila období politických zmatků. V době Nové říše, kdy se Vaset stal hlavním městem rozsáhlé egyptské říše, dosáhl svého vrcholu – Amon byl v jeho rámci pokládán za prvotního Stvořitele, za Krále bohů a za otce panovníků a nabyl povahy univerzálního transcendentálního boha s výrazně henoteistickými rysy, takže jeho uctívání se fakticky stalo ústředním „státním“ kultem. Synergické působení Amonovy v rámci egyptského náboženství specifické povahy, intenzivní podpory jeho kultu panovníky a stoupajícího všestranného vlivu jeho profesionalizovaného kněžstva se ukázalo jednou z okolností stojících na počátku proměny tradičního egyptského světonázoru, jíž se neúspěšně pokusil čelit Achnaton svou náboženskou reformou. Ačkoli počínaje 26. dynastií výlučnost Amonova postavení v egyptském náboženství byla nakonec pozvolna nivelizována, stále zůstával jedním z nejvýznamnějších bohů a ve své někdejší pozici už nebyl až do zániku staroegyptské kultury nahrazen žádným jiným bohem.\n\nHlavním střediskem Amonova kultu v Egyptě byl vasetský karnacký a později i luxorský chrám na východním břehu Nilu a zádušní chrámy panovníků na břehu západním; zde se od doby Nové říše konaly významné svátky Ipet a Krásný svátek údolí. Pro svůj význam však Amon měl svatyně po celém Egyptě; v pozdější době byl významným např. chrám v Džanetu. V důsledku egyptského mocenského a/nebo kulturního vlivu se kult hlavního říšského boha rozšířil i mimo samotný Egypt. V Núbii se jeho střediskem stal od 18. dynastie chrám v pozdější Napátě na úpatí hory Džebel Barkal a snad od 4. století př. n. l. nejspíše už samotnými Kušity založený chrám v Meroe. Mezi Berbery získal na významu od doby 26. dynastie vybudováním chrámu v oáze Síwa, odkud se pak šířil karavanními cestami jednak dále na západ, jednak přes Kyrénu dále do Řecka. Řekové Amona ztotožňovali s Diem; jeho uctívání je od 5. století př. n. l. doloženo v Athénách, Spartě a Thébách, přičemž jeho známosti v celém antickém Středomoří přispíval věhlas věštírny v síwském chrámu, který z tohoto důvodu navštívil i Alexandr Veliký a byl zde věštbou prohlášen za Amonova syna. Zánik Amonově kultu přineslo až zavedení křesťanství, resp. islámu jako státního náboženství.\n\nAmon byl zobrazován zpravidla antropomorfně v podobě muže obvykle s čelenkou se  dvěma vysokými pery, jejíž součástí může být i  sluneční kotouč, a s dalšími božskými a královskými odznaky; v tomto pojetí se velice blížil královské ikonografii. Protože jeho posvátným zvířetem byl beran, může mít také podobu muže s beraní hlavou se zahnutými rohy, které se  vedle jeho jiných atributů staly symbolem využívaným při  zobrazování panovníků pro  zdůraznění jejich vztahu k tomuto bohu, případně podobu berana samotného. Méně často se objevuje v  podobě nilské husy nebo hada.\n\nPůvod Amona a jeho kultu je nejasný. Dřívější egyptologové se domnívali, že Amon je původně totožný s Minem doloženým už od nejstarší historické doby v Koptu; vycházeli přitom nejen z podobnosti jejich jmen, ale také ze skutečnosti, že ihned od počátku Amonovy doložitelnosti ve Vasetu v  době 11. dynastie zde obě postavy sdílely celou řadu podobností a že jejich kulty spolu výrazně splývaly. Kurt Sethe se naproti tomu domníval, ačkoli shody mezi oběma bohy nepopíral, že Amon a spolu s ním i jeho ženský protějšek Amaunet pocházejí z Chemenu, kde byli členy tamního Osmera a odkud byl jejich kult teprve na počátku Střední říše přenesen do Vasetu. Není ovšem jisté, zda Amon – člen Osmera byl od samého počátku týž bůh jako Amon vesetský, nebo zda jde o shodu jmen dvou původně odlišných postav, které byly teprve na jejím základě dodatečně ztotožněny. Existují proto i odlišné interpretace. Například, jak shrnuje Miroslav Verner, „Ètienne Marie-Felix Drioton… považoval Amona za méně významného boha větru, kterého původně uctívali lodníci na Nilu v oblasti středního Egypta. Naproti tomu Daumas se domníval, že Amon byl původní místní bůh“ Vasetu.\n\nJeho jméno bylo už ve starověku Egypťany odvozováno od slovesa \"´imn\" – „skrývat“; za patrně nejvýstižnější vyjádření podstaty jeho jména pokládali „Ten, který sám sebe utajuje“. Podle řidčeji zastávaného názoru některých badatelů to je ovšem třeba pokládat za druhotné vysvětlení a namísto toho etymologii spojují s libyjským \"aman\" – „voda“.\n\nOjedinělé doklady Amonova kultu pocházejí ze samého závěru Staré říše, od doby 11. dynastie se objevuje jako bůh sídelního města Vesetu. V době Nové říše se Amon v podobě Amon-Rea (Amenrea) vzniklé spojením se slunečním bohem Reem stal jedním z nejdůležitějších bohů – stvořitelů a hlavních ochránců panovníka a celého státu. Egypťané této doby jej sice mohli označovat za „Krále bohů“ a v rámci teologických spekulací pro něj používali další významově analogická epiteta (což se odráží v současných překladech textů hojným užíváním tohoto obratu), nikdy však žádného ze svých bohů skutečně nechápali jako hierarchicky nadřazeného ostatním. Přestože v pozdější době jeho význam opět poklesl, zůstával jedním z nejdůležitějších egyptských bohů.\n\nŘekové Amona pro jeho význam ztotožovali se svým nejvyšším bohem Diem a v době Ptolemaiovců, kteří jinak preferovali kulty jiných bohů (zejména Esety a Hora) byl uctíván jako Αμμονρασονθηρ – Amorasonther, což je pořečtěná forma Amon-Reova oslovení jako „nejvyššího z bohů“.\n\nPodle egyptologa Jana Assmanna stojí Amonův kult na počátku proměny egyptského náboženského myšlení, které se neúspěšně pokusil čelit panovník Achnaton svou náboženskou reformou. Jedním z důsledků tohoto vývoje bylo ustavení tzv. Amonova božího království v Horním Egyptě po zániku 20. dynastie.\n\nHlavním centrem Amonova kultu byl hornoegyptský Veset, kde tvořil božskou triádu s bohyní Mut a bohem Chonsuem, pro Amonův velký význam se ale jeho kultovní místa nacházejí po celém Egyptě. Zvláštního významu dosáhl např. chrám v oáze Síwa s proslulou věštírnou zbudovaný v době 26. dynastie panovníkem Haibreem, kterou pro její věhlas navštívil také Alexandr Veliký.\n\nAmon je v základní podobě zobrazován zpravidla antropomorfně jako muž s božskými a královskými odznaky – kromě božského vousu, panovnických žezel, kříže anch, hole was, která je současně hieroglyfickým znakem s významem „moc“, a dalších obvyklých atributů může svírat srp odkazující na jeho roli válečného boha darujícího panovníkům vítězství v bitvách. Jeho hlavním atributem je vysoká péřová koruna se dvěma (pravděpodobně pštrosími) pery, někdy rozdělenými na dvě poloviny a dále vodorovně na sedm částí. Podle převažujícího výkladu tato čelenka symbolizovala Amonovu \"skrytost\": vítr, který pera rozechvíval, byl vnímán jako neviditelná a přesto působící síla analogická povaze Amona. Jako Amon-Re mívá korunu před pery doplněnu slunečním kotoučem. V době po Achnatonově reformě byla pro znázornění těla boha preferována modrá barva, není to však pravidlem.\n\nAmonovým posvátným zvířetem byl beran, proto se na jeho vyobrazeních někdy objevují i beraní rohy. V pozdějším období může být proto také zobrazován (ovšem méně často než antropomorfně) v podobě muže s beraní hlavou, eventuálně berana nebo beraní sfingy, kdy je na lví tělo nasazena hlava berana. Zřídka mívá podobu husy nebo hada.\n\n"}
{"id": "82699", "url": "https://cs.wikipedia.org/wiki?curid=82699", "title": "Lucius Marcius", "text": "Lucius Marcius\n\nLucius Marcius byl římským vojákem v Hispánii během druhé punské války (218 př. n. l. – 202 př. n. l.)\n\nPo porážce dvou armád bratrů Scipionů punským vojskem v Hispánii, zformoval Lucius Marcius zbylé vojsko a opevnil se ve vojenském táboře. Když punský vojevůdce Hasdrubal přitáhl k římskému táboru s mnohem početnějším vojskem, byl zaskočen náhlým Marciovým útokem a punské vojsko bylo donuceno k ústupu. Marcius pak v noci provedl překvapivý útok na Hasdrubalův tábor, a protože útok byl od tak malé hrstky římských vojáků nečekaný, padly za oběť dva punské tábory. Svým statečným činem zachránil nejen zbytek Scipionových vojáků, ale také válku v Hispánii.\n"}
{"id": "82703", "url": "https://cs.wikipedia.org/wiki?curid=82703", "title": "Piece of Mind", "text": "Piece of Mind\n\nPiece of Mind je čtvrtá studiová deska heavymetalové skupiny Iron Maiden. Z alba vzešly singly Flight of Icarus a The Trooper. Poprvé se zde objevil i nový bubeník Nicko McBrain. Je to také první album skupiny, které se nejmenuje po žádné skladbě na něm uvedené. Skladba \"The Trooper\" se stala jednou z nejpopulárnějších od Iron Maiden, stále je součástí všech koncertů od vydání alba. V žebříčku webu IGN \"Top 25 Metal Albums\" dosáhlo Piece of Mind 21. pozice\n\nPokud není uvedeno jinak, autorem všech skladeb je Steve Harris.\n\n\n"}
{"id": "82704", "url": "https://cs.wikipedia.org/wiki?curid=82704", "title": "Ivan Horník", "text": "Ivan Horník\n\nIvan Horník (* 3. června 1951, Praha) je fotbalový funkcionář, generální manažer klubu FK Viktoria Žižkov.\n\nVyučený zámečník se nejprve věnoval fotbalu jako hráč. Veřejnosti je ale znám především jako funkcionář. V této oblasti začínal v klubech SC Radotín a Brandýs nad Labem. V roce 1992 se stal sportovním ředitelem žižkovské Viktorky, kterou v tu dobu vlastnil Vratislav Čekan. Poté působil jeden rok ve Spartě, ale pak se vrátil zpět do Viktorie Žižkov. V roce 2006 mu Obvodní soud pro Prahu 3 uložil za ovlivňování výsledků zápasů trest odnětí svobody na sedm měsíců, který podmíněně odložil na dobu pěti let, zákaz činnosti ve fotbale na 10 let (polovina trestu mu byla později prominuta) a peněžitý trest ve výši 900 000 korun, který uhradil ve třech splátkách.\n\nV lednu 2012 mu byla polovina trestu prominuta a Horník se vrátil na fotbalovou scénu. Od února téhož roku nastoupil jako sportovní ředitel k tehdy třetiligovému FC Chomutov. V září roku 2012 z Chomutova odešel a na prahu roku 2013 přijal nabídku druholigového klubu Bohemians Praha na post generálního manažera. Oba dva posty však byly jen krátkodobé, v červnu 2014 se vrátil jako generální manažer do Viktorie Žižkov. Na jaře 2016 byl jmenován sportovním ředitelem FK Jablonec, ve funkci však vydržel jen necelý rok.\n\nJe ženatý, má dceru Lucii.\n\nNa základě zveřejněných policejních odposlechů Horníkových telefonických hovorů v rozsáhlé korupční kauze napsal herec Petr Čtvrtníček divácky a mediálně úspěšnou parodickou divadelní hru \"Ivánku, kamaráde, můžeš mluvit?\"\n"}
{"id": "82708", "url": "https://cs.wikipedia.org/wiki?curid=82708", "title": "Kalcitonin", "text": "Kalcitonin\n\nKalcitonin představuje hormon, který je u savců vylučován parafolikulárními buňkami štítné žlázy. Kalcitonin působí u lidí proti osteoporóze tím, že snižuje koncentraci vápníku v krvi a přesouvá ho do kostí.\n\nU nesavčích obratlovců je vylučován tzv. ultimobranchiálními tělísky. Jedná se o polypeptid složený z 32 aminokyselin. Svými účinky působí proti parathormonu, což znamená, že zabraňuje uvolňování vápníku z kostí a v důsledku toho dochází ke snížení jeho hladiny v krevním oběhu.\n\n"}
{"id": "82713", "url": "https://cs.wikipedia.org/wiki?curid=82713", "title": "Kolumbárium", "text": "Kolumbárium\n\nKolumbárium je výraz pocházející z latinského \"columbarium\" – \"holubník\". Jde o samostatnou stavbu nebo jen stěnu, zpravidla stojící na hřbitově, ohradní zeď rozptylové loučky nebo součást chrámu (situovanou v jeho předsíni nebo v podzemní kryptě), či jejich těsném sousedství. Kolumbárium má výklenky se zamykatelnými dvířky, skleněnými nebo kovovými (v druhém případě obvykle s pamětním nápisem). Výklenek kolumbária je určen pro uložení pohřebních uren, vystavení portrétů zemřelých a upomínkových předmětů, nejčastěji květin nebo věnečků.\n\nV antickém Římě to byla pohřební komora, která měla ve stěnách výklenky. Do výklenků se ukládaly pohřební schránky s popelem zemřelých, otvor se zadíval a do vyzdívky mohl být vsazen skleněný terč s tváří zemřelého či nápisem. Jindy byla vyzdívka vyzdobena rytým motivem. Tajná kolumbária prvních křesťanů byla v římských katakombách.\n\nFormální uspořádání kolumbárií mají chrámové krypty, liší se však dispozicí prostor (často více místností), velikostí a zejména hloubkou výklenků, protože slouží pro uložení celého těla zemřelého v rakvi. V Praze taková barokní krypta pod původně římskokatolickým, později pravoslavným chrámem sv. Cyrila a Metoděje v Resslově ulici posloužila v roce 1942 jako útočiště při posledním boji parašutistů – atentátníků na Reinharda Heydricha. \n\nTragédii holocaustu dodnes připomíná kolumbárium, které nacisté zřídili roku 1940 v malé pevnosti v Terezíně, proti ústřední márnici. Popel zdejších obětí byl po zrušení kolumbária v roce 1944 vysypán do řeky Ohře. Nyní slouží jako pietní místo. \n\nV současné době jsou kolumbária často součástí krematorií, ať už jako samostatně stojící objekty nebo jako součást vnějších nebo vnitřních zdí. Na hřbitově jsou často kolumbária součástí vnitřních obvodových zdí hřbitovů nebo dělící příčkou mezi hřbitovními oddíly různých společenských skupin nebo konfesí nebožtíků. Kolumbárium může být součásti kostelů Církve československé husitské, výjimečně i v kostelech jiných denominací (např. kostel Korandova sboru ČCE v Plzni).\n"}
{"id": "82722", "url": "https://cs.wikipedia.org/wiki?curid=82722", "title": "Hokejbal", "text": "Hokejbal\n\nHokejbal je jeden z nejpříbuznějších sportů lednímu hokeji. V zahraničí je znám také jako street hockey, street ball hockey či hockeyball. Hlavním rozdílem mezi ledním hokejem a hokejbalem je, že hráči po hřišti nejezdí na bruslích, nýbrž se pohybují po hřišti během ve sportovní obuvi. Nehraje se s pukem, ale se speciálním plastovým míčkem oranžové barvy, který se hráči snaží dostat do soupeřovy branky za pomocí hokejek. Povrch hřiště je tvořen asfaltem, případně betonem nebo speciálním plastovým povrchem. Hrací plocha je ohraničena mantinely z tvrzeného plastu.\n\nHokejbal se objevil na území Československa v 70. letech 20. století. Tehdy šlo však o neorganizovaný sport, kdy se hrálo na nejrůznějších betonových a asfaltových hřištích. V roce 1982 byla sepsána první hokejbalová pravidla a následně byl sehrán první turnaj, který byl pořádán pro základní školy. V roce 1984 došlo k úpravě původních pravidel a byla vydána první oficiální hokejbalová pravidla. V tomto roce se také odehrál první ročník Českého poháru. O dva roky později (rok 1986) došlo k další úpravě pravidel a začaly se hrát první přebory republiky. V roce 1987 se v jihočeském kraji odehrál první regionální turnaj. O rok později (1988) vznikají hokejbalová střediska v Českých Budějovicích, ve sportovním areálu SK Pedagog díky panu Vladimíru Hniličkovi, dále v Plzni, Zlíně a v Karlových Varech. V roce 1988 se také poprvé pořádal 1. ročník Pražského poháru. V roce 1990 byl v Praze založen nový Českomoravský svaz hokejbalu (ČMSHb). Po založení svazu začaly přibývat městské soutěže a v řadě měst se začala budovat hokejbalová střediska, což mělo za následek přírůstek hráčů. V tomto roce také proběhlo první mistrovství republiky v kategorii mužů, dorostu a žáků. V roce 1991 byla za pomocí pana Hniličky opět upravena pravidla. Vzorem se stala pravidla tzv. dekhokeje ze Spojených států amerických. O dva roky později v roce 1993 vyrazila nová česká hokejbalová reprezentace na turnaj do kanadské Oshawy. Reprezentanti zde vybojovali historicky první velký úspěch českého hokejbalu, když obsadili 3. místo. V tomto roce byla potřetí upravena hokejbalová pravidla (vzor – kanadská pravidla) a byla ustanovena Mezinárodní hokejbalová federace – \"International Street Ball Hockey Federation\" (ISBHF). V roce 1995 obsadila Česká republika 2. místo na prvním mistrovství Evropy v Bratislavě. V roce 1996 se Češi umístili první na mistrovství Evropy a byl podepsán vstup do Evropské hokejbalové asociace. V roce 1997 bylo na území České republiky pořádáno 3. mistrovství Evropy mužů a 1. mistrovství Evropy juniorů. Obě naše reprezentace obsadily 2. místa. V tomtéž roce byla zahájena spolupráce s Fakultou tělovýchovy a sportu Univerzity Karlovy (FTVS) (UK) v Praze, když zde byl hokejbal zařazen do výuky. V roce 1998 zaznamenala česká reprezentace další větší úspěch, když se v Litoměřicích stala mistrem světa. Další úspěchy v tomto roce přišly, když se Severka Ústí stala mistrem evropských zemí a když se juniorští reprezentanti stali v Jihlavě mistry Evropy. V roce 1999 byla Česká republika třetí na mistrovství světa ve slovenském Zvolenu a počet registrovaných hráčů hokejbalu v České republice překročil 15 000.\n\nV roce 2000 se mužští reprezentanti České republiky stali mistry Evropy v Mostě a čeští junioři obsadili 2. místo na MS v Kralupech nad Vltavou. V roce 2001 se Češi stali vicemistry na MS v kanadském Torontu. O rok později v roce 2002 se Česká republika stala mistrem Evropy v kategorii U20 ve švýcarském Champery, reprezentanti v kategorii U18 se stali mistry Evropy v Rakousku ve Villachu a počet registrovaných hráčů v České republice překročil 25 000. Rok 2003 znamenal pro reprezentanty v kategorii U18 i U16 1. příčku na ME v Rakovníku. Reprezentace mužů obsadila 2. místo na mistrovství světa ve švýcarském Sierre. Rok 2004 přinesl další úspěchy. Česká republika se stala vicemistrem světa v kategorii U20 v Martině na Slovensku. V kategorii U18 i U16 vybojovali hokejbalisté titul mistra Evropy v německém Kaufbeuerenu. V roce 2005 se konalo mistrovství světa v USA v Pittsburghu. Naši hokejbalisté skončili na 5. místě. Dále byla Česká republika zlatá v kategorii U18 a stříbrná v kategorii U16 na mistrovství Evropy v Ostravě. TJ Spartak OEZ Letohrad se stal vítězem EuropaCUPu 2005 a počet registrovaných hráčů překročil 30 000. V roce 2006 se poprvé představila reprezentace žen České republiky na světovém poháru v Martině. Naše hráčky si odtud přivezly bronzové medaile. Reprezentanti v kategorii U16 i U18 byly na ME ve Villachu zlatí. V Plzni se ve dnech 13.-20. června 2009 konalo mistrovství světa mužů i žen v hokejbale. Zúčastnilo se 32 týmů z celého světa. Naše reprezentace bojovala. V prvních třech kolech narazila na Švýcarsko, druhé kolo narazila na Indii a ve třetím kole narazila na derby Česká republika vs Slovenská republika. Všechny tři zápasy naše reprezentace vyhrála. Pak přišlo čtvrtfinále a tam jsme narazili na Bermudy. Ty jsme jak se říká \"roznesli na kopytech 13:0. \"Pak přišlo semifinále kde jsme opět sehráli derby mezi Českou republikou a Slovenskem. Zápas byl napínavý, ale nakonec Česká republika vyhrála v prodloužení 5:4. Pak začalo finále,kde jsme se utkali opět s Indií. Po těžkém boji jsme vyhráli v prodloužení 4:3. Pak propukly oslavy a Česká republika slavila zlatou medaili.\n\nPravidla hokejbalu jsou podobná pravidlům ledního hokeje. Největším rozdílem je pravidlo tzv. plovoucí modré čáry. To znamená, že jakmile míček přejede přes útočnou modrou čáru a není pískáno postavení mimo hru, rozšíří se útočné pásmo až na červenou čáru. Jestliže se míček dostane za čáru červenou, útočné pásmo se zmenší a je opět ohraničováno modrou čárou. Další odlišností je, že je zakázán bodyček, který je trestán 2 minutami.\n\nHokejbalové hřiště má obdobný tvar jako hřiště pro lední hokej. Je 52 metrů dlouhé a 26 metrů široké. Rozmístění čar a bodů pro vhazování je stejné jako v ledním hokeji. Brána je 1,22 metru vysoká a 1,83 metru široká.\n\nV průběhu hry se na hřišti vyskytuje maximálně 6 hráčů z jednoho týmu (5 hráčů v poli + 1 brankář). Hráči se během hry mohou kdykoli střídat z hráčské lavice, ale střídající hráč se musí nacházet v pomyslné zóně, která je vymezena délkou střídačky a vzdáleností 3 metrů od mantinelu. Střídající hráč nesmí zasahovat do hry, než dojde k vystřídání.\n\nZákladní hrací doba hokejbalového utkání zpravidla trvá 3x15 minut čistého času. Mezi jednotlivými třetinami je 10 minutová pauza. Utkání je zahájeno vhazováním uprostřed hrací plochy a je zakončeno po 45 minutách závěrečným hvizdem rozhodčího. Je-li stav nerozhodný po řádné hrací době, většina utkání se prodlužuje. V extralize mužů se jede série tří samostatných nájezdů.\n\nFauly a tresty v hokejbale jsou téměř stejné jako v ledním hokeji. Mezi nepovolené herní činnosti patří vrážení na hrazení, pád pod nohy, krosček, držení, držení hole], hákování, kopnutí, faul kolenem, podražení, nesportovní chování, zdržování hry a mnoho dalších zakázaných činností při hře. V hokejbale je 8 druhů trestů:\n\n\n\nNejvyšší soutěží v České republice je Extraliga hokejbalu. V současném ročníku (2018/2019) čítá tato soutěž 12 mužstev:\n\nV sezóně 2014/2015 hrálo dlouhodobé mužské soutěže více než 200 týmů, což společně s uceleným systémem mládežnických soutěží a soutěží žen činí hokejbal jedním z nejmasovějších kolektivních sportů v Česku viz přehledná struktura českých hokejbalových soutěží.\n\n"}
{"id": "82723", "url": "https://cs.wikipedia.org/wiki?curid=82723", "title": "Spor o užití slova Česko", "text": "Spor o užití slova Česko\n\nOficiálním politickým jménem českého státu je Česká republika, které je uvedeno v Ústavě České republiky. Oficiálním zeměpisným (krátkým) jménem je Česko, které bylo standardizováno na národní a mezinárodní úrovni a je uvedeno v oficiálních databázích zeměpisných (krátkých) jmen zemí OSN.\n\nSnahy o zavedení krátkého (zeměpisného) jednoslovného názvu se objevily hned po osamostatnění státu na jaře 1993, kdy bylo krátké zeměpisné jméno Česko standardizováno Českým úřadem zeměměřickým a katastrálním, kterému to ze zákona přísluší. Část veřejnosti však k tomuto názvu zaujímá z různých důvodů nepříznivý postoj, převážně jej nepoužívá a místo něho volí politický název i v nepolitických souvislostech.\n\nPo zániku Československa se dodnes jako jednoslovný název České republiky občas objevuje nesprávné označení \"Čechy.\" Čechy jsou však pouze jednou z historických zemí Koruny české a územně se proto neshodují s územím dnešní České republiky tím, že nezahrnují historická území Moravy a Českého Slezska. Použití jména Čechy k označení území celého státu tak přehlíží území a obyvatele Moravy a Českého Slezska (z tohoto důvodu je např. věta „Brno je druhým největším městem Čech“ nesprávně, protože Brno neleží v Čechách, ale na Moravě).\n\nSlovo \"Čechy\" jako souhrnné označení všech českých zemí se sice zřídka objevuje i v některých historických dílech (např. Zikmund Winter publikoval v roce 1910 \"Řemeslnictvo a živnosti XVI. věku v Čechách 1526–1620\" a pojem Čechy je zde zahrnut v širším smyslu; podobně Josef Pekař v roce 1914 napsal \"Prvé sčítání obyvatelstva v Čechách\", které opět zahrnuje i Moravu a Slezsko), tomuto faktu lze ale sotva přisoudit relevanci, byť přenesení či rozšíření významu z části na celek (synekdocha), v tomto případě názvu historické země či území na celý stát není v evropském kontextu ničím výjimečným: příkladem mohou být Rakousko (\"Ober-\" a \"Niederösterreich\"), Polsko (\"Wielkopolska\", \"Małopolska\"), Francie (\"Île-de-France\"), Švýcarsko (\"Schwyz\"), Finsko (\"Varsinais Suomi\") anebo Chorvatsko (\"Središnja Hrvatska\"). Případ Česka se vyznačuje dosti arbitrárním chápáním platnosti pojmu \"Čechy\". Ač s Čechami těsně spjaté, zůstávala svébytnost Moravy a Slezska v průběhu dějin poměrně výrazná. Totéž však lze říci o historických územích, která jsou součástmi dnešního Rakouska (Štýrsko, Tyroly, Solnohradsko...), a přesto v rakouském prostředí nikdo název \"Rakousko\", vycházející ze jména dvou spolkových zemí (Horní Rakousy a Dolní Rakousy), používaný pro celé dnešní území Rakouské republiky nezpochybňuje. Je tedy zcela obvyklé říkat např. že \"Štýrský Hradec je druhým největším městem Rakouska\", přestože Štýrský Hradec leží ve Štýrsku a ne na území historického Rakouska (Österreich ob und unter der Enns).\n\nNázev \"Česká republika\" (zkratkou \"ČR\") je používán v oficiálních dokumentech, např. státní pečeť České republiky, cestovní pas, občanský průkaz, mezinárodní smlouvy apod. Též v případě, že je \"ČR\" součástí názvů institucí, organizací, firem a také v případě citování názvů publikací popř. jiných přímých citací. Tento název je někdy stylisticky neobratně používán i v případech, kde ostatní státy jsou označovány krátkým názvem (Slovensko, Francie – ale Česká republika).\n\nČeská republika je veřejnoprávní korporace – stát. Vznikla 1. ledna 1969 pod názvem \"Česká socialistická republika\" (\"ČSR\"). Od 6. března 1990 byla Česká socialistická republika přejmenována na \"Českou republiku\". Dne 1. ledna 1993 se Česká republika a Slovenská republika staly nástupnickými státy po zaniklé České a Slovenské Federativní Republice.\n\nPreambule Ústavy České republiky (1/1993 Sb.) začíná slovy „My, občané České republiky v Čechách, na Moravě a ve Slezsku.“ V článku 99 se píše: „Česká republika se člení na obce…“, přičemž obce i vyšší územní samosprávné celky jsou definovány výlučně jako „územní společenství občanů“, nikoliv jako sama území. O území však hovoří článek 11: „Území České republiky tvoří nedílný celek, jehož státní hranice mohou být měněny jen ústavním zákonem.“ Ústava tedy nepoužívá výraz Česko. Krátký geografický název země však nepoužívají ani ústavy některých jiných států; např. Ústava Slovenské republiky nebo Ústava Republiky Srbsko a jejich krátká zeměpisná jména (Slovensko a Srbsko) kvůli tomu nejsou zpochybňována..\n\nNázev Česko se z jazykového hlediska hodnotí jako název plně spisovný, jeho utvoření je považováno za ústrojné odvozením z přídavného jména český, podobně jako máme dvojice: slovenský — Slovensko, polský — Polsko, srbský — Srbsko, maďarský — Maďarsko atd. Vznikl zjednodušením hypotetického původního tvaru Češsko odvozeného od adjektiva češský, je doložen již z 18. století, r. 1704 a častěji pak od 19. století se objevuje též jako označení pro celé České země. V tomto významu jej od roku 1938 začal prosazovat moravský jazykovědec František Trávníček. Slovník spisovného jazyka českého v roce 1960 jej uvádí v obou významech a jako zastaralý, Slovník spisovné češtiny z roku 1978 již archaičnost konstatuje jen u prvního významu, zatímco ve významu označení české části federace stylovou příznačnost neuvádí.\n\nHledání jednoslovného názvu není výhradně záležitostí doby po zániku Československa. Už za jeho existence, dokonce i za Rakouska-Uherska, se objevovaly požadavky na výstižné označení českých zemí, zejména jako protějšek slova \"Slovensko\". První užití výrazu \"Česko\" (resp. v tehdejším pravopise \"Cžesko\", neboť písmeno „č“ se tehdy nepoužívalo; toto slovo bylo již dříve tvarem označujícím češtinu – roku 1523 „Przeloziená Wohrada z Němčiny na Cžesko“) je doloženo v díle Antonína Frozína \"Obroviště mariánského Atlanta\" vydaném roku 1704 jako označení pro země Koruny české. Ovšem další výskyt slova \"Česko\" je o poznání novější, nejstarší výskyt zanesený v lexikálním archivu ÚJČ je z Felbigerovy \"Knihy methodní\" (českého překladu) vydané roku 1777, zde jako synonymum ke slovu \"Čechy\": „\"tak widjme při zemjch německých Cžesko, Morawu, rakauské Slezsko…\"“, neboli moderně zapsáno „Tak vidíme při zemích německých Česko, Moravu, Rakouské Slezsko…“ Později je toto označení užíváno již jako společné označení českých zemí, jistě u Jana Kollára (\"Slávy dcera\"), ale patrně i v časopise Čechoslav v roce 1830: „Pivo píti, vlasti žíti, řeč a krále slušně ctíti: tak zní naše právo, Česko ať je zdrávo.“ Výraz Česko se vyskytuje i u řady pozdějších autorů, např. u básníka Jablonského aj.\n\nOd roku 1918 byl tvar „Česko“ součástí spojení \"Československo\", vytvořeného původně mluvnicky obdobným způsobem jako spojení „Rakousko-Uhersko“, dokonce v prvních měsících společného státu se stát nazýval Česko-Slovensko, až posléz došlo k vymizení pomlčky, též proto signatáři stanoviska odborníků na setkání uspořádaném Českou geografickou společností v lednu 1998 vyslovili názor, že i po sloučení obou částí do jednoho slova bez spojovníku (pod vlivem čechoslovakismu) si obě části zachovaly charakter samostatných podstatných jmen, avšak stanovisko zmiňuje i existenci opačného názoru (autory stanoviska označovaného za mylný a za neodbornou dezinformaci), podle nichž je „Česko“ ve slově Československo odvozeninou z přídavného jména „český“ (podobně jako ve složených přídavných jménech) čili tzv. pseudoadverbiem (nepravým příslovcem). Návrat k původnímu zápisu se spojovníkem s sebou přinesla druhá republika i tzv. pomlčková válka v 90. letech.\n\n\"Slovník spisovného jazyka českého\" ve vydání z roku 1989 uvádí dva významy slova \"Česko\". První z nich jako archaismus „Čechy, Čechy a Morava (na rozdíl od Slovensko) (Ján Kollár aj.)“; druhý význam „nově ČSR (od r. 1969)“. Jako oficiální označení české části federace se slovo \"Česko\" objevilo v roce 1978 ve \"Slovníku spisovné češtiny\", do běžného - ani oficiálního - jazyka takto ale nikdy plně neproniklo; spíše bylo možné se s ním setkat v hovorové mluvě, inspirované nezřídka samizdatovou literaturou, kde bylo užíváno poměrně běžně jako jasná opozice proti tehdejším režimem typické zdůrazňování politických názvů zemí socialistického bloku (socialistické, lidově-demokratické ad.republiky), proto také nejspíše nabylo mylně povahy výrazu nespisovného. Současně se stále ještě potýká u některých obyvatel východní části země s domněnkou, že se jedná o synonymum pro Čechy, jak se stalo v některých případech v historii před vznikem československého státu. Svou roli tam hraje též současná identifikace adjektivního tvaru \"český\" jak s obyvatelem Čech, tak Česka, nicméně vzhledem ke skutečnosti, že politický název Česká republika disponuje naprosto identickým problémem aniž by vyvolával podobné konotace, je nutno tento problém považovat pouze za reminiscenční.\n\nNa jaře 1993 jej Český úřad zeměměřický a katastrální na základě pověření vlády určil jako jednoslovné označení čerstvě osamostatněné České republiky. Zeměpisné jméno Česko bylo i s jeho cizojazyčnými překlady (anglicky Czechia, francouzsky Tchéquie, německy Tschechien, rusky Чехия, španělsky Chequia) standardizováno Českým úřadem zeměměřickým a katastrálním v publikaci \"Jména států a jejich územních částí (Names of States and their Territorial Parts)\" v edici \"Geografické názvoslovné seznamy OSN – ČR\", Praha, 1993, 3. přepracované vydání, na které se podílelo 55 odborných jazykových poradců Názvoslovné komise při Českém úřadě zeměměřickém a katastrálním (NK ČÚZK) ve spolupráci s Ministerstvem zahraničních věcí ČR. Standardizaci zeměpisného jména Česko a jeho překlady do cizích jazyků podpořila i skupina „vědních pracovníků“ a Česká geografická společnost.\n\nNavzdory odporu prezidenta Havla a dalších osobností se termín výrazně rozšířil a prosadil a rozšířil se do jazykové praxe a sdělovacích prostředků. Snad nejvýrazněji se geografický název Česko prosadil ve sportu, kde je asymetrie označení zápasu „Rakousko – Česká republika“ (v kontrastu s označením „Rakousko – Česko“, případně symetrickým, avšak nepraktickým „Rakouská republika – Česká republika“) jasně patrná.\n\nZachoval si však jistou míru kontroverznosti a někteří lidé jej dodnes (jakkoli bez faktografické opory) pociťují jako novotvar.. Spory o užívání slova Česko navazovaly na tzv. pomlčkovou válku, která předcházela dělení československé federace. Nedlouho po vzniku samostatného státu vzniklo několik oficiálních stanovisek podporujících verzi Česko, respektive její cizojazyčné verze. Některé organizace však později od používání výrazů Czechia a Česko ustoupily (například vládní agentury CzechTrade, CzechInvest a CzechTourism v roce 2004, údajně především kvůli častým záměnám s Čečenskem).. Odborníky byla taková reakce odmítnuta s tím, že výskytu podobných slov nelze zabránit a tato možnost nemůže být v případě názvu země důvodem k jeho neužívání (cit.\"To, že na světě existují národy, jejichž jména mohou znít podobně, a tudíž i státy, jejichž jména mohou někomu znít podobně, je až sekundární efekt a nám nezbývá, než se je prostě naučit nezaměňovat). V dubnu 2013 byl v souvislosti s teroristickým útokem v Bostonu zaměněn též název \"Česká republika\" (anglicky \"Czech Republic\") s názvem \"Čečensko\" (anglicky \"Chechnya\"). Popleten byl anglický název Czech Republic (policejním mluvčím tehdy vysloven jako \"čeč rypablik\"), nikoliv anglický ekvivalent pro Česko - Czechia.\n\nJazyková poradna Ústavu pro jazyk český ve svém stanovisku k názvu \"Česko\" mimo jiné uvádí: „Situace po roce 2000 se jeví už poněkud klidnější. Emotivně laděné dopisy a telefonáty do jazykové poradny přicházejí jen ojediněle, snad i proto, že jsme se opakovaně snažili vysvětlovat, že neexistuje žádné rozhodnutí Ústavu pro jazyk český, které by ukládalo komukoli povinnost akceptovat název Česko.“\n\nPřesto, že jméno Česko (a jeho překlady) byly standardizovány Českým úřadem zeměměřickým a katastrálním již v roce 1993, Česká republika měla až do roku 2016 zanesené v seznamu geografických jmen vedeném příslušnou expertní skupinou OSN (\"UNGEGN World Geographical Names\") pouze českou podobu geografického jména (Česko), překlady nikoliv. Teprve v květnu 2016 vláda oficiálně schválila zápis překladů jména do seznamu OSN: \"Czechia\" v angličtině, \"Tchéquie\" ve francouzštině, \"Chequia\" ve španělštině, \"Чехия\" v ruštině, \"تشيكيا\" v arabštině, \"捷克\" v čínštině a od července 2016 jsou tyto zeměpisné („krátké“) názvy v OSN zaregistrovány a tím pádem mezinárodně uznány vedle jejich politických („dlouhých“) ekvivalentů.\n\nO prosazování názvů \"Česko\" a v angličtině \"Czechia\" se snaží Občanská iniciativa Česko / Czechia, která byla založena v roce 1997 v Brně lingvistou a předním badatelem v oblasti onomastiky Rudolfem Šrámkem, profesorem na katedře českého jazyka a literatury Pedagogické fakulty Masarykovy univerzity, a Karlem Kopřivou, tehdejším komunálním politikem brněnské městské části Židenice.\n\nNázev Česko je vytvořen obdobně jako názvy mnoha jiných států (např. Polsko, Německo, Rakousko atd.). Vztah přídavného jména \"český\" k němu však není tak přímočarý a bezproblémový jako např. vztah \"Polsko – polský\". Český se totiž zároveň vztahuje k názvu \"Čechy\". Z kontextu však obvykle jsme tuto skutečnost schopni rozlišit. Podobně je tomu u názvu Rakousko, kde se přídavné jméno \"rakouský\" vztahuje k Rakousku i Horním či Dolním Rakousům.\n\nSložené zeměpisné názvy obsahující jako druhou část \"-český\" se tradičně vztahují k Čechám, nikoliv k Česku. \"Východočeský\" se tedy nevztahuje na místa ležící na východě České republiky (Česka), tedy na Moravě či ve Slezsku, ale ve východních Čechách – v okolí měst Hradec Králové a Pardubice. Zajímavostí je název Českého Těšína, který leží v české části Slezska. Název Český Těšín se užívá od roku 1918, tedy od vzniku samostatného Československa.\n\nRozlišení podstatného jména \"Čechy\" jako jedné z historických zemí a \"Česko\" pro celé území dnešního státu nemá svůj protějšek u dalších odvozených slov: k oběma slovům existuje jediné přídavné jméno \"český\", které se vyvinulo zjednodušením ze slova \"češský\" (odvozeného od slova \"Čech\"), které se však již neužívá. Obdobná situace je u rozlišování obyvatel: Obyvatelé Moravy jsou \"Moravané\", Slezska \"Slezané\", Čech \"Češi\" (dříve však \"Čechové\"), avšak obyvatelé celého Česka jsou také \"Češi\".\n\nMísto označení \"Česko\" se v některých diskusích objevily další návrhy na jednoslovné označení, většinou tvořené jako neologismy. Kromě latinského \"Bohemie\" či jeho počeštěné verze \"Čechie\" (které ovšem často, nikoliv však výhradně označují Čechy) byly navrhovány nejrůznější, často bizarní složeniny, někdy spíše coby projev recese, případně názvy jako \"Českozemsko\" či \"Čechoslávie\". Tyto návrhy se však vůbec neprosadily a neužívají se.\n\nPřestože v latině byly české země označovány souhrnným názvem \"Bohemia\", vycházejícím z faktu, že se jednalo o země, jež byly součástí \"Regnum Bohemiae\" (Království české), v první polovině 16. století se objevuje i termín \"Czechia\", jehož první historicky doložený záznam lze nalézt v Kronice české Václava Hájka z Libočan v roce 1541. (Václav Hájek nepoužil výraz v latinském textu, ale českém; nahradil dnešní písmeno \"Č\" tehdejší spřežkou \"Cž\", tedy \"Cžechya\".) Ve druhé polovině 16. století je jméno Czechia v latině začalo běžně používat a v roce 1598 byla proto Czechia již uvedena v česko-latinsko-řecko-německého slovníku, který vydal Daniel Adam z Veleslavína. Dále označení \"Czechia\" uvádí například Pavel Stránský ze Záp v díle Respublica Bojema z roku 1634. Latinský název byl posléze přejat i do anglického jazyka (stejně tak jako v minulosti běžné \"Bohemia\").\n\nV latině se variantně používá i italský zápis slabiky „če“, tedy Cechia, cechicus, a v české vědecké latině se používala i diakritika (Čechia, čechicus), například v díle Josefa Rudy \"Phytotoxicologiae čechicae tentamen, exhibens plantas venenatas Čechiae indigenas\" z roku 1837.\n\nOficiálním a mezinárodně uznaným anglickým překladem slova \"Česko\" je Czechia. Užití anglického slova \"Czechia\" je doloženo již v roce 1841 (\"Poselkynie starych Przjbiehuw Czeskych - Messenger of the old Fates of Czechia\"), dále v roce 1849, 1856 nebo v roce 1866. Ve skutečnosti je však použití jména \"Czechia\" v angličtině mnohem starší, protože například Peter Heylyn ho použil již v roce 1621 při pojmenování českých obyvatel ve formě \"Czechian\", vycházejícího ze jména \"Czechia\", v jedné z nejstarších anglicky psaných podrobných encyklopedií světa \"Mikrokosmos A little description of the great world\": '...the people whereof in their own language, call themselves Czechians'.\n\nKromě něho byly navrhovány či používány konstrukce jako \"Czechland\" (poprvé doloženo v roce 1882; analogicky např. \"Finland\") nebo \"the Czechlands\" (poprvé doloženo v roce 1916; analogicky např. \"the Netherlands\"), gramaticky nesprávná zkrácenina politického jména Czech Republic \"Czech\" jako substantivum, případně podobně agramatické \"Czecho\" v neanglicky mluvících (zpravidla asijských) zemích. Tradiční anglické pojmenování českého státu \"Bohemia\" je používáno pouze v historických souvislostech.\n\nAni jméno \"Czechia\", oficiálně standardizované již v roce 1993, se však před jeho oficiálním nahlášením do databází OSN a mezinárodním uznáním v roce 2016 příliš neujalo a v běžné praxi se objevovalo zřídka, jakkoli relativně četné zastoupení mělo v oficiální geografické literatuře, učebnicích a databázích map, stejně jako v turistických průvodcích a atlasech a mapách. Největší v Česku vydaná obrazová publikace pro zahraniční návštěvníky nese rovněž jméno „Czechia“. Užívání názvu \"Czechia\" anglicky mluvícími občany zemí, jejichž ekvivalent názvu v mateřském jazyce je identický či velmi podobný (Izrael, Rusko, Řecko, Bělorusko, Norsko, Bulharsko ad.) je běžné, přičemž téměř výhradní je užívání tohoto názvu v tamních anglicky psaných médiích. Rovněž největší internetová databáze heraldických znaků a vlajek „World Civic Heraldry Guide“ užívá geografické jméno země. Jednou z hlavních příčin celkově limitovaného užití názvu \"Czechia\" v anglofonních zemích před jeho oficializací a mezinárodním uznáním v roce 2016 byla skutečnost, že sami Češi jméno \"Czechia\" téměř nepoužívali, přičemž mezi citovanými důvody se objevovala např. možná záměna s Čečenskem (anglicky \"Chechnya\"), i když plný politický název \"the Czech Republic\" byl s názvem \"Chechnya\" zaměněn též. Podobně se ovšem zaměňují názvy i jiných zemí, např. \"Austria\" (Rakousko) a \"Australia\" (Austrálie). V oficiálním seznamu OSN obsahující krátká jména států se do konce června 2016 objevoval v angličtině jen dlouhý politický název (v češtině však bylo jako krátký název správně uvedeno Česko). Od července 2016 je jako krátký (zeměpisný) název Česka v angličtině zaregistrován v OSN název \"Czechia,\" což se rychle projevilo na jeho rostoucím používání ve světě i v Česku (viz níže).\n\nTěžkosti se zavedením a používáním zeměpisného jména v Česku však nejsou zcela unikátní. Ze zcela jiných důvodů je problematické užívání krátkých zeměpisných názvů i dvou hlavních anglofonních zemí. V případě Velké Británie se používá zeměpisné jméno \"Great Britain\" (Velká Británie, což je jméno hlavního ostrova neobsahujícího Severní Irsko), případně zkráceně pouze \"Britain\" (Británie), místo politického jména Spojené království Velké Británie a Severního Irska (\"the United Kingdom of Great Britain and Northern Ireland\"), ze kterého se uniká užíváním zkráceného politického jména \"the United Kingdom\", zkratkou \"UK.\" Podobně neexistuje ani zcela korektní krátké zeměpisné jméno pro Spojené státy americké, zkratkou USA, kde v běžné řeči často užívané \"America\" je zároveň označením mnohem rozsáhlejších kontinentů (\"North America\" a \"South America\", případně \"the\" \"Americas\" pro celou západní polokouli). Proto se běžně užívá zkrácené politické jméno \"the\" \"United States\" (\"Spojené státy\"), hovorově také jen \"the States\" (Státy), se zkratkou \"the U.S.\" Přes tyto problémy jsou však krátká zeměpisná jména \"Britain\" a \"America\" běžně používána i nejvyššími vládními představiteli při oficiálních projevech, včetně britského předsedy vlády v případě Velké Británie a prezidenta Spojených států amerických v případě USA.\n\nJako kratší označení Češi někdy chybně používali (např. na dresech sportovců či v názvech českých firem) slovo \"Czech\", které však je přídavným jménem (\"český\", \"Česká\"), případně označením příslušníka národa (\"Čech\") či jazyka (\"čeština\"), nikoli jménem země. Po protestech některých jazykovědců proti chybnému užívání tohoto slova se na dresech českých reprezentantů objevuje opis \"Czech team\" (\"české družstvo\") namísto obecně užívané konstrukce typu \"Team Germany\" (\"družstvo Německa\").\n\nPo schůzce ministrů obrany, zahraničí, předsedy vlády, prezidenta a předsedů obou parlamentních komor na Pražském hradě 14. dubna 2016 ministr zahraničí Lubomír Zaorálek oznámil, že Ministerstvo zahraničních věcí České republiky nechá do databází Organizace spojených národů doplnit překlady slova Česko (jako krátkého, geografického označení státu) do cizích jazyků. Následně místopředseda neparlamentní strany Moravané Ondřej Mlejnek na sobotu 23. dubna 2016 svolal do Brna demonstraci proti názvu \"Czechia\", na kterou ale přišlo jen pár desítek demonstrantů. Záměr používat oficiální překlady názvu Česko, např. v angličtině v podobě Czechia, podpořila svým usnesením č. 403 z 2. května 2016 Vláda České republiky. Proti tomu, aby Česká republika slovo Czechia nahlásila v OSN a žádala o jeho používání, hlasovala při jednání vlády jako jediná ministryně pro místní rozvoj Karla Šlechtová (hnutí ANO), protože nesouhlasila s postupem, jakým se věc na jednání vlády dostala, a protože podle ní žádná z asi dvaceti připomínek nebyla vypořádána. Do oficiálních seznamů krátkých (geografických) jmen zemí OSN byly překlady jména Česko, včetně anglického Czechia, zavedeny v červenci 2016, čímž byly mezinárodně uznány a standardizovány.\n\nMezinárodní uznání a standardizace se rychle projevily na používání krátkého jména \"Czechia\" v angličtině. Vlivná CIA World Factbook a Americké ministerstvo zahraničních věcí začaly používat jméno \"Czechia\" namísto \"Czech Republic\" v roce 2016 po jeho schválení a zavedení americkým vládním federálním úřadem The U.S. Board on Geographic Names, jehož cílem je standardizace a udržování jednotného používání zeměpisných jmen úřady americké federální vlády. V září 2016, britská Permanent Committee on Geographical Names, která je poradním orgánem vlády Velké Británie, doporučila britské vládě používání jména \"Czechia\" a nahradila \"Czech Republic\" jménem \"Czechia\" na svém seznamu jmen zemí. 26. září 2016, International Organization for Standardization zavedla krátké jméno \"Czechia\" do svého seznamu jmen zemí a jejich mezinárodních kódů podle mezinárodní normy ISO 3166-1, na jehož základě byl anglický název země \"Czechia\" od 1. 1. 2017 zaveden do aktualizovaného Číselníku zemí Českým statistickým úřadem podle § 19 odst. 2 zákona č. 89/1995 Sb. a publikován ve Sbírce zákonů 420/2016 Sb. (částka 170, strana 6457). Google maps používají jméno \"Czechia\" od ledna 2017. V červnu 2017 \"English Style Guide and Country Compendium\" Evropské komise doporučil užívání jména \"Czechia\" v neformálním kontextu, například ve sportu či marketingu, kde použití politického jména není nutné. Prestižní Oxford Atlas of the World kompletně přešel na jméno \"Czechia\" ve svém 24. vydání v roce 2017.. Na konci roku 2017 a začátku roku 2018 začaly jméno \"Czechia\" používat britské noviny The Independent, The Times, The Financial Times, The Guardian a Daily Mail. Podobně začaly jméno Czechia používat i irské deníky, jako například The Irish Times.\n\nPivovar Prazdroj začal užívat jméno \"Czechia\" na reklamní tabuli pivovaru a plechovkách, lahvích na jubilejní edici k 175. výročí pivovaru v létĕ 2017. Poté se pivovar vrátil ke gramaticky nesmyslnému „Brewed in Plzeň, Czech“ („uvařeno v Plzni, česky“), protože Češi mají radši gramaticky nesprávné \"Brewed in Czech\" (uvařeno v České) a protože prý názvem Czechia byli pivaři zmateni a nevěděli, k jaké zemi patří.\nPodobně začala v roce 2017 jméno \"Czechia\" pro reklamní účely používat Škoda Auto.\n\nDo července 2018 jméno Czechia nepoužil na dresech žádný sportovní svaz s výjimkou sportu Kin-Ball a ženského hokejbalu.\n\nJméno Czechia a jeho překlady jsou od září 2018 obsaženy v Pravidlech pro jednotnou úpravu dokumentů EU, od října 2018 v oficiálním seznamu zemí EU. Eurostat nahradil ve všech databázích the Czech Republic výrazem Czechia v říjnu 2018.\n\nV ostatních jazycích – mimo slovenštinu, která převzala název Česko spolu s češtinou – nějaký problém s krátkým názvem země prakticky nenastal, protože nesdílejí citlivost na rozlišení samotné země české (Čechy) a celku zemí českých (Česko) a mají jediný název. Ve většině případů jsou přitom tvořeny z podobného slovního základu jako \"Czechia\" (viz tabulka).\n\nV polštině se tradičně používá označení \"Czechy\" jak pro vlastní Čechy coby historickou zemi, tak pro český stát jako takový. Podobně má dvojí význam i maďarské označení \"Csehország\", chorvatské, slovinské a srbské \"Češka\", resp. \"Чешка\" nebo ruské \"Чехия\" (byť v ruštině existuje současně i samostatný výraz pro historickou část Čechy, a sice Богемия z latinského Bohemia).\n\nJednoslovná označení ve slovenštině (\"Česko\"), němčině (\"Tschechien\" nebo neoficiální \"Tschechei\") a mnoha dalších jazycích se ujala a běžně se používají. \n\n\n"}
{"id": "82732", "url": "https://cs.wikipedia.org/wiki?curid=82732", "title": "Tokio Hotel", "text": "Tokio Hotel\n\nTokio Hotel je německá skupina původem z Magdeburgu. Kapela se stejným složením (Bill Kaulitz – zpěv, Tom Kaulitz – kytara (piano), Georg Listing – baskytara (klávesy), Gustav Schäfer – bicí), ale pod jiným názvem (Devilish), vznikla v roce 2001. V roce 2005 vyšlo jejich první album s titulem \"Schrei\" a kapela se přejmenovala na Tokio Hotel. Od té doby neustále působí na hudební scéně a dosud vydala celkem 4 německá alba: \"Schrei\", rozšířenou verzi alba Schrei \"Schrei: So laut Du kanst\", \"Zimmer 483\" a \"Humanoid\", 4 anglická – \"Scream\", anglickou podobu \"Humanoid\", po pětileté pauze \"Kings of Suburbia\" a v roce 2017 vydala anglické album \"Dream machine\".\n\nDvojčata Bill Kaulitz (1. září 1989) a o deset minut starší Tom Kaulitz začala veřejně vystupovat ve svých devíti letech. V roce 2001 se na svém vystoupení v Magdeburku seznámili s bubeníkem Gustavem Schäferem (8. září 1988) a baskytaristouGeorgem Listingem (31. března 1987). Tom a Bill vystupovali jako dvoučlenná kapela s názvem Black questionmark, jejich zvuku ale chybělo větší spekrtum nástrojů. Začali zkoušet s Georgem a Gustavem a nakonec vytvořili společnou kapelu s názvem Devilish (Ďáblíci).\nV roce 2003 se Bill zúčastnil německé pěvecké soutěže StarSearch, kde zaujal producenta Petera Hoffmanna. Celá kapela v roce 2005 podepsala smlouvu s nahrávácí společností Universal v Hamburku. Od té doby jsou známí jako 'Tokio Hotel'. Proč si takto říkají má hned několik důvodů: Tokio – živé a pulsující město jako je sama skupina; Tokio jako město, ve kterém nikdy nebyli; a nakonec: v době, kdy vymýšleli nový název, si nebyli zcela jistí svou budoucností a osudem kapely – byl pro ně stejnou hádankou jako zcela neznámé exotické město. 'Hotel' je symbolem neustálého cestování za koncerty a akcemi a přespávání mimo domov. Za pomoci profesionálů Bill napsal či se stal spoluautorem většiny songů z prvního alba Schrei.\n\nVideoklip k jejich debutovému singlu \"Durch den Monsun\" (Skrz monzun) se v německých televizích objevil v červenci 2005. Poté skupina rychle získala velké množství fanynek. 20. srpna se písnička objevila na 15. pozici v německé hitparádě, 1. místo obsadila o šest dní později, 26. srpna. Na první místo se vyšplhala také v rakouských hitparádách.\nV zemích Střední Evropy zaznamenali Tokio Hotel úspěch s asi půlročním odstupem.\nAlbum \"Schrei\" (Křič) bylo uvedeno v září 2005 a záhy i stejnojmenný videoklip. Na začátku roku 2006 se pak objevil jejich třetí videoklip \"Rette Mich\" (Zachraň mě), který se rovněž vyhoupl na první místo v žebříčcích hitparád. Tato verze písničky se liší od té původní (z alba Schrei). Kromě instrumentálního doprovodu se také změnil také Billův hlas, dosud prakticky dětský. Nebylo také divu, když zpěvák v září 2005 oslavil šestnácté narozeniny.\nV létě 2006 vyšel (zatím pouze v Německu) čtvrtý videoklip \"Der letzte Tag\" (Poslední den) spolu s pátým \"Wir schliessen uns Ein\" (Uzavíráme se), který na \"Der letzte Tag\" volně navazuje.\n\nNa začátku roku 2007 vyšel nový videoklip jménem \"Übers Ende der Welt\" (Na konec světa) jako první ochutnávka ze zbrusu nového alba \"Zimmer 483\" (Pokoj 483). Následoval klip \"Spring Nicht\" (Neskákej) rovněž z alba \"Zimmer 483\".\"\nDalší videoklip s názvem \"An deiner seite (Ich bin da)\" – \"Po tvém boku (Jsem tu)\" vyšel 19.10.2007 v Německu.\nPár týdnů poté, přesněji 2.11.2007 Tokio Hotel vydali nový videoklip 1000 Meere (1000 Moří) který vyšel na CD An deiner seite – rozšířená verze pro Německo.\nV roce 2009 vyšlo jejich nové album Humanoid čítající hned tři singly Automatisch, World behind my wall a Dark side of the Sun. K těmto megasinglům kapela samozřejmě natočila videoklipy. Veškeré klipy Tokio Hotel jsou dostupné na jejich webových stránkách či na Youtube.com\n\nV roce 2013 se dvojčata Kaulitzovi objevili na obrazovkách německé televize v pořadu Deutschland sucht den SuperStar (Německo hledá superstar), kde oba bratři zasedli za porotcovský stůl.\n\nPo přestěhování do LA následovala pětiletá hudební pauza, kdy se dvojčata soustředila hlavně na svůj soukromý život. Potřebovali načerpat inspiraci a zhruba po roce se znovu pustili do psaní. V roce 2013 se chystalo vydání jejich 4. studiového alba, ale na poslední chvíli se kluci rozhodli vrátit zpět do studia a na písních ještě zapracovat. 12. září 2014 přichází singl z nového alba Kings of Suburbia \"Run Run Run\" (Běž běž běž)\".\" 23. září vychází druhý singl \"Girl Got a Gun\" (Dívka dostala zbraň). 1. října vychází třetí singl \"Love Who Loves You Back\" (Miluj toho, kdo tě miluje zpět), se kterým se, podle Tomových slov, kapele podařilo prorazit i do rádií. 3. října vychází již zmiňované album Kings of Suburbia (Králové předměstí). 27. března 2015 vychází další úspěšný singl \"Feel It All\" (Všechno to cítíme), se kterým vystoupili na silvestra roku 2014 u Brandenburské brány. I po dlouhé odmlce však fanoušci zůstali věrní a Tokio Hotel odjeli rozsáhlou tour jak po Evropě, tak po Americe a nejvíce koncertů odehráli v Rusku. Koncem roku 2015 se dozvídáme, že Bill intenzivně pracuje na své sólové kariéře. Nejedná se o rozpad kapely, nýbrž podnětem je píseň \"Love Don't Break Me\" (Láska mě nezlomí), která se nehodí do kontextu kapely. Billyho počin čítá celkem 5 písní a ze dvou Bill udělal singly - \"Love Don't Break Me\" a \"Not Over You\" (Nedostanu se přes tebe). Singl \"California High\" (Kalifornská výše) vyjde, podle Billových slov, v ten správný čas.\n\nV roce 2016 kapela informovala o tom, že začíná pracovat na novém albu. Tentokrát však kluci vytvořili album pouze ve vlastní režii. Bill, Tom, Georg a Gustav zašli do studia a začali psát. První píseň, kterou napsali (\"Boy Don't Cry\" - Chlapče neplač) se jim velice zalíbila, a proto ve psaní pokračovali. Tom se chopil produkce a celé album spolu s ostatními členy kapely produkoval. Jako malý vánoční dárek 23. prosince vychází píseň \"Something New\" (Něco nového), ke které 9 února vychází videoklip. Jedná se o píseň, kterou chtěl Bill vždy napsat. O týden později, 29. prosince, vychází píseň \"What If\" (Co kdyby), ke které rovněž vychází videoklip, a to 21. února. 3. března vychází album Dream Machine. Za necelé 3 týdny vyrazila kapela na turné Dream Machine Tour. 3. dubna se kluci stavili i u nás v Praze a pro hudební televizi Óčko poskytli rozhovor, který naleznete zde: http://ocko.tv/exkluzivni-rozhovor-s-tokio-hotel-kluci-vystoupili-po-letech-v-praze-1e5-/clanek.aspx?c=A170405_114136_ocko-clanky_smk. A protože se kluci rozhodli nevydávat singly cestou projektu vevo, je celé album Dream Machine dostupné na jejich YT kanále.\n\nUž od 12. listopadu 2007 zveřejňují kluci videa pod názvem Tokio Hotel TV. Týden co týden můžeme proniknout do světa celebrit, jak cvičí, koncertují a užívají života.\n\nTokio Hotel jsou široce oblíbení mezi náctiletými děvčaty po celé Evropě, v Americe a fanynky mají i v Japonsku. Velký podíl na jejich popularitě má sexappeal frontmana a zpěváka skupiny – Billa Kaulitze a jeho dvojčete kytaristy Toma Kaulitze. Bill se svým oblékáním i celkovým vzezřením stylizuje – někteří tvrdí, že napodobuje zpěváka Briana Molka (Placebo) – do osobité obdoby visual kei stylu (netradičně střižené barevné vlasy, dlouhé černé lesklé nehty, nekonvenční šatník). Jeho androgenní zjev vyvolal mnoho rozporuplných reakcí mezi lidmi a někteří jej i Tokio hotel právě proto odsuzují. Mladý Kaulitz ale prohlásil, že je jednoduše umělec, který se vyjadřuje prostřednictvím své hudby stejně jako skrze svůj podivný výběr oblečení.\nTom na druhou stranu preferuje oblečení stylu hip hop. Dřív ho kombinoval s dready, čelenkou a kšiltovkou. Nyní má delší černé rasta copánky a své oblíbené kšiltovky poněkud ignoruje. Odsuzovali ho hlavně kvůli tomu že se tak obléka a nemá nic společného s tímhle stylem . Sám Tom prohlásil že možná jako umělec nemá co do činění s hip-hopem ale poslouchá tento typ hudby a prostě se mu to líbí.\nČlenové skupiny byli také kritizováni za příliš nízký věk a nezkušenost a jejich úspěch byl často označován za špičkovou práci profesionálů kolem nich. Ačkoli dvojčata jsou většinou pouze spoluautory hudby i textů – ačkoli jsou výjimky, například píseň Wir sterben niemmals aus z alba Zimmer 483 složila dvojčata sama – rozhodně se nedají zpochybnit jejich kvalitní výkony při živých vystoupení bez playbacku, snad kromě doby, kdy měl zpěvák vážné hlasové problémy (podrobnosti najdete ve článku o Billovi Kaulitzovi).\n\n\n\n\n\n\n\n\n"}
{"id": "82733", "url": "https://cs.wikipedia.org/wiki?curid=82733", "title": "Ping smrti", "text": "Ping smrti\n\nProgram ping se běžně používá pro ověření, zda vzdálený server pracuje. Mnoho počítačových systémů neumělo zpracovat ping větší než 65535 bajtů, což je maximální velikost paketu v protokolu IP. Tento abnormálně velký paket pak útočník pošle do určité sítě, kde může způsobit chyby (obvykle tzv. přetečení zásobníku) vedoucí k selhání systémů, které nejsou proti takovým chybným paketům odolné.\n\nTato chyba byla relativně lehce zneužitelná. Poslat ping o nedovolené velikosti standardně není možné. Pokud je však paket fragmentovaný, lze poslat i větší než povolenou velikost. Jakmile ho cílový počítač defragmentuje, může dojít ke zmíněnému přetečení zásobníku a pádu systému.\n\nTato chyba postihla mnoho systémů včetně Unixu, Linuxu, Macu, Windows, ale také tiskárny a routery (směrovače). V letech 1997–1998 byla však drtivá většina systémů opravena, takže se dnes jedná spíše o historickou chybu.\n\nČasem se však rozšířil další druh útoku, tzv. ping flood. Ve zkratce jde o to, že se cílová linka zahltí ping pakety. Ve snaze odpovědět na ping dojde i k zahlcení odchozí komunikace cílové linky.\n\nRFC 791 definuje, že maximální velikost IP paketu je 65535 bajtů. Limit vychází z toho, že na popis velikosti paketu je určeno číslo o šířce 16 bitů (formula_1).\n\nU ethernetu je maximální velikost přenášeného fragmentu 1500 bajtů (viz MTU). Proto jsou větší pakety děleny (fragmentovány), aby splnily daný limit. Příjemce tyto fragmenty spojí zpět do jednoho paketu a zpracuje ho.\n\nPokud dojde k fragmentaci, každý IP fragment musí obsahovat informaci, na jaké místo v kterém paketu patří. Tato informace se nachází v 13bitové části \"Fragment offset\" v IP hlavičce. Neobsahuje nic jiného než offset – posun tohoto fragmentu v původním IP paketu – v jednotkách 8 bajtů, čímž lze zapsat maximální offset 65 528 (formula_2). Znamená to, že IP fragment s maximálním offsetem by neměl obsahovat data větší než 7 bajtů, jinak by paket překročil povolenou velikost.\n\nÚtočník však může poslat IP fragment s maximálním offsetem a daty mnohem většími než 7 bajtů. Jakmile je příjemce spojí, dostane IP paket mnohem větší, než je povolená velikost 65535 bajtů. Dojde k přetečení paměťového prostoru, který byl vyhrazen pro paket. To může způsobit mnoho problémů.\n\nZ popisu vyplývá, že se tento problém týká zpracování IP fragmentů a nikoliv ICMP. Proto se může vyskytnout i u jiných protokolů (TCP, UDP, IGMP atd.)\n\nŘešením je kontrolovat spojování IP fragmentů. Musí platit, že součet polí \"Fragment Offset\" a \"Total Length\" v IP hlavičce každého fragmentu je menší než 65535 bajtů. Pokud je součet větší, paket je neplatný a IP fragment je zahozen. Tento součet poskytují například některé firewally. Je tu i možnost použít ke spojení IP fragmentů větší paměťový prostor např. 32bitový (dochází k porušení specifikací pro daný protokol, navíc je zde možná podpora paketů o velikosti skoro 1 MB).\n"}
{"id": "82753", "url": "https://cs.wikipedia.org/wiki?curid=82753", "title": "Galičské jezero", "text": "Galičské jezero\n\nGaličské jezero ( ) je jezero v Kostromské oblasti v Rusku. Má rozlohu 75,4 km². Je 17 km dlouhé a 6,4 km široké. Maximální hloubky dosahuje 5 m.\n\nDno je mírně skloněné, jílové. Břehy jsou nížinné a rovné.\n\nZdroj vody je sněhový, dešťový a částečně i podzemní. Zamrzá na konci října a rozmrzá uprostřed dubna. Do jezera ústí několik mělkých řek a odtéká řeka Vjoksa – levý přítok Kostromy.\n"}
{"id": "82756", "url": "https://cs.wikipedia.org/wiki?curid=82756", "title": "Golcovo", "text": "Golcovo\n\nGolcovo ( nebo ) je jezero na Severním ostrově Nové země v Něneckém autonomním okruhu v Archangelské oblasti v Rusku. Má rozlohu 55,8 km².\n\nDlouhé a úzké jezero se rozkládá v nížině táhnoucí se od západního (Krestovaja guba) k východnímu (Medvědí záliv) břehu. Ze severu k jezeru zasahují ledovce. Na březích jsou ptačí bazary.\n\nZdroj vody je smíšený s převahou ledovcového. Z \"Golcova\" odtéká řeka Severní Krestovaja, která ústí do zátoky \"Krestovaja guba\".\n"}
{"id": "82759", "url": "https://cs.wikipedia.org/wiki?curid=82759", "title": "Palec (jednotka)", "text": "Palec (jednotka)\n\nPalec nebo také coul (z něm. \"Zoll\") je jednotka pro měření délky, která se v mnoha zemích již přestala používat. Její hodnota různě kolísala mezi 23 a 27 mm, v českých zemích obvykle 26,3 mm, anglický palec měřil 25,39954 mm. Dodnes se běžně užívá v USA a zčásti i ve Spojeném království a v Kanadě, i když tam je zavedena metrická soustava; palec (inch) je od roku 1959 definován přesně jako 25,4 milimetru. Není to jednotka SI. \n\nJak název v mnoha jazycích napovídá, byla jednotka původně odvozena od šířky (mužského) palce: francouzské \"pouce\", španělské \"pulgada\", švédské \"tum\", holandské \"duim\" stejně jako názvy ve slovanských jazycích znamenají jak prst, tak jednotku délky. V antice byl „palec“ (latinský \"digitus\") stanoven jako šestnáctina stopy, to jest asi 18,52 mm. Naproti tomu anglický název \"inch\" nemá s palcem nic společného a je odvozen z latinského \"uncia\" („dvanáctina“), jež byla v antickém Římě definována jako dvanáctina stopy (latinsky \"pes\") a tento poměr platí v palcových systémech dodnes. V Anglii byl palec už v raném středověku definován jako délka tří zrn ječmene, jeho název \"inch\" však už tehdy odkazoval k římskému původu a dvanáctině stopy. Není tedy jasné, zda prvotní jednotkou byla stopa, lidský palec nebo obilné zrno. \n\nHodnota délkového palce byla v různých zemích, oblastech a často i jednotlivých městech různá. V Rakousku byl palec normalizován a sjednocen patentem Marie Terezie z roku 1756 a měřil 26,34 mm, v Praze se však dále používal „římský“ palec, měřící 24,69 mm. \n\nJak už bylo řečeno, zakládají se palcové systémy na poměru 12 palců = 1 stopa. Palce se dělí na poloviny, čtvrtiny, osminy atd. až po 1/128 palce, případně jejich násobky (například 3/8 palce). V 19. století se objevují i „desetinné“ palce, které se dělí na desetiny a setiny. Tak je tomu i v americkém palcovém systému. \n\nPalec se standardně označuje zkratkou in, případně značkou ″. Jedná se o speciální typografický znak zvaný dvojitá prima (HTML entita &Prime;). Tentýž znak se užívá i pro úhlové vteřiny. Nejedná se o české zavírací uvozovky “ (Alt 0147), ani o anglické zavírací uvozovky ” (Alt 0148), ani o dvojitý apostrof ’’ (dvakrát Alt 0146). V náročnějších typech sazby a kvalitnějších textech se uvedenými znaky dvojitá prima nikdy nenahrazuje. Jednoduchou primou ′ (&prime;) se značí stopy a úhlové minuty, příp. kultivary. V tomto značení 6′ 5″ vyjadřují znaky 6 stop a 5 palců.\n\nV USA je palec běžnou délkovou jednotkou, i když ve vědách se dnes užívají převážně metrické jednotky. Také ve Spojeném království se běžně měří na palce. Vzhledem k přednímu postavení anglického a amerického průmyslu se od 19. století staly palcové míry průmyslovým standardem v celé řadě odvětví. Rozměry instalačních trubek, pneumatik, elektronických součástek nebo displejů se běžně udávají v palcích všude po světě. Také hustota obrazu se měří body na palec (\"dpi\"), resp. pixely na palec (\"ppi\") a v různých odvětvích se užívají palcové Whitworthovy závity. V dalších odvětvích se palcové standardy sice užívají, ale vyjadřují v metrických jednotkách. Tak železniční rozchod 1435 mm je vlastně 4′ 8½″, ráže 6,35 mm je 1/4″ (což se obvykle značí jako .25 palce) a podobně.\n\n\n\n\n"}
{"id": "82760", "url": "https://cs.wikipedia.org/wiki?curid=82760", "title": "Památné lípy v Řestokách", "text": "Památné lípy v Řestokách\n\nNa hřbitově u kostela Svatého Václava v obci Řestoky rostou čtyři památné lípy malolisté o obvodu kmenů okolo 4 m a odhadovaném stáří více než 150 let.\n"}
{"id": "82765", "url": "https://cs.wikipedia.org/wiki?curid=82765", "title": "Mistrovství Evropy v atletice", "text": "Mistrovství Evropy v atletice\n\nMistrovství Evropy v atletice se poprvé uskutečnilo v roce 1934 v Turíně. Od té doby se pořádá ve čtyřletých cyklech (s výjimkou období druhé světové války a přelomu 60. a 70. let 20. století) podobně jako olympijské hry. V roce 1978 hostila kontinentální šampionát poprvé (a zatím naposledy) ve své historii také Praha. Jubilejní dvacátý ročník se konal v roce 2010 ve španělské Barceloně. Od roku 2010 se evropský šampionát koná ve dvouletých cyklech. Pořadatelem je Evropská atletická asociace.\n\n\n"}
{"id": "82766", "url": "https://cs.wikipedia.org/wiki?curid=82766", "title": "Rubikova kostka", "text": "Rubikova kostka\n\nRubikova kostka je mechanický hlavolam, ve své původní podobě tvořený krychlí složenou z dílčích barevných krychliček, jehož úkolem je rotacemi přeuspořádat jednotlivé dílčí části tak, aby každá strana celého tělesa byla obarvena jen jednou barvou. V atypických variantách se jedná trojuhelníky, které nejsou krychlemi, jehlany, mnohostěny a další tělesa.\n\nKostka formátu 3×3×3 se stala hitem na přelomu 70. a 80. let 20. století, kdy byla vyráběna v milionových sériích a stala se nejprodávanějším produktem na Zemi. Vynalezl ji maďarský sochař a architekt Ernő Rubik 19. května 1974, patent podal 30. ledna 1975.\n\nKvádrové modely se označují primárně třemi přirozenými čísly oddělenými znakem „×“, kde každé z čísel vyjadřuje počet jednotlivých krychliček na jiné straně kostky; nejsou-li čísla stejná, obvyklejší je vzestupné řazení (kupř. „3×4×4“). Neortodoxní varianty nemají snadno předvídatelné značení; zpravidla má každá svůj obchodní název, jehož vazba na tvar kostky je pochybná, nebo vůbec žádná.\n\nPokud jde o stav kostky, české názvosloví je takové, že kostka v takovém uspořádání, že na každé stěně se nachází právě jedna barva, je \"složená\", zatímco kostku nevyhovující této podmínce označujeme přívlastkem \"rozházená\". Proces transformace tělesa z rozházeného do složeného stavu pak nazýváme \"skládáním, či řešením.\"\n\nNejběžnějším typem kostky je model 3×3×3. Tento má tři vrstvy, které dohromady tvoří 26 krychliček — 8 rohů (\"corners\"), 12 hran (\"edges\"), 6 středů (\"centres\") — a jádro. Každá z krychliček je nositelem jedné, dvou nebo tří jednobarevných nálepek, přičemž dohromady je na celém tělese zastoupeno tolik barev, kolik stěn má krychle, tedy šest. Počet barev na krychličce je dán jejím umístěním na tělese — na rohové krychličce se nachází tři nálepky, na hranové dvě a na středové jedna.\n\nCelá soustava je propojena pohyblivým mechanismem, který umožňuje kteroukoli vrstvu pootočit o libovolný celočíselný násobek pravého úhlu. Středy jsou jako jediné z částí nepohyblivé, tzn. zaujímají vůči sobě stále stejnou polohu. Barva středu tím pádem určuje, jaká má být výsledná barva celé stěny tento střed obsahující.\n\nCelkový počet kombinací (permutací) pro kostku 3×3×3 je 43 252 003 274 489 856 000.\n\nPrincip verze 3×3×3 byl aplikován na větší i menší rozměry, načež se na trh dostaly typy 2×2×2, 4×4×4, 5×5×5, 6×6×6 a 7×7×7. Dále došlo k opuštění krychlového tělesa, což demonstrují např. hlavolamy Megaminx, Pyraminx nebo Square-1. Konečně existují také tzv. \"siamské kostky\", jež vznikly spojením více jiných kostek — původních i odvozených.\n\nČeským patentem je kostka Square One, alternativně, zejména v České republice, označovaná Square 21.\n\nRubikovu kostku lze řešit mnoha způsoby. Existuje mnoho systematických metod, díky kterým kostku vyřeší i laik. Postupy se liší především průměrným počtem tahů potřebných na složení, principem a množstvím různých algoritmů, které je potřeba si zapamatovat.\n\nNejznámější metoda spočívá ve skládání jedné vrstvy po druhé (\"Beginner layer by layer\"). Další známé a používané metody jsou např. tzv. CFOP (\"Jessica Fridrich's method)\", \"Lars Petrus method\", \"Zborovski-Bruchem method\" či \"corners first\"; jejich společným jmenovatelem je to, že byly vyvinuty pro rychlé skládání kostky, tzv. speedcubing, popř. skládání kostky na co nejmenší počet tahů.\n\nV červenci 2010 bylo hrubou výpočetní silou (s různými optimalizacemi) dokázáno, že jakoukoliv kombinaci lze vyřešit do 20 tahů.\n\nPojem speedcubing označuje systém soutěžení ve skládání Rubikovy kostky a příbuzných hlavolamů. Jak název napovídá, jde především o soutěže v co nejrychlejším složení, ve druhé řadě potom o složení v co nejmenším počtu tahů, nicméně populární je též zápolení ve skládání poslepu, kde se závodí i ve složení co největšího počtu kostek, a zřídka se na soutěžích objevuje také skládání jen jednou rukou či nohama. Co se týče soutěžích instrumentů, nejčastěji se soutěží s kostkami 2×2×2, 3×3×3, 4×4×4 a 5×5×5.\n\nHraje-li se na rychlost, praxe bývá taková, že každý soutěžící úkol splní pětkrát a jako jeho výsledek se započítá aritmetický průměr tří jeho průměrných časů (nejlepší a nejhorší čas se ignorují). Běžné časy ve variantě 3×3×3 klesají pod 20 s, což disciplínu činí divácky atraktivní, nicméně rozšířením kostky na 4×4×4 počet nutných tahů dramaticky stoupá, a s ním pochopitelně i časy.\n\nDisciplíny, v nichž v průběhu sledování účastník soutěže kostku nemůže pozorovat, mívají to pravidlo, že čas se spouští v momentě, kdy si soutěžící kostku začne prohlížet, přičemž normální soutěže se vyznačují tím, že čas přidělený na prohlédnutí kostky před zahájením skládání je konstantní, a sice 15 s.\n\nOficiální světové rekordy ve složení jedné kostky ke dni 12. listopadu 2019\n\nNejznámější klasické metody skládání kostky nejsou pro speedcubing příliš vhodné, protože na složení je potřeba poměrně vysoký počet tahů. Byly proto vynalezeny jiné metody, které počet tahů redukují, a tím složení zrychlují. Dalším důležitým faktorem je, aby potřebné tahy byly na kostce rychle vidět, a snížil se tak čas potřebný na promyšlení dalšího kroku.\n\nNejpoužívanější metody:\n\nK tak rychlému složení, od jakého je možné slibovat si úspěch v soutěžích, je vedle velké dávky motorického nadání pro provádění správných kroků ve vysoké rychlosti nezbytné se naučit velké množství různých algoritmů, zejména pro složení poslední vrstvy. V případě metody Fridrich, která je mezi speedcubery nejvíce oblíbená a uznávaná, se jedná o 78, metoda Roux v tomto ohledu znamená počet 42. Průměrný počet tahů napříč těmito algoritmy je cca 10.\n\nVšech algoritmů potřebných pro složení poslední vrstvy v jednom kroku je 1 211, což je vzhledem k možnostem lidské paměti příliš velké číslo, a tak se na špičkové úrovni v metodách, kde už jsou hrany horní vrstvy správně natočeny z kroků předtím jen jedním krokem, poslední vrstva řeší ve dvou krocích.\n\nPro rychlé skládání poslepu se používají úplně jiné metody, ve kterých se používají algoritmy přemísťující jen několik málo kostek na správná místa. Důležitým prvkem pro rychlé skládání poslepu je především schopnost rychle si zapamatovat počáteční rozložení kostky.\n\nRubikova kostka se objevila v mnoha filmech:\n\nKostka sehrála roli rovněž v několika seriálech:\n\nVe filmech a seriálech se kostka typicky vyskytuje v kontextu spojujícím inteligenci určité postavy s její schopností kostku rychle složit, resp. frustrací z neschopnosti ji složit (And The Band Played On, Being John Malkovich, Hellboy, The Wedding Singer, UHF). U nás na stejné téma - frustrace z nesložení kostky, nazpíval písničku Rubikova kostka interpret Karel Zich.\n\nExistuje i tzv. „Rubikův kubismus“, spočívající ve skládání velkého obrazu z rastru Rubikových kostek.\n\n\n"}
{"id": "82769", "url": "https://cs.wikipedia.org/wiki?curid=82769", "title": "Grand Prix San Marina 2006", "text": "Grand Prix San Marina 2006\n\nGrand Prix San Marina XXVI Gran Premio di San Marino\n\n\nMichael Schumacher převzal pohár z rukou ministra Turistiky a sportu Parida Andreoliho. Pohár pro vítězný tým předal John Nicolson předseda Greater Europe & USA. Fernando Alonso dostal cenu od Massima Marchignoliho starosty města Imola. Třetí Juan Pablo Montoya převzal cenu od Stefana Valliho presidenta FASM (San marinský autoklub).\n\n\n\n\n\n"}
{"id": "82771", "url": "https://cs.wikipedia.org/wiki?curid=82771", "title": "A-ha", "text": "A-ha\n\nA-ha, psaná ve formě a-ha, je norská hudební skupina hrající aktivně v letech 1982 až 1994, 1998 až 2010 a dále od roku 2015 do současnosti. Skupinu tvoří trojice Morten Harket (zpěv), Paul Waaktaar-Savoy (kytara) a Magne Furuholmen (klávesy). V osmdesátých letech trio patřilo mezi nejpopulárnější hudební skupiny, kapela prodala celosvětově okolo 76 milionů alb a jejich singly obsadily osmadvacetkrát první místo hitparád, sedmatřicetkrát se dostaly do Top 5, osmnáctkrát do Top 10 a čtyřiatřicetkrát do Top 20.\n\nJako přesné datum vzniku bývá uváděno 14. září 1982. Paul (v té době používal své původní jméno Pål Waaktaar) a Mags měli původně svou vlastní kapelu ze sedmdesátých let, ale nebyli příliš úspěšní. Po problémech na počátku osmdesátých let se rozhodli založit novou skupinu a přibrat zpěváka, kterým se stal Morten.\n\nJejich první pokus o vydání nahrávek nedopadl úspěšně. Mimo jiné byla odmítnuta skladba „Lesson One“, později přejmenovaná na „Take On Me“. Ani druhý pokus nevypadal nejlépe. Během nahrávání alba \"Hunting High And Low\" byl vydán singl „Take On Me“, kterého se prodalo pouhých 300 kopií. Přesto se skladba dostala do norské hitparády. A-ha ji následně zremixovali a vydali podruhé. Také k ní znovu natočili videoklip, který v sobě spojil hraný a animovaný obraz, což bylo v té době něco nevídaného. Tento klip se nemalou měrou podílel na obrovském úspěchu skladby, která v roce 1985 obsadila první příčku hitparád devíti zemích včetně Spojených států. Videoklip dokonce v roce 1998 získal třetí místo jako nejlepší videoklip všech dob na televizní hudební stanici VH1.\n\nV témže roce (1985) vydali první album \"Hunting High And Low\". S ním přišly další skladby, jako „The Sun Always Shines On TV“, „Hunting High And Low“ a „Train Of Thought“. O rok později vyšlo i druhé album \"Scoundrel Days\", obsahující úspěšné skladby „Manhattan Skyline“, „Cry Wolf“ a „I've Been Losing You“. A-ha se stali definitivně slavní a vyrazili na turné.\n\nV roce 1987 složili stejnojmennou titulní skladbu pro film s Jamesem Bondem – The Living Daylights. Tato písnička se objevila i na dalším albu, \"Stay On These Roads\", vydaném v roce 1988. V roce 1990 přišlo čtvrté album \"East Of The Sun, West Of The Moon\". Následujícího roku A-ha vydali album \"Headlines And Deadlines\", což je převážně jen výběr jejich největších hitů, a vydali se na další světové turné.\n\nV 1993 vydala skupina A-ha album \"Memorial Beach\" a vypadalo to, že se skupina rozpadla. Jednotliví členové se věnovali sólovým projektům a pět let o nich jako o skupině nebylo slyšet. Teprve 11. prosince 1998 se objevili veřejně opět spolu na slavnostním koncertu při příležitosti předávání Nobelovy ceny s novou skladbou „Summer Moved On“. V roce 2000 bylo vydáno album \"Minor Earth Major Sky\". V roce 2002 nahráli album „Lifelines“, obsahující úspěšné skladby „Forever Not Yours“ a „Lifelines“. V roce 2003 vydali své první živé album \"How Can I Sleep With Your Voice In My Head\". V roce 2004 vyšel nový výběr \"The Singles 1984-2004\". Z roku 2005 je album \"Analogue\", album \"Foot Of The Mountain\" spatřilo světlo hudebního světa na jaře roku 2009, rok před oficiálním rozchodem skupiny.\n\nV říjnu roku 2009 členové skupiny ohlásili ukončení své společné dráhy a vydání se na individuální cesty. Působení ve skupině završili světovou koncertní šňůrou v roce 2010 a posledním koncertem v hlavním městě jejich rodného Norska, Oslu 4. prosince 2010. Tím byla činnost skupiny, po 25 letech od vydání debutového alba \"Hunting High and Low\" s hitem „Take On Me“, ukončena.\n\nV březnu roku 2015 skupina ohlásila návrat. 4. září 2015 vyšlo v pořadí již 10. studiové album \"Cast In Steel\" a následně se skupina vydala na turné, které započalo 24. září 2015 v Buenos Aires a mělo naplánovaných 34 koncertů a mělo by skončit sérií vystoupení v Norsku začátkem května 2016.\n\nŘadová alba\n\n\nKoncerty\n\n\nKompilace\n\n\n\n"}
{"id": "82777", "url": "https://cs.wikipedia.org/wiki?curid=82777", "title": "Konference druhé světové války", "text": "Konference druhé světové války\n\nBěhem druhé světové války proběhla série konferencí během nichž byla uzavřena řada důležitých dohod.\n\n\n1. září 1939 bylo Německem napadeno Polsko, a tím prakticky začala 2. světová válka. O dva dny později vstoupila do války Velká Británie a Francie. \n\n"}
{"id": "82802", "url": "https://cs.wikipedia.org/wiki?curid=82802", "title": "Heard It All Before", "text": "Heard It All Before\n\nHeard It All Before je první album Jamieho Culluma, natočil jej, když mu bylo pouhých 19 let, v roce 1999. Album je pod hlavičkou „Jamie Cullum´s Trio“ a je to nedostupná rarita. V dnešní době se toto album prakticky nedá sehnat. Pouze na internetových dražbách a to za velmi vysoké částky.\nZa zmínku stojí z tohoto alba určitě známá píseň od Franka Sinatry: I´ve got you under my skin\n\n\n"}
{"id": "82803", "url": "https://cs.wikipedia.org/wiki?curid=82803", "title": "Pointless Nostalgic", "text": "Pointless Nostalgic\n\nPointless Nostalgic je druhé album Jamieho Culluma. Bylo vydáno v roce 2002 v nahrávacím studiu Candid record. Z tohoto alba vyšel singl \"High and Dry\" (převzatý od skupiny Radiohead) a byl k němu natočen úspěšný videoklip, který dostal Jamieho do povědomí posluchačů. Za zmínku stojí také povedená ryze jazzová písnička \"Devil My Care\" nebo známá \"You´re Nobody Till Somebody Loves You\"\n\n\n"}
{"id": "82806", "url": "https://cs.wikipedia.org/wiki?curid=82806", "title": "Okřešice", "text": "Okřešice\n\nOkřešice ( , starší názvy \"Wokrzessycze\", \"Okržessitze\", \"Okržeccicze\") jsou obec ležící severozápadně od města Třebíče. Nadmořská výška obce je 512 metrů nad mořem. Žije zde obyvatel. Obec je podřízená obci s rozšířenou působností Třebíč.\n\nOkřešice byly snad založeny třebíčskými benediktiny snad nedaleko někdejší vesnice \"Křižanov\", zmiňována je trať na Křižanově. Vesnice patřila do třebíčského panství. První písemná zmínka o obce pochází z roku 1556, v roce 1910 byl v obce postaven kostel svatého Antonína.\n\nDo roku 1867 byly Okřešice osadou Červené Lhoty. V roce 1923 zde vznikl spolek Domovina. O několik let později v roce 1991 zde žilo 169 obyvatel. Obecná škola zde vznikla v roce 1848 a po roce 1900 byla jednotřídní. V letech 1961–1979 byla obec součástí Budíkovic, od 1. ledna 1980 do 31. prosince 1992 součástí města Třebíč, poté se opět Okřešice osamostatnily.\n\nSilnice III/35112 vedoucí přes Okřešice byla pro svůj technický stav, který postihuje celou její šířku v úseku delším než 50 metrů, v roce 2012 serverem Výmoly.cz za podpory Nadace pojišťovny Generali vyhlášena vítězem 2. ročníku ankety Nejhorší díra v Česku, v anketě uspěla mezi cca 600 nahlášenými místy v republice. Cenu získala Krajská správa a údržba silnic Kraje Vysočina. Obec se domáhala opravy již několik předchozích let.\n\nV obci působí nohejbalový tým, který hraje okresní soutěž neregistrovaných hráčů. V obci také působí od roku 1942 sbor dobrovolných hasičů, který se vedle hasičské činnosti stará i o kulturní dění v obci. \n\nV obci jsou dvě malé kapličky a větší kaple svatého Antonína.\n\n\n"}
{"id": "82807", "url": "https://cs.wikipedia.org/wiki?curid=82807", "title": "Blaník (rozcestník)", "text": "Blaník (rozcestník)\n\nNázev Blaník je užíván ve více významech:\n\n\nNositelem příjmení Blaník byl:\n"}
{"id": "82809", "url": "https://cs.wikipedia.org/wiki?curid=82809", "title": "Twentysomething", "text": "Twentysomething\n\nTwentysomething je třetí a zlomové album Jamieho Culluma, vydané v roce 2003. Přezpíval zde jazzové standardy 30.-40.let., známé písně například Wind Cries Mary od Jimiho Hendrixe nebo Frontin'od Pharella Williamse a zařadil sem několik svých písní ve stylu jazz-pop.\n\nJako první singl vyšel „These are the Days“, kterou složil jeho bratr Ben Cullum, poté následovala jazzová píseň Twentysomething a pop/jazzová All at Sea.\n\n"}
{"id": "82810", "url": "https://cs.wikipedia.org/wiki?curid=82810", "title": "Catching Tales", "text": "Catching Tales\n\nCatching Tales je čtvrté album Jamieho Culluma. Bylo vydáno v září roku 2005 ve Velké Británii a pár týdnů poté i ve Spojených státech amerických.\n\nCullum na tomto albu experimentuje s různými styly (funky, jazz, pop, …), přezpíval zde i známou jazzovou skladbu I´m Glad There Is You. Prvním singlem z tohoto alba je „Get Your Way“. Poté následoval singl „Photograph“ a „Mind Trick“. Jamie spolupracoval se Stewartem Levinem, Gorrilaz a Danem Nakamurou.\n\n"}
{"id": "82811", "url": "https://cs.wikipedia.org/wiki?curid=82811", "title": "Scherzo", "text": "Scherzo\n\nScherzo je hudební skladba, pro niž je typický žertovný ráz (scherzo = italsky žert), rychlé tempo a živý rytmus. Od doby klasicisimu vystřídala tato forma v cyklických skladbách typu sonát a symfonií jednu z jejích běžných součástí, kterou byl menuet. Může však být i samostatnou skladbou.\n\n"}
{"id": "82814", "url": "https://cs.wikipedia.org/wiki?curid=82814", "title": "Thomas Anders", "text": "Thomas Anders\n\nThomas Anders (* 1. března 1963, Münstermaifield), vlastním jménem Bernd Weidung, je zakládajícím členem skupiny Modern Talking.\n\nByl již v mládí talentovaným zpěvákem. V roce 1979 vyhrál s písní „Judy“ soutěž pro nové umělce. Ale ani tato píseň, ani další jeho projekty se nedají považovat za příliš úspěšné. Přesto podepsal smlouvu s nahrávací společností a později se setkal s Dieterem Bohlenem, se kterým založil skupinu Modern Talking.\n\n\n\n"}
{"id": "82815", "url": "https://cs.wikipedia.org/wiki?curid=82815", "title": "Dieter Bohlen", "text": "Dieter Bohlen\n\nDieter Günter Bohlen (* 7. února 1954 v Berneu, Západní Německo) je hudebník, hudební skladatel, písničkář, producent a bavič. Je zakládajícím členem skupiny Modern Talking.\n\nJiž od mládí byla jeho zájmem hudba, a tak hrál v několika kapelách. Vždy se toužil stát slavným, ale žádná z jeho demo nahrávek neměla úspěch.\n\nPo úspěšném ukončení ekonomického studia na univerzitě v Göttingenu v oboru \"Business Administration\" vedl Dieter nějakou dobu otcovu firmu silničních staveb \"Hans Bohlen engineering GmbH Oldenburg.\" Od roku 1979 pracoval u nahrávací společnosti Intersong jako producent. I přes předchozí neúspěchy se stále pokoušel prosadit sám. Používal při tom řadu pseudonymů, např. Ryan Simmons, Steve Benson, Dee Bass, Art Of Music.\n\nV roce 1983 se setkal s Thomasem Andersem a o něco později s ním založil skupinu Modern Talking. Po rozpadu dua založil roku 1987 vlastní skupinu Blue System.\n\nPostupem doby se vypracoval a stal se, paralelně s působením v Modern Talking, producentem a skladatelem mnoha slavných písní svých, často neméně slavných, kolegů. Jednou z jím nejvíc proslavených hvězd se stala holandská zpěvačka C. C. Catch, dále Nino DeAngelo a např. pro Chrise Normana složil slavnou „Midnight Lady“\n\nVe své domovské zemi se stal úspěšným skladatelem již v 80. letech , jelikož se jedná o velmi originálního skladatele tehdy moderního tzv. středně-proudového stylu s notnou dávkou romance i citu, přičemž Dieter si vždy na své originalitě velmi zakládal. V roce 1983 se seznámil s Thomasem Andersem (vlastním jménem Bernd Weidung), stál u zrodu celé řady úspěšných skladeb v rodném německém jazyce. Příkladem je například \"Wie Ein Verbotener Kontinent\", či \"Heisskalter Engel\" (později přezpívaným zpěvákem s přezdívkou Marx). Dieter se ukázal jako úspěšný skladatel se zastřeným hlasem, který u něj graduje především v nezaměnitelné vysoké fistuli. Teprve poté kdy bylo vydáno a uveřejněno několik společných skladeb vzniká koncem roku 1983 nový projekt \"Modern Talking\", který se zejména ve střední a východní Evropě stal velmi populárním a úspěšným (zejm. v Polsku). V rámci tohoto projektu Dieter Bohlen ve spolupráci s hudebním vydavatelem Hansa Music vydal 5 úspěšných LP, (Modern Talking-The First Album, Let's Talk About Love, Ready For Romance, In The Middle Of Nowhere, Romantic Warriors). Následné šesté LP s názvem In The Garden Of Venus již vzniklo pouze v důsledku časového dobíhání smlouvy mezi Berndem a Dieterem, přičemž v nahrávacím studiu se již tito dva aktéři prakticky nesešli. Údajně byla zdrojem tohoto rozchodu v r. 1987 Nora, manželka Thomase Anderse. Nutno však podotknout, že projekt Modern Talking nebyl zdaleka jediným projektem Dietera Bohlena. Dieter skládal hezké i úspěšné melodie na domácí scéně do celé řady filmů i seriálů (např. Rivalen Der Rennbahn), seznámil se a vytvářel novou popovou stálici Karo Mullerovou (C. C. Catch), skládal hity pro Chrise Normana, zmíněná píseň Midnight Lady, či Love Is ..., spolupracoval např. s populárním Al Martinem, či skládal pro Bonnie Tyler.\n\nNásledně po rozchodu skupiny Modern Talking Thomas Anders odjel do USA a věnoval se novému stylu hudby, která však již kromě prvních dvou LP napodobenin již se stylem skupiny Modern Talking nemá nic společného. Dieter dále intenzivně pracoval v nově založeném projektu Blue System, ve kterém pokračoval dále ve stylu bývalé skupiny Modern Talking dalších 10 let, do roku 1997. Poté se však opět setkal s Thomasem Andersem a oznámili comeback skupiny Modern Talking, přičemž spolupracovali na nové LP s názvem Back To Good (návrat k dobrému), které ovšem vyšlo v roce 1998. Následně společně vytvořili dalších 5 LP (Alone, 2000 Year Of Dragon, America, Victory, Universe). LP s názvem Universe, které vyšlo v roce 2003 definitivně uzavřelo projekt Modern Talking, kdy monstrozně na koncertu tuto smutnou zprávu sdělil Dieter před desetitisíci zklamanými diváky. Dále dobíhal i pokračoval Dieterův projekt Blue System, pro který však již pouze skládal nové písně. Členové této kapely se přejmenovali na Systems In Blue a vydali LP s názvem \"Point Of No Return\" a několik dalších singlů. Dieter Bohlen je porotcem německé soutěže Deutschland sucht den Superstar (Německo hledá superstar).\n\nVítězný zpěvák Alexander debutoval s Dieterovou novou písní \"Free Like The Wind\". V roce 2005 vyšlo LP s názvem POP-TITANS-HITS The Songs of Dieter Bohlen, jako souhrn skladeb posledních let i vzpomínek, nebo LP s názvem Dieter Bohlen – In Der Film, mimo jiné obsahující skladbu Gasoline.\n"}
{"id": "82818", "url": "https://cs.wikipedia.org/wiki?curid=82818", "title": "Partie století", "text": "Partie století\n\nPartií století je nazývána šachová partie sehraná 17. října 1956 na Rosenwaldově memoriálu v New Yorku mezi Donaldem Byrnem a třináctiletým Robertem Jamesem \"Bobby\" Fischerem, budoucím mistrem světa (1972–1975). Fischer, hrající černými, zvítězil útočnou i pozičně vynikající hrou s mnoha oběťmi. Zahájením byla Grünfeldova indická obrana.\n\n"}
{"id": "82821", "url": "https://cs.wikipedia.org/wiki?curid=82821", "title": "Mydlářovský dům", "text": "Mydlářovský dům\n\nMydlářovský dům je původně gotický dům v Chrudimi v Břetislavově ulici čp. 74. 11. ledna 1571 jej koupil mydlář a svíčník \"Matěj Mydlář\", chrudimský měšťan, který dal dům přestavit v renesančním stylu. Asi čtyřleté práce skončily v roce 1577. Rodina dům držela do roku 1698.\n\nV roce 1972 byla stavba zrekonstruována pro Muzeum loutkářských kultur, které zde bylo otevřeno 2. července 1972. Dům je dnes kulturní památkou.\n"}
{"id": "82822", "url": "https://cs.wikipedia.org/wiki?curid=82822", "title": "Palác pánů z Kunštátu a Poděbrad", "text": "Palác pánů z Kunštátu a Poděbrad\n\nPalác pánů z Kunštátu a Poděbrad je dům palácového typu stojící na adrese Řetězová 222/3, Staré Město, Praha 1. Na počátku 15. století patřil palác Bočkovi z Kunštátu, později zde několik let sídlil také Jiří z Poděbrad, odkud také pochází název paláce.\n\nV dnešním suterénu a přízemí stavby se dochovala tehdy přízemní část a částečně první patro dvoupodlažního románského paláce pravděpodobně z 2. poloviny 12. století. Tento objekt byl tehdy pravděpodobně součástí dvorce. Přízemní a patrová část dnešního domu je postavena ve slohu gotickém a výrazně upravena ve slohu renesančním.\n\nNa počátku 15. století patřil tehdy dvorec nejvyššímu zemskému písaři Bočkovi staršímu z Kunštátu (snad od roku 1406 do 1417). Mezi lety 1441-1453 byl objekt přestavěn a při této příležitosti navýšen o další patro. Tato přestavba je přičítána Jiřímu z Poděbrad. Majiteli se na konci 15. století stali páni z Koldic, pak Míčané z Klinštejna, od roku 1579 Dorota Hrzánová z Ocelovic a na Housce, jejíž rod palác nechal znovu přestavět, a to v duchu slohu renesančního. Hrzánové o  majetek přišli v rámci pobělohorských konfiskací, novými majiteli se stali Šternberkové, od začátku 18. století (někdy mezi 1713-1726) Valdštejnové, a to do roku 1774.\n\nPo roce 1774 již dům nepatřil žádnému šlechtickému rodu. V roce 1846 byla přistavěna další (klasicistní) budova, a to namísto zbořené části goticko-renesančního paláce.\n\nV druhé polovině 20. století zde sídlilo archeologické oddělení Pražského ústavu památkové péče. V roce 2007 byl palác zrekonstruován: v patrech byl přestavěn na luxusní byty, v přízemí se nachází hospoda \"U Kunštátů\".\n\nTrojprostorová síňová dispozice v dnešním suterénu patří k největším, nejvýstavnějším a také k nejlépe dochovaným částem románských domů v Praze. Byla objevena v roce 1941 a v letech 1951 až 1960 byl proveden stavebně historický průzkum. Vedle tehdy přízemních prostor a prostor v 1. patře se zachoval i severní štít, který dosahuje do výšky dnešního 1. patra. Celá stavba byla provedena z opukových kvádříků.\n\nStřední sál tvoří obdélný prostor zaklenutý šesti poli křížové klenby bez pasů, nesenými dvěma středními sloupy s románskými hlavicemi a patkami. Postranní prostory jen mírně podélného půdorysu jsou zaklenuté čtyřmi poli křížové klenby na střední křížové pilíře. Na některých klenbách se dodnes dochovaly otisky prken z podpůrného bednění, které bylo použito během jejich stavby. V obou postranních místnostech se v severozápadním a jihozápadním rohu nacházelo vytápěcí zařízení: krb, což svědčí o tom, že tyto místnosti byly obytné.\n\nHorní část paláce má stejně jako dolní část trojdílnou, pravidelnou dispozici. Pozůstatky románské stavby jsou rozpoznatelné pouze v některých částech, originální klenby se nedochovaly, ale jejich tvary jsou patrné z částečně zachovaných čelních oblouků. Střední místnost byla zaklenuta dvěma poli křížových kleneb, obě boční čtvercové místnosti byly zaklenuty jedním polem křížové klenby. V bočních místnostech byla pravděpodobně také vytápěcí zařízení.\n\n"}
{"id": "82823", "url": "https://cs.wikipedia.org/wiki?curid=82823", "title": "Pružina", "text": "Pružina\n\nPružina (lidově nazývaná též \"pero\" nebo \"péro\") je strojní součást, která umožňuje v jednom nebo i více směrech elastickou deformaci: působením síly se deformuje, ale když síla přestane působit, vrací se do původního tvaru. Využívá se buď k zachycení, akumulaci sil (jako pero u hodin) nebo k pružnému spojení jiných součástí tak, aby se rázy a kmitání neodpružené součásti (například nápravy) nepřenášely na část odpruženou (například podvozek). Pružina obvykle působí silou závislou na velikosti její výchylky z klidové polohy a ve směru proti této výchylce. Charakteristika pružiny je obecně křivka vyjadřující závislost mezi silou působící na pružinu a její pružnou deformací.\n\nU mnoha reálných pružin, především u často užívané šroubové tlačné pružiny či torzních tyčí, je tato závislost téměř lineární, v grafickém vyjádření je to tedy úsečka; sklon této úsečky udává tuhost pružiny, což je konstanta vyjadřující sílu potřebnou k jednotkové deformaci pružiny. V tomto případě přímé úměrnosti síly a výchylky tedy lze matematicky takové chování vyjádřit Hookovým zákonem následovně:\nkde formula_2 je síla pružiny, formula_3 je koeficient tuhosti, formula_4 představuje výchylku pružiny z klidového stavu.\n\nPlocha pod křivkou odpovídá dodané práci potřebné k určité deformaci pružiny neboli akumulované potenciální energii zatížené pružiny. V případě přímé úměrnosti tedy je:\n\nTěleso zavěšené na pružině je jedním z nejjednodušších mechanických oscilátorů, tedy soustavou vykonávající kmitání. Pokud zanedbáme tlumení, vykonává těleso o hmotnosti \"m\" na pružině s tuhostí \"k\" harmonické kmity o vlastní úhlové frekvenci rovné\n\n\nMateriál pružin není optimálně využit zejména u kruhového průřezu.\n\nMateriál pružin je 2x lépe využit než u pružin namáhaných ohybem.\n\nTuhost vinutých pružin je dána průměrem drátu, počtem \"činných\" závitů a průměrem vinutí. U progresivních pružin (kuželovitých, soudkovitých, s proměnným stoupáním) závity postupně dosedají na sebe, počet činných závitů se snižuje, čili tuhost stoupá.\n\nTažné pružiny tím, že namáhají oka ohybem jsou nehospodárné ve srovnání s tlačnými pružinami.\n\nMateriál přírodní nebo syntetická pryž nebo pružný plast.\nVlastnosti pryžových pružin: - mají omezenou životnost\n\n\nPneumatické pružiny využívají stlačitelnost plynů.\n- čistě pneumatické (měchy, plynové válce) - mají progresivní průběh tuhosti\n- hydropneumatické\n\n"}
{"id": "82825", "url": "https://cs.wikipedia.org/wiki?curid=82825", "title": "Santa Casa", "text": "Santa Casa\n\n"}
{"id": "82827", "url": "https://cs.wikipedia.org/wiki?curid=82827", "title": "Turecký záchod", "text": "Turecký záchod\n\nTurecký záchod je jedním z mnoha druhů záchodů. Kromě jihovýchodní Evropy se používá především v chudších zemích a v zemích, kde má staletou tradici, kupříkladu v Asii, Africe. V západní Evropě je poměrně rozšířený např. v Itálii a ve Francii.\n\nV principu se může jednat jen o díru v podlaze (s funkcí latríny) nebo splachovací zařízení, připomínající do podlahy zapuštěné umyvadlo.\n\nVyprazdňování je prováděno v dřepu přímo do otvoru nebo vyhrazeného prostoru v toaletě. Jedná se přitom o nejpřirozenější polohu k vylučování. Osoby nezvyklé na tento typ toalety tuto činnost provádějí chybně v podřepu místo v dřepu, což je namáhavé především na stehenní svaly a náročné na udržení rovnováhy i dostatečného odstupu případného oděvu; v této nesprávné poloze rovněž nedojde k plnému uvolnění břišního svalstva, potřebnému k správné vylučovací funkci těla. \n\nVýhodou tohoto typu záchodu je jeho hygieničnost. Pokožka defekující osoby nepřijde do styku s povrchem záchodu, takže je sníženo riziko přenosu choroboplodných zárodků. To je důležité zvláště v oblastech s nižším povědomím o udržování aseptického prostředí na toaletách, i v teplejším podnebí, které umožňuje delší přežití choroboplodných zárodků.\n\n"}
{"id": "82832", "url": "https://cs.wikipedia.org/wiki?curid=82832", "title": "Aféra U-2", "text": "Aféra U-2\n\nAféra U-2 je označení pro události, spojené se sestřelením amerického průzkumného letounu U-2 pilotovaného Francisem Gary Powersem nad Sovětským svazem 1. května 1960. Jedná se o jednu z významných epizod studené války.\n\nLetoun Lockheed U-2 byl v době své aktivní služby jedním z klíčových nástrojů americké zpravodajské služby CIA, která jej používala k monitorování sovětských aktivit nad jeho vlastním územím. U-2 bylo letadlo, jež létalo v natolik extrémních výškách, že bylo nedostupné pro jakýkoli tehdejší stíhací letoun. Lety U-2 nad sovětským územím přinesly mnoho důležitých poznatků o sovětském raketovém programu. \n\nSověti byli znepokojeni tím, že jsou sice schopni U-2 nad svým územím sledovat, ale nemají prostředky k sestřelení letounu, který se nad jejich územím pohyboval ve výškách okolo dvaceti kilometrů. Koncem padesátých let 20. století začaly sovětské jednotky PVO dostávat nové vybavení. Jednalo se o naváděcí radar P-30 (FAN SONG) schopný sledovat cíle ve výškách nad 20 kilometrů, záchytný stíhací letoun Suchoj Su-9 s dostupem 16–18 kilometrů a nový raketový systém S-75 Dvina, jenž byl schopen zasáhnout cíle až do výšky 25 kilometrů.\n\n9. dubna 1960 odstartovalo U-2 k zatím nejdelšímu přeletu: letadlo provedlo několik přeletů nad Semipalatinskem, kde Rusové zkoušeli nukleární zbraně, a pokračovalo nad okolními bateriemi protiletadlových raket. Poté se pilot vydal nad raketovou střelnici Turatam a kosmodrom Bajkonur. Po šesti hodinách strávených v sovětském vzdušném prostoru odletěl nad Írán. Tento let vzbudil značné pobouření v nejvyšším sovětském vedení a Sověti se následně pokusili alespoň odhadnout trasy dalších přeletů, což přispělo k nečekaně brzkému úspěchu sovětské PVO.\n\nFrancis Gary Powers odstartoval se svým U-2 k průzkumnému letu nad Sovětský svaz 1. května 1960 z pákistánského Péšávaru, kam byl letoun předtím dopraven z turecké základny Incirlik. Po přeletu SSSR měl přistát v norském Bodø. Letadlo bylo zachyceno radary nad Tádžikistánem. Byl vyslán záchytný letoun Su-9, kterému se sice podařilo na malou chvíli dostat do potřebné výšky, ale nepodařilo se mu navázat kontakt s cílem. Powers se mezitím přiblížil ke Sverdlovsku a dostal se do zóny hlídané tamní raketovou baterií PVO. V 08:53 místního času explodovala první raketa S-75 za Powersovým letounem.\n\nPowers podle své výpovědi ztratil nad strojem kontrolu a s obtížemi se dostal z padajícího stroje ven – při explozích raket byla jeho sedačka posunuta dopředu, letoun se dostal do obrácené ploché vývrtky a jeho nohy tak byly natlačeny pod přístrojovým panelem, takže se nemohl okamžitě katapultovat. Powers havárii přežil, byl zajat a posléze převezen do Moskvy. \n\nZajímavostí je, že na sverdlovské raketové základně nikdo nevěděl, že letoun byl sestřelen, protože data z radaru mohla být interpretována i tak, že letadlo se snaží ruský radar rušit. Když se na radaru znovu objevil cíl, byla vystřelena další raketa, která podle tvrzení přeběhlíka Viktora Bělenka sestřelila předtím vyslanou záchytnou stíhačku.\n\nBěhem několika hodin byl vyslán speciální vyšetřovací tým, jehož úkolem bylo získat co nejvíce informací. Jeho členy byli jak členové ÚV KSSS, tak zástupci KGB, kontrašpionáže a letectva. \nVyšetřovací komise dala dohromady zprávu o výkonových parametrech, vybavení a informace o přibližném profilu mise. Z nalezených trosek letadla byl zachráněn téměř celý filmový materiál, což sovětským agenturám dalo nejen informace o tom, jaké cíle byly fotografovány, ale i o schopnostech fotopřístroje používaného v U-2. V letounu byl samodestrukční systém, který měl pilot uvést do provozu v případě nutnosti ukončit let nad sovětským územím. Podle Američanů měl tento systém působit s několikaminutovým zpožděním, podle sovětské strany tam žádný zpožďovač nebyl. Pilot nicméně tento systém neaktivoval.\n\n3. května informovala NASA o ztrátě meteorologického letadla severně od Turecka. Tiskové prohlášení obsahovalo spekulace o pilotových problémech s kyslíkem. 5. května na zasedání Nejvyššího Sovětu Chruščov oznámil sestřelení špionážního letounu, ale neřekl, že pilot byl zajat. Bílý dům uznal, že se jedná o totéž letadlo, ale odmítl jeho špionážní poslání a obvinění z úmyslného narušení sovětského vzdušného prostoru. Nadále protestoval proti sestřelu zbloudilého civilního letadla a k podpoře důvěryhodnosti těchto informací byl o den později další exemplář U-2 označený značkami NASA a falešným registračním kódem ukázán médiím. Téhož dne večer na diplomatickém večírku zaslechl americký velvyslanec Llewelyn Thompson v Moskvě sovětského činitele, který někomu sděloval, že pilot je stále vyslýchán. 7. května Chruščov oznámil, že pilot je naživu. Na tiskové konferenci 11. května prezident Eisenhower konečně přiznal, že americké přelety nad SSSR skutečně probíhaly.\n\nPřelety byly zastaveny a CIA začala používat satelitní systémy Midas a Somos. Kvalita získaných informací nebyla ale na takové úrovni, jako při použití U-2. Američané již pracovali na projektu OXCART, který měl navrátit Američany na ruské nebe. Letouny U-2 pokračovaly v akcích, ovšem pouze v blízkosti hranic a bez narušování sovětského vzdušného prostoru.\n\nSestřelení U-2 nad Sverdlovskem a veřejné prozrazení celého výzvědného programu mělo velmi neblahé důsledky na americko-sovětské vztahy: pařížský summit vedoucích představitelů, plánovaný na polovinu května, byl zrušen poté, co se Eisenhower odmítl za incident oficiálně omluvit. Stejně tak byla sovětskou stranou zrušena i Eisenhowerova plánovaná červnová návštěva Moskvy - údajně pro nejistou bezpečnost amerického prezidenta.\n\nPowers byl převezen do Moskvy, kde byl nejprve vyslýchán a v srpnu 1960 stanul před vojenským nejvyšším soudem. Veřejné líčení trvalo 10 dní a Powers byl 19. srpna odsouzen na 10 let. V únoru 1962 byl vyměněn za Rudolfa Abela, který byl za špionáž zatčen a odsouzen ve Spojených státech. Výměna proběhla na mostě Glienicker Brücke mezi Berlínem a Postupimí, a dojednal ji americký právník James B. Donovan.\n\nPowers poté pracoval jako zkušební pilot Lockheedu. O svých zážitcích napsal knihu \"Operation Overflight: A Memoir of the U-2 Incident\". Zemřel při havárii vrtulníku 1. srpna 1977. Francis Gary Powers byl pohřben na Arlingtonském hřbitově a 40 let po jeho sestřelení byl in memoriam vyznamenán několika medailemi.\n\n"}
{"id": "82836", "url": "https://cs.wikipedia.org/wiki?curid=82836", "title": "Svahilština (hudba)", "text": "Svahilština (hudba)\n\nSvahilština je jazyk používaný ve východní Africe. V Česku mezi hudebníky pojem svahilština označuje způsob zpěvu, při kterém se namísto textu používají pouze rytmické slabiky a jazykové výmysly, které do jisté míry připomínají angličtinu. Velmi často se používá při hudební improvizaci, jam session, nebo v případě, že definitivní text písničky ještě neexistuje.\n\nNěkdy se vyskytuje i „svahilština“, která připomíná jiné jazyky. Třeba němčinu, francouzštinu, ale i romštinu nebo ruštinu. Čím větší znalosti daného jazyka interpret má, tím obtížnější je pro něj „svahilštinu“ vytvořit. Proto se česká „svahilština“ téměř nevyskytuje (příkladem by mola být kvůli cenzuře předělaná verze písně \"Dialog s vesmírem\" skupiny Progres 2).\n\nČeská skupina Pražský Výběr je známá tím, že na začátku 80. let 20. století měla texty téměř všech skladeb z repertoáru ve svahilštině. Později se textů ujal František Ringo Čech a kapela začala hrát ty samé písně, ale s českými texty.\n\n"}
{"id": "82840", "url": "https://cs.wikipedia.org/wiki?curid=82840", "title": "Tramvajová doprava v Bad Schandau", "text": "Tramvajová doprava v Bad Schandau\n\nBad Schandau ( Žandov) je malé lázeňské město v německé spolkové zemi Sasko, u hranic s Českem. Přestože má jen 3 600 obyvatel, provozuje město jednu linku elektrické tramvaje. Německý název tratě je Kirnitzschtalbahn.\n\nTrať má rozchod kolejí 1000 mm, je dlouhá přibližně 8 km a jde o nejmenší tramvajový provoz v Sasku. V provozu je jak v zimě, tak i v létě (letní spoje jsou ale častější). Trať vede podél řeky Křinice a spojuje město s Lichtenhainským vodopádem, v jehož blízkosti má konečnou zastávku (území vesnice Lichtenhain).\n\nHistorie současného provozu začíná na konci 19. století. Po výstavbě trvající zhruba jeden rok byla trať otevřena 29. května 1898 veřejnosti, k dispozici bylo šest motorových a šest vlečných vozů. Po dlouhých debatách, zdali má být trať elektrická nebo parní (parní tramvaje se v této době stále ještě v mnoha městech používaly, například v Brně) se rozhodlo o trakci elektrické. Současná trať však byla jen první fází velkolepého plánu. Měla totiž vzniknout okružní trasa, spojující Bad Schandau a české Hřensko s přírodou českosaského Švýcarska. Od realizace se ustoupilo z finančních důvodů.\n\nOtevření tramvajového provozu se ukázalo jako velký úspěch. Vozy jezdily vytížené; za rok 1899 přepravily 124 tisíc cestujících. Zájem opadl až s první světovou válkou. Roku 1927 došlo navíc k neštěstí; požár zničil vozovnu a také celý vozový park, do roku 1954 tak museli v Bad Schandau jezdit částečně s vypůjčenými vozy z Drážďan. Začaly vášnivé debaty, zdali se provoz nemá nahradit trolejbusovou tratí, město se ale rozhodlo tramvaje zachovat. V meziválečném období však už přicházely vozy nové, vyráběné v Erfurtu. Jeden z nich slouží dodnes jako historická tramvaj. Provoz byl na delší dobu přerušen pouze jednou, roku 1945, a to jednak kvůli postupu Rudé armády ke konci druhé světové války, jednak kvůli nedostatku náhradních dílů do vozů. V 60. letech došlo ke kompletní přestavbě trati, během níž byly koleje zkráceny o 300 m (konečná na straně Bad Schandau byla posunuta dále od centra města) a počet výhyben se zredukoval ze šesti na dvě.\n\nDalší rekonstrukce trati proběhla v roce 2004. V roce 2010 byla trať znovu zasažena povodní. Následná oprava stála 1 800 000 eur.\n\nDnes je trať turisty velmi vyhledávaná. Roku 2012 se tramvají svezlo přes 190 000 lidí.\n\n"}
{"id": "82844", "url": "https://cs.wikipedia.org/wiki?curid=82844", "title": "Bad Schandau", "text": "Bad Schandau\n\nBad Schandau ( \"Žandov\" nebo řidčeji \"Žandava\" či \"Šandov\") je malé lázeňské město v Německu, v Saském Švýcarsku. Leží při českých hranicích na řece Labi zhruba 35 km jihovýchodně od Drážďan. Město, které má obyvatel, spadá do zemského okresu Saské Švýcarsko-Východní Krušné hory (\"Landkreis Sächsische Schweiz-Osterzgebirge\"), jehož centrem je město Pirna. Bad Schandau je zároveň správním střediskem spolku obcí Bad Schandau (\"Verwaltungsgemeinschaft Bad Schandau\").\n\nMěsto se skládá ze staré městské zástavby Bad Schandau a dalších 7 místních částí – Krippen, Porschdorf, Postelwitz, Prossen, Schmilka, Ostrau a Waltersdorf.\n\nV první polovině 14. století získali němečtí kolonisté od vrchnosti z panství Hohnstein labské louky mezi Rathmannsdorfem a Postelwitzem a založili zde obchodní centrum. Písemně bylo Schandau poprvé zmíněno roku 1445 a obdrželo díky své důležité poloze na Labi statut města (1467). Přibližně od roku 1800 je město lázněmi a tím i vyhledávaným letoviskem. V roce 1877 zde byl postaven most. Roku 1920 byl městu udělen úřední titul \"Bad\" – lázně, jenž je dodnes používán v názvu.\n\nBad Schandau je od roku 1898 nejmenší německé město s vlastním tramvajovým provozem, který je vyhledávanou turistickou atrakcí.\n\nMěsto bylo těžce postiženo povodněmi v letech 1845, 2002 a 2006. V roce 2002 se pohybovala hladina Labe 9,78 metru nad normálem. Roku 1845 to bylo dokonce 9,82 metru.\n\n1. ledna 2000 vytvořily Bad Schandau, Porschdorf, Rathmannsdorf a Reinhardtsdorf-Schöna společný správní celek.\n\n1. ledna 2012 byla do města začleněna obec Porschdorf s místními částmi Neuporschdorf, Waltersdorf a Prossen.\n\nKrippen leží jako jediná místní část Bad Schandau na levém břehu Labe. V 19. století zde působil Friedrich Gottlob Keller, vynálezce broušení dřeva pro výrobu papíru, kterému je zde věnováno muzeum.\n\nJedná se o dvoukilometrovou řadu domů, která je natěsnána u skalního svahu, podél Labe, směrem k hranicím ČR. Původní slovanské osídlení rybářů, stavitelů lodí a pracovníků kamenolomu je zmíněno již k roku 1446. Kovárna na výrobu kotev zde působila až do roku 1968. Kamenolomy fungovaly od druhé poloviny 16. století do roku 1907. Zachované hrázděné domy č. 55-67, \"Siebenbrüderhäuser\" – \"Domy sedmi bratrů\", vznikly dle pověsti tak, že jeden rybář nechal pro každého syna postavit jeden dům. Jeho vlastní dům předčil svými rozměry ale všechny ostatní. 1.1.1934 byla obec včleněna do Bad Schandau. V roce 2009 čítal Postelwitz 282 obyvatel.\n\nOstrau leží 130 metrů nad Labem, čili 245 metrů nad mořem. Se Schandau je Ostrau přímo spojeno od roku 1904 elektrickým výtahem, který byl vystavěn na popud hoteliéra Rudolfa Sendiga, jenž celý projekt i financoval. Městskou část ztělesnují především staré hrázděné statky, penziony, prázdninové ubytovny, vily, hostince, rodinné domky a moderní lázně. Se svými 100 obyvateli byla obec na \"své\" exponované výšině do konce 19. století pozoruhodným odloučeným celkem. Právě tato poloha vedla k myšlence zřídit výtah, ovšem s výhledem na vybudování exkluzivního turistického centra se sportovišti a letištěm. Nakonec došlo ale jen k výstavbě výše zmíněného výtahu a několika dřevěných vil ve skandinávském stylu. K roku 2007 mělo Ostrau 541 obyvatel.\n\nSchmilka leží zhruba 6,5 km od centra Bad Schandau, v nadmořské výšce 117 metrů, přímo na hranicích s Českou republikou. Jde o východisko turistických tras do NP Saské Švýcarsko, především do pískovcových skal Schrammstein a Rauchenstein a také na vrchol hory Velký Winterberg (Großer Winterberg). V obci se nachází řada hrázděných domů s nádhernými malovanými fasádami. V roce 2009 měla Schmilka 137 obyvatel. Prochází tudy silnice B172 směrem do Pirny a do Drážďan. Na levém břehu\nLabe, kam se lze přes řeku dostat přívozem, je železniční zastávka Schmilka-Hirschmühle. Podél trati a Labe je vybudována cyklistická stezka, vedoucí z ČR do Pirny a dál na sever.\n\n\n\nNa levém břehu leží železniční trať Děčín–Drážďany. Nádraží Bad Schandau bylo v letech 2008–2011 kompletně zrekonstruováno. Staví zde vlaky EuroCity (trasa Praha-Berlín). V blízkosti nádraží se nalézá i nádraží autobusové. V rámci regionální dopravy je možné dojet S-Bahnem do Drážďan a dále do Míšně či osobním vlakem do Sebnitzu nebo do Děčína. V Bad Schandau a okolí je k dispozici rovněž řada přívozů. Autem lze do města dojet po silnici ze Hřenska.\n\nOd 7. 7. 2014, kdy bylo obnoveno železniční spojení Sebnitz – Dolní Poustevna je Bad Schandau jedna ze zastávek na \"Dráze národního parku\" Rumburk – Sebnitz – Bad Schandau – Děčín.\n\n\n\n"}
{"id": "82851", "url": "https://cs.wikipedia.org/wiki?curid=82851", "title": "Gepard štíhlý", "text": "Gepard štíhlý\n\nGepard štíhlý (\"Acinonyx jubatus\") je kočkovitá šelma, známá jako nejrychlejší suchozemské zvíře. Je to štíhlé dlouhonohé zvíře se žlutavým, černě skvrnitým kožichem. Žije především na savanách Afriky, malá populace přežívá i v Asii. Může vyvinout rychlost okolo 100 km/h a vyniká především ve schopnosti měnit akceleraci. To z něj činí jednoho z nejhbitějších savců v přírodě. Loví zvláště různé druhy antilop a gazel. Jde o zranitelný druh, kterému hrozí nebezpečí vyhubení z důvodu úbytku životního prostředí, konfliktů s farmáři, lovu a velmi nízké genetické variability. Dle zprávy Sarah Durantové z Londýnské zoologické společnosti z konce roku 2016 dosahuje počet gepardů jen 7100 kusů a populace má klesající tendenci.\n\nSlovo gepard pochází z italského \"gattopardo\", což je kompozitum ze slov \"gatto\" \"kocour\" a \"pardo\" \"pardál, levhart\". Anglický název cheetah je odvozen z hindského \"číta\" a sanskrtského \"čitraká\" ve významu \"skvrnitý\".\nV literatuře se lze setkat i s názvem gepard africký, který je však zavádějící, neboť gepardi žijí mimo Afriku i v Asii.\n\n\nGepard štíhlý se v mnoha ohledech liší od typického tělesného schématu kočkovité šelmy, některými znaky připomíná spíše šelmy psovité. Má poměrně malou, kulatou hlavu a dlouhé končetiny i ocas. Stavbou se podobá chrtům. Známým faktem je, že na rozdíl od většiny kočkovitých šelem nemá úplně zatažitelné drápy. Samci jsou větší než samice.\n\nSrst je zlatohnědá, tváře a břicho bílé. Gepardí kresba sestává z černých skvrn, čímž se liší od levharta, jehož kresba je tvořena černými rozetami. Typickým gepardím znakem jsou černé pruhy táhnoucí se z koutku oka až k tlamě - proto je někdy zoology nazýván .\n\nKoťata jsou zbarvena výrazně jinak než dospělci. Předpokládá se, že svými mimikry napodobují medojeda kapského. Na hřbetě mají světlou hřívu, kterou během dospívání ztrácí.\n\nJako královští gepardi se označují jedinci s neobvyklou kresbou - místo malých černých teček je jejich kresba tvořena velkými, splývajícími skvrnami a pruhy. Velmi dlouho byli považováni za mýtické zvíře nebo za nový, dosud neznámý druh kočkovité šelmy.\n\nAž v roce 1975 se v jihoafrickém Krugerově parku podařilo kryptozoologům Paulovi a Leně Bottriellovým pozorovat a vyfotografovat královského geparda. Teorie, že se jedná o křížence mezi gepardem a levhartem, byla vyvrácena po provedení genetických testů. Dnes víme, že tzv. královský gepard je barevnou odchylkou, nesenou recesivní alelou pro mramorované zbarvení, podobně jako mramorovaná (=mourovatá) kresba domácích koček.\n\nV roce 1981 se narodil první královský gepard v zajetí.\n\nNěkdy se, i když nesprávně, královští gepardi označují jako samostatný poddruh, \"A. j. rex\".\n\nPůvodní areál geparda zahrnoval Afriku, Arabský poloostrov, Blízký východ a Indii. V současnosti se vyskytují především ve střední, západní a jižní Africe. V Asii již téměř nežijí, gepard středoasijský je s největší pravděpodobností vyhuben, gepard indický je kriticky ohrožený. Malá populace (max. 200 jedinců) snad ještě přežívá v nedostupných oblastech Íránu a Pákistánu.\n\nNejvětší populace gepardů žije v Namibii, 2000-3000 jedinců.\n\nGepardi jsou mezi kočkami jedineční tím, že kořist štvou, což je znak jinak spíše typický pro psovité. Jsou aktivní ve dne, aby se vyhnuli jiným, silnějším šelmám.\n\nGepardi jsou stvořeni pro rychlý běh. Mají neobyčejně ohebnou páteř, která při běhu slouží jako pružina. Gepard se při běhu prakticky nedotýká země, pohybuje se až 7 m dlouhými skoky. Drápy mu slouží jako hřeby treter, společně s hrubými chlupy na chodidlech mu umožňují co nejlepší odrazy. Ocas při běhu slouží jako kormidlo a umožňuje manévrovat i při vysoké rychlosti.\n\nGepardi kořist vyhledávají zrakem. Potom se snaží připlížit se co nejblíže, teprve pak rychle vyrazí. Běh je totiž velice vyčerpávající, gepard se přehřívá a rychle se unavuje. Dokáže běžet rychlostí okolo 100 km/h. Rychlosti nad 110 km/h jsou jen mýtem. Ovšem podstatně zajímavější je neuvěřitelná možnost měnit akceleraci a to z něj jednoznačně dělá jednoho z nejhbitějších savců v přírodě. Pokud ale kořist do 10-20 sekund nedostihne, lov vzdává.\n\nPřesto je gepard nejúspěšnější samotářský lovec, až 70 % jeho loveckých pokusů končí úspěchem.\n\nPokud je gepard chován v zajetí, tak dosahuje zhruba jen poloviční rychlosti.\n\nPozorování rychlosti s GPS obojkem\n\nGPS obojky odhalily, že gepardi obvykle při lovu na svou maximální rychlost nespoléhají. Zvířatům byla naměřena okamžitá rychlost až 93 km/h, ale pouze jednou ze 367 pokusů. Průměrná nejvyšší rychlost dosažená při lovu byla zhruba 55 km/h, a to jen po dobu jedné až dvou sekund.\n\nGepard loví převážně malé kopytníky, jako je gazela Thomsonova, gazela Grantova nebo impala. Příležitostně uloví i drobnější savce. Po zabití kořisti dlouho odpočívá, teprve pak se snaží zkonzumovat najednou co nejvíce masa. O kořist často přichází, lvi nebo hyeny ho snadno odeženou.\n\nProto se gepard ke své kořisti nikdy nevrací, někdy také žerou mršiny.\n\nGepardi se mohou pářit celoročně, k námluvám ale dochází především v období dešťů. Samice je březí 90-95 dní, poté v hnízdě z trávy vrhne 3 až 6 koťat. Mortalita je velmi vysoká, hlavně protože lvi, hyeny nebo paviáni je zabíjejí, pokud je najdou. Matka proto koťata často přenáší z místa na místo. Přesto ale do jednoho roku věku přežije jen 5 % mláďat. Matka je odstaví ve 4 měsících věku, mláďata s matkou zůstávají až do roku a půl věku a učí se lovit.\n\nPohlavně dospívají ve třech letech, v přírodě se dožívají stáří až 12 let, v zajetí až 20 let.\n\nV zajetí se gepardi rozmnožují velmi špatně. \n\nGepardi nejsou takoví samotáři, jako ostatní kočkovité šelmy. Matka zůstává dlouho s odrostlými koťaty, sourozenci také často zůstávají spolu. Dospělí samci tvoří skupiny o dvou až pěti jedincích. Na některých místech, zvláště tam, kde nežijí žádné další velké šelmy, tvoří skupiny i 19 jedinců. Koalice gepardů jsou úspěšnější v lovu, lépe si hájí teritorium a nacházejí partnery.\n\nUž ve starém Egyptě v období Střední a Nové říše byli gepardi ochočováni a sloužili jako domácí mazlíčci velmožů a symbol, reprezentující jejich moc a postavení. Zřejmě byli už v této době cvičeni jako lovecká zvířata a uźíváni pŕi lovu antilop a gazel. Doklady o použití gepardů k lovu pocházejí ze starověké Persie a Indie. Lovci přivezli gepardy na vozech do blízkosti pasoucích se gazel či antilop a tam je vypustili. Poté, co gepard kořist strhl, dostal za odměnu gazelí krev a vnitřnosti. Z Persie se během středověku lov s gepardy rozšířil i do Arábie a Turecka, po Hedvábné stezce se tento módní způsob lovu rozšíril v 7. století také do Číny, kde gepardi nikdy volně nežili. V těchto zemích byl lov s gepardy výsadou panovníků a velmožů. Okázalý lov se sokoly, gepardy a ochočenými tygry na dvoře Chubilaje, mongolského vládce Číny, detailně popsal ve svém \"Milionu\" Marco Polo. V téže době se Dante Alighieri zmínil o lovu s gepardy v Uhrách, kam se zřejmě móda chovu gepardů rozšířila v polovině 13. století s Kumány.\n\nNejvětšího rozšíření lov s gepardy dosáhl zřejmě v Indii. Mughalský vládce Akbar choval kolem, roku 1570 na svém dvoře více než 300 gepardů a lovil s nimi hlavně antilopy jelení, sloužili ale také jako domácí mazlíčci panovníka i členů jeho rodiny a mohli se volně pohybovat v prostorách Akbarova paláce. Nebyla to však domestikovaná zvířata, protože většina ochočených gepardů byla jako mladá zvířata odchycena ve volné přírodě. Odchov mláďat ochočených gepardů byl tehdy výjimečnýa Akbarův syn Džahángír ve svých pamětech popsal rozmnožení chovaných gepardů a úspěšný odchov mláďat jako vzácnost.\n\nV období renesance a baroka lovili s gepardy i někteří evropští panovníci, kteří je získali darem z Osmanské říše či z Persie. Už v 15. století chovali gepardy ve Florencii příslušníci rodu Medici. Od své manželky Marie Medicejské dostal geparda darem i francouzský král Jindřich IV. Navarrský. Později s ochočenými gepardy lovil římskoněmecký císař Leopold I. V Indii a Íránu se lov s gepardy udržel ještě na počátku 20. století, v současné době však už není provozován.\nVědecké rodové jméno geparda, \"Acinonyx\", pochází z řečtiny a znamená nepohyblivý dráp, druhové jméno \"jubatus\" je pak latinsky hřívnatý. České pojmenování gepard pak vychází ze středověkého latinského jména gattus-pardus, kočka-levhart.\n\nDříve byli gepardi řazeni do zvláštní podčeledi kočkovitých šelem Acinonychinae. Dnes je jasné, že patří k malým kočkám, do blízkosti pumy americké a jaguarundi. Na rozdíl od velkých koček neumějí řvát, zato však dokážou příst, podobně jako malé kočky.\n\nGepard je nelegálně loven kvůli atraktivní kožešině, také je pronásledován zemědělci. Kvůli nárůstu lidské populace je zatlačován do rezervací, ve kterých žijí také lvi a hyeny, po člověku největší nepřátelé geparda.\n\nKromě toho jsou gepardi ohroženi dalším problémem:\n\nJako efekt hrdla lahve se označuje stav, který nastane při prudkém poklesu počtu jedinců v populaci. Dochází k příbuzenskému křížení a nevratnému snížení genetické variability. Výzkumy ukázaly, že k něčemu takovému došlo u gepardů dvakrát. Poprvé před asi 100 000 a podruhé přibližně před 12 000 lety. Všichni žijící gepardi jsou si vzájemně velmi příbuzní, a to do té míry, že kožní štěp přenesený z jednoho geparda na jiného není odmítnut imunitním systémem. Vzory kreseb gepardů z různých koutů Afriky se od sebe prakticky neliší. Genetická variabilita gepardů je ještě podstatně nižší než například geneticky vyčerpané populace goril horských a ďáblů medvědovitých. Pouze indická populace lvů perských je na tom ještě hůř.\n\nVlivem příbuzenského křížení klesá vitalita mláďat a oplozovací schopnost spermií. Počet spermií v ejakulátu geparda je o 90 % nižší než u lva nebo tygra, a 81,6 % z nich je nějakým způsobem abnormální (mají dva nebo více bičíků, žádný bičík, deformovanou hlavičku atd.)\n\nBudoucnost gepardů je tedy značně nejistá.\n\nV červené knize ohrožených druhů jsou gepardi klasifikováni jako zranitelný druh, asijské poddruhy jsou kriticky ohrožené. Je zařazen do Evropského záchranného programu, v mnoha zoologických zahradách se je daří odchovat i s použitím umělého oplodnění. Gepard je zapsán v příloze I, CITES.\n\nDle studie Sarah Durantové z konce roku 2016 vyplývá, že počet gepardů na světě klesl na 7100 kusů a i nadále rapidně klesá, a to kvůli veliké poptávce po jejich kožešině, která je velice žádoucím artiklem movitých lidí v oblasti Arabského poloostrova a Perského zálivu.\n\nPrvní zoo, která chovala geparda, byla v roce 1829 Londýnská zoologická zahrada, tento jedinec zde ale žil méně než jeden rok. V roce 1956 se ve Filadelfii nečekaně narodila tři mláďata, první úspěšný odchov je ale zaznamenán až z roku 1960 ze zoo v Krefeldu (Německo), kde ale byla využita kočka domácí. První přirozený odchov je znám ze soukromého chovu doktora Spinelliho z Říma.\n\nV celé Evropě je chován přibližně ve 130 veřejných chovatelských zařízení, nejvíce pak v Německu.\n\nZ českých zoologických zahrad chovala geparda jako první Zoo Praha. Získala ho v roce 1933 od cirkusu Kludský. Šlo o samce jménem \"Mignon\" možná indického poddruhu, uhynul během druhé světové války. Další gepardi byli v Praze až od roku 1954 a v roce 1972 se zde podařil první odchov. Dosud se zde narodilo 64 mláďat. 64 gepardů se v letech 1988–2005 narodilo také ve Dvoře Králové a další čtyři mláďata odchovala v roce 2004 zoo v Olomouci.\n\nGepard je v současnosti (počátek roku 2020) v Česku chován v těchto zoo:\n\n\nV minulosti patřily k chovatelům této šelmy také:\n\n\nNa Slovensku chová tento druh Malkia Park. V minulosti geparda chovala také Zoo Bojnice. \n\nChovatelem byl nový Zoopark Zájezd na Kladensku, krátce byl gepard v Zoo Tábor-Větrovy. Soukromě byl chován 1 samec na Chrudimsku, další jedinci např. v Brně. Podle deníku Aha gepardy v roce 2010 rozmnožil soukromý chovatel.\n\nPrvní gepardi přišli do Dvora Králové 16. srpna 1967 (jeden samec a dvě samice) a pocházeli z divokých afrických populací. V letech 1970–1975 zoologická zahrada organizovala odchyty přímo v Africe a získala tím dalších 24 kusů. Kromě toho zoo s gepardy obchodovala, a tak celkový počet dovezených jedinců čítal do roku 1985 42 kusů (všechny původně z Afriky). Z nich 29 odešlo do jiných zoologických zahrad a 3 se rozmnožili (první odchovy v letech 1988 až 1990, samec Luso a samice Gaia a Asmara). V letech 1994–2005 do zoo přišlo dalších 10 jedinců.\n\nPět mláďat se samici Darili narodilo 23. října 2014 a poprvé se, během historie chovu gepardů v královédvorské zoo, povedlo odchovat všechna. Do roku 2017 se zde narodilo 84 mláďat a z nich bylo odchováno 59 kusů (úspěšnost 70,24 %). Zoo má své chovné centrum nepřístupné návštěvníkům, kde odchovává gepardy i pro jiné zoo v Česku. Spirit Nameri, samice z prvních gepardích paterčat, která se ve dvorském safari parku podařilo odchovat, se na začátku března 2018 stala poprvé matkou. Do konce května roku 2018 se zde narodilo 88 mláďat.\n\nZoo Praha chová gepardy od roku 1933. První mláďata se narodila roku 1972. Velmi úspěšnou se stala samice Brita – porodila 27 potomků (značnou část úspěšně odchovala).\n\nV roce 2010 a 2011 postihla chov gepardů peritonitida, kvůli čemuž muselo dojít k přerušení chovu a příchodu nových zvířat.\n\nDo roku 2017 včetně se narodilo 64 mláďat. \n\nSamice Savannah odchovala mláďata v roce 2014 čtyřčata, narodila se 21. 11. 2014. 15. května 2017 přišla na svět paterčata (2 samci, 3 samice), která byla sedmnáctým vrhem u gepardů v historii zoo. Otcem byl samec Ben (z dánského Ebeltoftu), matkou opět Savannah (z britského Colchesteru). Kmotry mláďat se v srpnu 2017 stali sprinter, několikanásobný mistr světa Pavel Maslák, tehdejší ministr zahraničních věcí Lubomír Zaorálek, kurátor plazů a obojživelníků Petr Velenský, primátorka Adriana Krnáčová a její náměstek, který má ve své gesci i zoo, Petr Dolínek. Samci dostali jména Sida, Sama a Sola, samice byly pokřtěny jako Jessi a Jenny.\n\nNa počátku roku 2018 žilo v zoo 9 gepardů (5 samců a 4 samice). V květnu 2018 se narodila čtyřčata – tři samci a jedna samice. Pokřtěna byla v rámci výroční slavnosti 28. 9. 2018. Kmotry se stali zástupci hlavního města Prahy a atlet Jakub Holuša. Gepardí samci dostali jména Frodo, Finn a Flash, samička byla pokřtěna jako Felis. Na konci roku 2018 bylo chováno osm samců a pět samic.\n\nDlouhou dobu žili gepardi v horní části zahrady v místech, kde jsou dnes výběhy hyen. Od roku 2004 obývají gepardi výběh v dolní části areálu, mezi pavilonem šelem a pavilonem goril. Slavností otevření expozice proběhlo 13. června 2004 za přítomnosti velvyslance Jihoafrické republiky a moderátorky Ester Kočičkové.\n\n"}
{"id": "82852", "url": "https://cs.wikipedia.org/wiki?curid=82852", "title": "Lubomír Lipský", "text": "Lubomír Lipský\n\nLubomír Lipský (19. dubna 1923 Pelhřimov – 2. října 2015 Praha) byl český herec a komik.\n\nOtec Vilém měl v Pelhřimově cukrárnu s kavárnou, vedl rovněž místní ochotnický soubor \"Rieger\" a přesvědčil syny (Lubomír, Oldřich 1924–1986, Dalibor 1930–1947) aby v něm pracovali. Spolu se svým bratrem Oldřichem a dalšími vrstevníky, jako byl Otomar Krejča nebo Jiří Lír (který byl mimochodem jeho spolužákem ze školy), založili v Pelhřimově ochotnické \"Dramatické studio mladých\". V roce 1945 byl jedním ze zakladatelů Divadla satiry. V letech 1950–1990 byl členem souboru Městských divadel pražských. Od roku 1996 vystupoval v Divadle ABC.\n\nMezi jeho nejznámější televizní i filmové postavy patří děda Potůček z českého televizního seriálu \"Tři chlapi v chalupě\" (plus dalších dvou na něj navazujících filmů). Dále rozhlasová a televizní postava popleteného pana Hlustvisiháka nebo postava cirkusového klauna Cibulky z českého filmu \"Šest medvědů s Cibulkou\".\n\nZ divadelních rolí lze, mimo jiné, připomenout velice úspěšné divadelní představení \"Charleyova teta\" z Divadla ABC, které bylo v roce 1969 převedeno i do podoby televizního filmu.\n\nManželka Věra (roz. Kittlerová) byla tanečnice. Dcera Taťána je překladatelka, syn Lubomír vystudoval FAMU.\n\n\n\n\n\n"}
{"id": "82855", "url": "https://cs.wikipedia.org/wiki?curid=82855", "title": "Gepard", "text": "Gepard\n\nGepard může označovat:\n\n\n\n"}
{"id": "82862", "url": "https://cs.wikipedia.org/wiki?curid=82862", "title": "Analfabetismus", "text": "Analfabetismus\n\nAnalfabetismus neboli negramotnost je neschopnost číst a psát. Jejím opakem je gramotnost. Člověk, který neumí číst a psát, je negramotný neboli analfabet. Vzájemný poměr gramotné a negramotné části populace se využívá jako jeden z ukazatelů vzdělanosti určité skupiny obyvatelstva. Pokud je procento negramotných příliš velké, jedná se o problém ekonomický, jelikož pracovní trh je plný nekvalifikované pracovní síly. Vlády se snaží proti němu bojovat vzděláváním obyvatelstva povinnou školní docházkou a dalšími vzdělávacími projekty. Kampaním proti negramotnosti se říká alfabetizace.\n\nNegramotnost byla i v dnes vyspělých zemích velmi vysoká až do 19. století, zejména na venkově, kde lidé číst a psát nepotřebovali. Teprve moderní společnosti ji vyžadují u každého a v průběhu 19.-20. století se zde skutečně podstatně snížila. V poslední době ovšem opět vzniká takzvaná sekundární negramotnost, spojená s tím, jak se prosazuje obrazová a hlasová komunikace, především zásluhou televize.\n\nKromě toho se užívá pojem funkční negramotnost. Funkčně negramotná osoba může umět číst (např. velmi obtížně a pomalu) a psát (jednoduché věty, s omezenou slovní zásobou), ale není schopná číst nebo psát v dostatečné míře na to, aby se vyrovnala s každodenními požadavky života ve společnosti, ve které žije. Patří sem např. neschopnost využívat informací z běžných zdrojů, například jízdních řádů, statistik, právních dokumentů a podobně. Funkční negramotnost tedy souvisí nejenom s faktickou schopností číst a psát, ale též se schopností porozumět textu na určité úrovni, orientovat se v běžných konvencích psaného projevu či specifické dokumentace apod.\n\nFunkční negramotnost může být překážkou pro pracovní a společenské uplatnění a běžně se zkoumá a sleduje.\n\n\n\n"}
{"id": "82874", "url": "https://cs.wikipedia.org/wiki?curid=82874", "title": "Busko-Zdrój", "text": "Busko-Zdrój\n\nBusko-Zdrój ( ) je lázeňské město ve středním Polsku, asi 80 km severovýchodně od Krakova, se 17 035 obyvateli (2008).\n\n"}
{"id": "82875", "url": "https://cs.wikipedia.org/wiki?curid=82875", "title": "Elipsoid", "text": "Elipsoid\n\nElipsoid je prostorové těleso tvořené množinou všech bodů, jejichž poloha vůči zadanému bodu (středu) splňuje podmínky dané následující nerovnicí. Pokud bychom znak ≤ nahradili znakem =, rovnici by splňovaly právě body na povrchu elipsoidu.\n\nformula_1\n\nkde \"a\", \"b\" a \"c\" jsou konstantní kladná reálná čísla, určující délky poloos ve směru jednotlivých os. Uvedená definice předpokládá, že střed elipsoidu leží v počátku soustavy souřadnic a že osy elipsoidu jsou totožné s osami soustavy souřadnic. Pokud tomu tak není, je třeba nerovnici rozšířit o popis posunutí a otočení elipsoidu v prostoru.\n\nRovinnými řezy elipsoidu podél jednotlivých souřadnicových os jsou elipsy. Poloosy jednotlivých elips odpovídají poloosám elipsoidu.\n\nElipsoid, jehož dvě poloosy jsou shodné, se nazývá rotační elipsoid nebo také sferoid. Rotační elipsoid lze také chápat jako těleso vzniklé rotací elipsy kolem jedné z jejich os. Při rotaci kolem hlavní osy se jedná o rotační elipsoid protáhlý, při rotaci elipsy kolem vedlejší osy jde o zploštělý rotační elipsoid.\n\nElipsoid, který má shodné všechny tři poloosy, je koule.\n\nBudeme-li předpokládat, že a ≥ b ≥ c, potom:\n\nObjem elipsoidu je roven\n\nObjem protáhlého rotačního elipsoidu je \nkde formula_4.\n\nObjem zploštělého rotačního elipsoidu je\nkde formula_4.\nS použitím číselné výstřednosti elipsy formula_7 lze povrch protáhlého rotačního elipsoidu zapsat ve tvaru\nPro zploštělý elipsoid pak dostaneme výraz\n\nTypicky pracujeme s elipsoidem v trojrozměrném prostoru. Uvedenou definici lze zobecnit pro \"n\"-rozměrný prostor následovně (i nadále platí, že osy elipsoidu jsou totožné s osami soustavy souřadnic):\n\nformula_10\n\nkde formula_11 je vektor poloos v jednotlivých rozměrech. Pro formula_12 jde o abstraktní matematické těleso, které je obtížné vizualizovat. Pro formula_13 jde o elipsu v rovině. Pro formula_14 jde o úsečku na přímce.\n\nKlasické kartézské souřadnice neposkytují dostatečně intuitivní představu o poloze bodu na povrchu elipsoidu. Pokud víme, že se pohybujeme po povrchu, stačí nám totiž pouhé dvě souřadnice místo tří. Při využití elipsoidu jako referenčního tělesa pro povrch planety se proto obvykle používají polární (úhlové) souřadnice: zeměpisná šířka a zeměpisná délka. V mnoha případech nám totiž stačí pracovat s body na povrchu referenčního elipsoidu a odchylky způsobené nadmořskou výškou nebo lokální odchylkou gravitačního potenciálu zanedbáváme. Pokud bychom je nechtěli zanedbávat, museli bychom soustavu polárních souřadnic doplnit o třetí rozměr, výšku.\n\n\nPoznámka: Při nasazení níže uvedeného postupu v praxi je třeba si ověřit, zda software, s jehož pomocí počítáme funkci tangens, očekává úhel ve stupních, nebo v radiánech. Stupně lze přepočítat na radiány vzorcem formula_35.\n\nPoznámka: Použití funkce tg nelze doporučit, v blízkosti singularity vede k chybám. Místo toho lze vystačit s funkcemi sin, cos a návod by bylo vhodné upravit.\n\n\nMějme bod (v Praze) určený polárními souřadnicemi\n\n\nPředpokládejme, že polární souřadnice jsou vztaženy k povrchu referenčního elipsoidu WGS-84, tedy\n\n\nPotom\n\n\nTedy\n\n\nPoznámka: Použití funkce arctg je chybné, mj. nerespektuje znaménko výsledku. Návod by bylo vhodné upravit, ale bude složitější. Inspirací může být implementace funkce atan2 systému Matlab.\n\nPředpokládejme, že pracujeme se zploštělým sferoidem, např. s referenčním elipsoidem Země. Pro obecný elipsoid lze postup zobecnit.\n\n\nMějme bod formula_15 určený kartézskými souřadnicemi\n\n\nHledáme polární souřadnice tohoto bodu vztažené k povrchu referenčního elipsoidu WGS-84, tedy\n\n\nPotom\n\n\nTedy\n\n\nVzdálenost dvou bodů na povrchu (nebo v blízkosti povrchu) elipsoidu nás zajímá zejména u referenčního elipsoidu, chceme-li určit vzdálenost dvou bodů na povrchu Země či jiné planety.\n\nNejkratší vzdáleností dvou bodů v prostoru je délka úsečky, kterou tyto body vymezují, tedy vzdálenost měřená na přímce. Pro praktické užití na referenčním elipsoidu má ovšem takto zjištěná vzdálenost zásadní nevýhodu, totiž že spojnice obou bodů typicky prochází pod povrchem elipsoidu a neodpovídá tedy vzdálenosti, kterou musí při přesunu mezi oběma body urazit např. letadlo. Pouze u malých vzdáleností je tento rozdíl zanedbatelný.\n\nVzdálenost bodů formula_15 a formula_121 lze přímo vypočítat z jejich kartézských souřadnic, stačí tedy převést polární souřadnice na kartézské podle výše uvedeného postupu.\n\nformula_122\n\nMějme body A (Praha) a B (Washington) jako ve výše uvedených příkladech, tedy\n\n\nPotom\n\n\nVzdálenost vedená po povrchu elipsoidu by byla délka úseku elipsy, která prochází oběma body a má střed shodný se středem elipsoidu. Tato elipsa je průnikem povrchu elipsoidu a roviny definované středem elipsoidu a oběma body, jejichž vzájemnou vzdálenost měříme. Problém je, že neznáme poloosy této elipsy; víme pouze, že leží někde mezi největší a nejmenší poloosou elipsoidu. Můžeme však aspoň provést horní a dolní odhad vzdálenosti, pokud budeme místo elipsy postupně uvažovat kružnice s poloměry odpovídajícími největší a nejmenší poloose elipsoidu. Tento postup navíc nezohledňuje případnou výšku bodů A a B nad povrchem elipsoidu.\n\nPři cestování po dráze dané elipsou se středem uprostřed elipsoidu se soustavně mění azimut, tedy úhel mezi směrem pohybu a severem! Přesun z bodu A do bodu B lze také provést po loxodromě (anglicky \"rhumb line\"), tedy čáře protínající všechny poledníky pod stejným úhlem; taková trasa však bude delší než trasa po elipse. I tento rozdíl je pro blízké body zanedbatelný.\n\n\nMějme body A (Praha) a B (Washington) jako ve výše uvedených příkladech, tedy\n\n\na poloosy referenčního elipsoidu\n\n\nPotom\n\n\nPro kružnice s maximálním (a) a minimálním (b) poloměrem pak získáme horní a dolní odhad vzdálenosti po elipse:\n\n\nJak vidíme, chyba způsobená tím, že se pohybujeme po kružnici místo po elipse, je relativně malá (23 km), zatímco rozdíl mezi vzdáleností po kružnici a vzdáleností po přímce je poměrně značný (320, resp. 343 km).\n\n"}
{"id": "82877", "url": "https://cs.wikipedia.org/wiki?curid=82877", "title": "Baskičtina", "text": "Baskičtina\n\nBaskičtina (baskicky: \"Euskara\") je izolovaný jazyk, který nepatří do žádné jazykové rodiny. Proto je velice odlišný od ostatních jazyků, zvláště pak jazyků z okolních území (španělština, francouzština, katalánština). Z typologického hlediska je to jazyk aglutinační. Hlavní oblastí rozšíření je Baskicko, a to nejen kraj Španělska, ale také širší okolí zasahující přes Pyreneje také do Francie. Tato oblast má značnou kulturní i politickou autonomii. Národ žijící na severu Pyrenejského poloostrova mluvící tímto jazykem se nazývá Baskové. Standardizovaná forma baskičtiny, která byla přijata koncem 20. století, se nazývá Batua. Mimo této standardní verze existuje ještě 6 hlavních nářečí baskičtiny – biskajské, gipuzkoanské a hornonavarrské (ve Španělsku) a dolnonavarrské, lapurdianské a zuberoanské (ve Francii). Přesné hranice rozšíření dialektů nekorespondují s hranicemi politickými.\n\nV baskičtině se jazyk oficiálně nazývá \"Euskara\". V současnosti existují tři možné teorie o etymologickém původu tohoto názvu, které jsou uznávány seriózními vědci a jsou probírány na fórech o baskičtině.\n\nVe francouzštině je baskičtina běžně nazývána \"basque\" nebo dnes moderněji euskara. Ve španělštině je dokonce ještě více možností – \"el vasco\", \"la lengua vasca\" nebo \"el euskera\". Oba termíny – \"vasco\" a \"basque\" jsou svým původem z latinského výrazu \"vascones\", který sám poukazuje až na řecký původ výrazu (\"ουασκωνους (ouaskōnous\"), který poprvé použil Strabón.\n\nTermín \"Vascuence\" byl odvozen z latinského výrazu \"vasconĭce\"; během dlouhých staletí útlaku Basků získal poněkud hanlivý výraz. Je užíván v dokumentech přinejmenším od 14. století.\n\nVe Španělsku je v současné době baskičtina uznávána jako jazyk menšiny a má status prvního úředního jazyka autonomní oblasti Baskicko a částí kraje Navarra. V minulosti však – hlavně v době vlády generála Franca – byla tvrdě potírána. Ve Francii pak není jako úřední jazyk uznávána dodnes.\n\nPřestože je baskičtina zcela obklopena indoevropskými jazyky, je klasifikována jako Izolovaný jazyk. Je pravděpodobně pozůstatkem předindoevropského osídlení Evropy. První ucelené záznamy jsou z per antických autorů z Řecka a Římského impéria. Důkazem o existenci baskičtiny již v té době jsou, římským autorům dobře známá, osobní jména Nescato a Gison (\"neskato\" a \"gizon\" znamená „mladá dívka“ a „muž“ i v moderní baskičtině).\n\nJazyk je považován za pozůstatek původních jazyků na Iberském poloostrově, které zde byly používány před římským záborem této oblasti. Baskičtina měla, na rozdíl od svých pravděpodobně příbuzných jazyků jako byly iberština a tartesština, to štěstí, že i přes silnou romanizaci země si díky římskému zanedbávání a přehlížení tohoto koutu Iberského poloostrova udržela svůj specifický ráz. Přesto se však ani ona nevyhnula značnému přejímání slov z latiny.\nV červnu 2006 oznámil vedoucí archeologického výzkumu v Iruña-Veleia Elišek Gil, že se jeho týmu podařilo objevit sadu destiček s 270 baskickými nápisy a malbami z 3. století. Některá ze slov byla stejná či velmi podobná slovům moderní baskičtiny. Destičky byly označeny za první psané baskické texty. Brzy po svém objevu se však dostal celý tým pod palbu odborné kritiky a všechny objevy byly v roce 2008 označeny jako padělky.\n\nPředpokládaná spojitost baskičtiny s jejími indoevropskými sousedy vedla mnoho lidí k podrobnému zkoumání baskického jazyka a hledání příbuzných jazyků. Mimo mnoho fantastických a zcela nevědeckých názorů vzniklo několik uznávaných teorií, které však baskičtinu spojují s jazyky, jež jsou jí velmi vzdálené. Všechny teorie o původu baskičtiny jsou dodnes pokládány za neověřené a nepodložené.\n\nRozlišuje se 6 hlavních dialektů baskičtiny:\n\nRozšíření těchto dialektů nekopíruje hranice krajů. V minulosti se baskickou dialektologií zabýval také např. Louis Lucien Bonaparte.\n\nSlova přijímá hlavně z latiny, španělštiny, francouzštiny a gaskonštiny, ale fonetická revoluce změnila tato slova někdy až k nepoznání.\n\n\nBaskický číselný systém je založen na číslu 20 – používá dvacítkovou soustavu, která je v evropských jazycích poměrně neobvyklá. Najdeme ji např. v čečenštině, což by mohlo podporovat teorii o příbuzenství mezi kavkazskými jazyky a baskičtinou. Dvacítkovou soustavu ovšem využívá částečně i francouzština (quatre-vingt dix = 4 krát 20 a 10 = 90), rovněž i gaelština, kde ale dochází k jejímu nahrazování desítkovou.\nNa americkém kontinentu používali dvacítkovou soustavu Mayové (viz Mayská dvacítková soustava).\n\n\nExistuje několik různých jazykových mixů (pidžinů) baskičtiny. Nejznámější je mix baskičtiny s islandštinou a dalšími jazyky, který vznikl, když baskičtí námořníci v 16. století měli výrazné kontakty s Islandem z důvodu rybolovu. Tento jazyk se nazývá baskicko-islandský pidžin. Další pidžin vznikl díky kontaktu baskických velrybářů s původním indiánským obyvatelstvem v oblasti dnešního pobřeží Kanady.\n\n"}
{"id": "82893", "url": "https://cs.wikipedia.org/wiki?curid=82893", "title": "Marta Vančurová", "text": "Marta Vančurová\n\nMarta Vančurová (* 7. září 1948 Lhotka) je česká herečka.\n\nPo maturitě na SVVŠ Budějovická roce 1966 absolvovala roku 1972 DAMU a získala angažmá v Realistickém divadle Zdeňka Nejedlého. Od roku 1990 je členkou souboru Vinohradského divadla.\n\nVe filmu začala účinkovat ještě během svého studia, její první rolí byla Zdena v experimentální hříčce Jiřího Suchého \"Nevěsta\" (1970). Mezi její nejznámější filmové role patří Blanka v komedii \"Jáchyme, hoď ho do stroje!\" (1974) nebo maminka v Kachyňově přepisu povídky Oty Pavla \"Smrt krásných srnců\" (1986).\n\nNa 19. Mezinárodním filmovém festivalu Karlovy Vary 1974 (5.–18. července) byla oceněna Cenou za nejlepší ženský herecký výkon (Křišťálový glóbus) za roli ve filmu \"Milenci v roce jedna\" (ČSSR 1973). \n\nSpolužáky M. Vančurové na DAMU byli Kateřina Macháčková, Tomáš Töpfer, Jiří Lábus, Eva Trejtnarová. V prvním ročníku je vyučoval Rudolf Hrušínský.\n\nBabička Marty Vančurové se za svobodna jmenovala Veverková (jejími příbuznými byli bratranci Veverkové). Manželem Marty Vančurové byl kameraman Jan Malíř.\n\nVe volném čase se Marta Vančurová věnuje rodině či chalupaření, má vztah k bylinkám a přírodě vůbec. Má kocoura, který se jmenuje Baterka.\n\n\n\n\n\n"}
{"id": "82904", "url": "https://cs.wikipedia.org/wiki?curid=82904", "title": "Politický vězeň", "text": "Politický vězeň\n\nPolitický vězeň je termín používaný pro označení osoby, která je nebo byla vězněna pro svou politickou činnost, příslušnost nebo politické přesvědčení v době, kdy je nebo byla takováto činnost státem pronásledovaná. Někdy jsou šířeji za politické vězně považování i lidé věznění pro svůj rasový původ nebo náboženské přesvědčení.\n\nPolitický vězeň může být ale i ten, kdo je či byl formálně odsouzen na základě zfalšovaných důkazů či vynucených přiznání za smyšlené zločiny nepolitického charakteru, ve skutečnosti však z politických důvodů. Například komunistický režim v Československu se snažil všemožně bránit nezávislým umělecký projevům, proto v roce 1976 uvěznil členy hudební skupiny The Plastic People of the Universe, pod záminkou toho, že zpívají vulgárně, čímž budí veřejné pohoršení.\n\nRežim často následně trestá celé rodiny (například vystěhováním, ztrátou zaměstnání). V historii je nejznámější zavírání odpůrců režimu komunismu či nacismu do koncentračních táborů. V dnešní době je problém politických vězňů vlastní řadě států, ale největší kritika se snáší na země jako jsou Bělorusko, Čína, Kuba, Severní Korea apod., ale lidé jsou za své politické názory či politickou činnost stíháni či vězněni i v demokratických státech. V České republice je například trestné \"Založení, podpora a propagace hnutí směřujícího k potlačení práv a svobod člověka\", anebo \"Popírání, zpochybňování, schvalování a ospravedlňování genocidia\" (nejčastěji zpochybňování holocaustu).\n\nV českých zemích souvisí pojem politický vězeň s označením „MUKL“, jimž jsou myšleni političtí vězni (v komunistickém Československu přes čtvrt miliónu lidí), nebo případně (v užším významu) – obzvláště postihovaní vězni, které čekala ta nejtěžší vězení a koncentrační tábory a počítalo se u nich s jejich likvidací (v Československu to byly řádově desetitisíce lidí). Většina z československých politických vězňů byla odsouzena na základě zákona č. 231/1948 sbírky (zákon na ochranu lidově demokratické republiky). Po tomto zákonu byl též pojmenován klub sdružující politické vězně komunismu – K 231, na nějž navázala Konfederace politických vězňů České republiky.\n\nČeský právní řád pak zná dva druhy politických vězňů:\n\n\n\n"}
{"id": "82905", "url": "https://cs.wikipedia.org/wiki?curid=82905", "title": "Dětský fond Organizace spojených národů", "text": "Dětský fond Organizace spojených národů\n\nDětský fond Organizace spojených národů ( ) je částí Organizace spojených národů. Je to největší světová organizace, která se celosvětově zabývá ochranou a zlepšováním životních podmínek dětí a podporou jejich všestranného rozvoje. Byl vytvořen 11. prosince 1946.\n\nDo roku 1953 se nazýval Mezinárodní dětský fond neodkladné pomoci. Z anglického originálu tohoto názvu vznikla zkratka UNICEF, která se používá dodnes. Má zastoupení v 158 zemích.\n\nOrganizace byla založena v roce 1946 jako podpora proti utrpení dětí po 2. světové válce. V roce 1953 se fond stal trvalou součástí OSN a došlo k jeho přejmenování na \"United Nations Children’s Fund\". Původní zkratka UNICEF zůstala zachována. Organizace je držitelem Nobelovy ceny míru za rok 1965.\n\nUNICEF sídlí v New Yorku, má sedm regionálních kanceláří a zastoupení ve 158 zemích světa. V 37 vyspělých zemích, včetně Česka, existují tzv. národní výbory pro UNICEF, které mají za úkol popularizaci práv dětí a získávání finančních prostředků pro činnosti UNICEF v rozvojových zemích.\n\nUNICEF řídí Výkonná rada, která má 36 členů a která rozhoduje konsensem. Prakticky vede UNICEF prezident a čtyři viceprezidenti. Členy Výkonné rady nominují jednotlivé vlády členských států OSN, přičemž každá část světa má stanoven počet míst v radě. Afrika má rezervováno 8 křesel, Asie 7 zástupců, východní Evropa 4 zástupce, Latinská Amerika a Karibik 5 křesel, západní Evropa a další státy 12 zástupců.\n\nOd založení UNICEF v roce 1946 se v čele organizace vystřídaly tyto osobnosti\n\nVznikl v roce 1991 jako nevládní nezisková organizace na podporu Dětského fondu OSN v Česku. Výbor si za své cíle vytkl:\n\n"}
{"id": "82910", "url": "https://cs.wikipedia.org/wiki?curid=82910", "title": "Bohuslav Sobotka", "text": "Bohuslav Sobotka\n\nBohuslav Sobotka (* 23. října 1971 Telnice) je bývalý český politik, v letech 2014–2017 předseda vlády České republiky. Od března 2011 do června 2017 zastával funkci předsedy ČSSD (v období od parlamentních voleb 2010 do zvolení předsedou byl pověřen vedením strany). V minulosti byl 1. místopředsedou vlády a v letech 2002 až 2006 ministrem financí ČR. Od 1. března do 4. dubna 2017 byl pověřen řízením Ministerstva průmyslu a obchodu ČR. Na konci března 2018 rezignoval na mandát poslance Poslanecké sněmovny a uvedl, že tak činí z osobních důvodů.\n\nPochází z Telnice u Brna. Na počátku 80. let se přestěhoval s rodinou do Slavkova u Brna, kde absolvoval ZŠ Tyršova. Vyrůstal v rodině spolu se dvěma sourozenci a matkou. V letech 1986 až 1990 studoval na Gymnáziu Bučovice. Podle časopisu \"Respekt\" zde spoluzaložil studentský časopis \"Reparát\". Za fejetony zesměšňující tehdejší manifestace mu mělo hrozit vyloučení ze školy. V letech 1990 až 1995 studoval na Právnické fakultě Masarykovy univerzity v Brně, kde pod vedením asistenta Katedry ústavního práva a politologie Zdeňka Koudelky obhájil diplomovou práci s tématem \"Vývoj sociální demokracie v českých zemích\" a získal titul magistr (Mgr.).\n\nJako člen ČSSD od prosince 1989 se podílel na obnovení činnosti ČSSD v Brně a v okrese Vyškov, byl spoluzakládajícím členem Mladých sociálních demokratů (1990). Po té, co se v roce 1993 předsedou ČSSD Miloš Zeman, se stalo součástí Zemanova tábora také několik talentovaných mladých politiků, mezi nimi i Bohuslav Sobotka. V roce 1996 byl zvolen do Poslanecké sněmovny na kandidátce ČSSD za Jihomoravský kraj, při kandidatuře ho podpořil tehdejší předseda jihomoravské ČSSD Václav Grulich. Od května 2001 do července 2002 byl předsedou poslaneckého klubu ČSSD a byl členem mimo jiné rozpočtového, mandátového a imunitního výboru.\n\nV roce 2001 se Bohuslav Sobotka odklonil od Miloše Zemana a přiklonil se k novému předsedovi ČSSD Vladimíru Špidlovi. Při prezidentských volbách v roce 2003 pak byl jedním z poslanců ČSSD, kteří nepodpořili Miloše Zemana, což mu Miloš Zeman nikdy nezapomněl.\n\nMezi lety 1998 až 2010 byl členem městského zastupitelstva ve Slavkově u Brna.\n\nPo parlamentních volbách byl 15. července 2002 jmenován ministrem financí ve Špidlově vládě, ve které od 30. října 2003 zastával také post místopředsedy vlády. Funkci ministra financí zastával i ve vládách Stanislava Grosse a Jiřího Paroubka, v jehož kabinetu se stal současně 1. místopředsedou vlády. Z doby po nástupu do funkce je znám jeho výrok o nereálnosti předvolebních slibů ČSSD: \"„Ty sliby nebyly zasazeny do reálného ekonomického rámce a dnes v konfrontaci s realitou neobstojí.“\" Na ministerstvu financí vytvořil poradní orgán složený z liberálních ekonomů, předchůdce pozdějšího NERVu. Spolu s Vladimírem Špidlou prosazoval podobnou úspornou politiku, kterou v následujících letech kritizovali (propouštění státních zaměstnanců, omezení podpory stavebního spoření a nemocenských dávek). Po nástupu Jiřího Paroubka měl podle týdeníku \"Respekt\" naopak přistoupit na výrazné zvýšení schodku a omezení svých dřívějších restrikcí.\n\nV září 2003 jmenoval stranického kolegu Jaroslava Tvrdíka do čela Českých aerolinií bez výběrového řízení.\n\n23. října 2003 nechal odvolat šéfa společnosti ČEZ Jaroslava Míla, který v rozporu se Sobotkovým doporučením podal přihlášku do tendru na koupi akcií Severočeských dolů, ve kterých měl ČEZ podíl 37 %.\n\nV roce 2011 Nejvyšší soud rozhodl, že ministerstvo financí pod vedením Bohuslava Sobotky a později Vlastimila Tlustého poškodilo politickou stranu SNK-ED, které odmítalo proplatit státní příspěvek na činnost.\n\nŘadě firem odpustil nedoplatky daně z příjmů. Podle \"Hospodářských novin\" není jasné, jaký byl motiv tohoto jednání. Společnosti Bekaert Petrovice, s.r.o., a Hasil, a.s., nejsou schopny uvést, proč jim daně byly odpuštěny. Společnost Lindab, s.r.o., se nevyjádřila. Dluhy byly také odpuštěny společnosti Zbrojovka Vsetín. Celkově Bohuslav Sobotka odpustil dluhy za 115 milionů korun.\n\nZa jeho působení ve funkci ministra financí vznikly rozpočtové schodky v celkové výši 406,6 miliard Kč, čímž se se podíl státního dluhu zvýšil za 16,07 % HDP na 24,91 % HDP, a to v čase vysokého ekonomického růstu. Nejvyšší strukturální rozpočtový schodek byl vytvořen v roce 2006 v čase vysokého hospodářského růstu kombinovaného s vysokými sociálními předvolebními výdaji. Ve skutečnosti však celkové výdaje na sociální ochranu v poměru k HDP dramaticky nestoupaly, ale naopak za Sobotkovy éry ještě poklesly z 20 na 18,6 % HDP, při čemž nikdy nepřekročily průměr Evropské unie. K druhému a třetímu nejhlubšímu strukturálnímu rozpočtovému schodku patří schodky z roku 2003 a 2004. Podle aktuálnějších údajů ČNB se ovšem tehdejší čísla jeví poněkud jinak - vedle roku 2003 dosáhlo strukturální saldo státního rozpočtu nejvyšší míry v roce 2009 (rozpočet s nerealistickým růstem 5 % tehdy sestavoval Miroslav Kalousek, premiérské křeslo zastával Mirek Topolánek). Strukturální schodek v tomto roce dosáhl přibližně té samé úrovně jako v roce 2003. Vliv krize byl v tomto roce zanedbatelný – cyklické saldo nedosáhlo v roce 2009 dle metody Evropské komise ani ne 1 % (při čemž v roce 2003 byl podíl cyklického salda na prakticky téže úrovni), dle metody Evropské centrální banky byl jeho podíl prakticky nulový. Za Sobotky se naopak v roce 2004 podařilo stlačit strukturální saldo na nejnižší úroveň za posledních 10 let. Schodky za ministerského působení Bohuslava Sobotky je třeba také vnímat v kontextu sanování ztrát České konsolidační agentury či povodňových škod a také zařazování rozpočtových rezerv do výdajové složky státního rozpočtu (za ministra Kalouska se naopak začaly počítat mezi příjmy, čímž byly deficity za jeho ministerské éry uměle sníženy). Bez těchto deformací by některé Sobotkovy rozpočty skončily v době nejvyššího růstu až na přebytkové úrovni. Poslední státní rozpočet, připravený ještě Ministerstvem financí vedeném Bohuslavem Sobotkou, skončil v deficitu 0,7 % HDP. Šlo tak o vůbec nejnižší saldo veřejných rozpočtů od roku 1995. Sobotkovi se podařilo také zkrotit tempo růstu celkového vládního dluhu v poměru k HDP, který se víceméně stabilizoval na výši 29 %. Za následujících vlád dluh naopak opět začal stoupat. Díky tomu se Sobotkovi dařilo téměř každý rok plnit Maastrichtská kritéria k přijetí Eura.\n\nBěhem Sobotkova působení ve funkci ministra financí došlo k privatizaci společnosti Unipetrol. Původní vítěz privatizace Andrej Babiš totiž odstoupil od smlouvy a zamýšlený převod odmítl dokončit. Z původních sedmi uchazečů postoupily do druhého kola tři firmy – PKN Orlen, MOL a Shell. Kazašská firma KazMunaiGaz, která podle privatizačního poradce vlády nabídla nejvyšší cenu, byla vyřazena. Sobotka rozhodnutí zdůvodnil strategickými a bezpečnostními zájmy České republiky. Ve druhém kole předložila PKN Orlen jako jediná nabídku v termínu a ve stanovené cenové relaci. Následně obvinil lobbista jedné z neúspěšných firem Jacek Spyra Jiřího Paroubka, Bohuslava Sobotku, Stanislava Grosse a Miroslava Kalouska z přijetí úplatku od podnikatele Andreje Babiše. Babiš měl zajistit ve vládě podporu pro PKN Orlen výměnou za zisk části podniku po dokončení privatizace. Sobotka i Babiš takové jednání popřeli, polská parlamentní komise naopak došla k závěru, že česká vláda jednala pod tlakem Babiše. Spyra byl později zatčen, když požadoval od Babiše úplatek za zastavení trestního stíhání proti jeho osobě, a odsouzen k podmíněnému trestu.\n\nProti obvinění z nevýhodného prodeje bytového fondu společnosti OKD společnosti Karbon Invest, která jej následně prodala firmě podnikatele Zdeňka Bakaly, se Sobotka hájí poukazem na znalecké posudky a zanesením předkupních práv nájemníků do smlouvy o prodeji.\n\nV srpnu 2018 podal Úřad pro zastupování státu ve věcech majetkových (ÚZSVM) trestní oznámení v souvislosti s kauzou nevýhodné privatizace černouhelných dolů OKD, z jehož textu vyplývá, že míří také na Bohuslava Sobotku jako bývalého ministra financí.\n\nV roce 2006 byl zvolen do Poslanecké sněmovny Parlamentu ČR na kandidátce ČSSD za Jihomoravský kraj.\n\nMimo jiné i z peněz určených pro poslanecké náhrady ušetřil 5 milionů korun, které následně použil ke koupi luxusního bytu za 7 milionů korun. Bohuslav Sobotka odmítá, že by náhrady zneužil. Náhrady přitom mají sloužit jako uhrazení nákladů za odborné studie, dopravu nebo bydlení, vypláceny mu však byly dohromady s platem.\n\nDne 18. března 2011 na sjezdu v Brně byl zvolen předsedou ČSSD. Při volbě získal 304 hlasů, čímž porazil protikandidáta Michala Haška o 19 delegátských hlasů a stal se tak lídrem opozice vůči vládě Petra Nečase.\n\nPodle \"Respektu\" ve straně nejprve prosazoval vize levicových intelektuálů z okruhu Jiřího Pehe a Centra pro sociálně-tržní ekonomiku a otevřenou demokracii (CESTA), později však pod tlakem stoupenců Michala Haška a Miloše Zemana kontakty přerušil.\n\nV době před hlasováním o důvěře vládě Jiřího Rusnoka nejdříve nesouhlasil s její podporou, ale následně se podřídil většinovému názoru svého klubu a prosadil její podporu všemi sociálnědemokratickými poslanci.\n\nDne 14. června 2017 po jednání politického grémia strany oznámil, že ke dni 15. června 2017 opustí funkci předsedy ČSSD. Novým předsedou strany se od 15. června 2017 stal statutární místopředseda strany Milan Chovanec. Současně Sobotka navrhl grémiu do role volebního lídra pro parlamentní volby 2017 a kandidáta ČSSD na premiéra místopředsedu strany Lubomíra Zaorálka. Po opuštění postu předsedy, výrazné ztrátě voličů ČSSD ve volbách do Poslanecké sněmovny Parlamentu České republiky 2017 se Bohuslav Sobotka stáhl do ústraní, přičemž nebyl přítomen ani na 40. sjezdu ČSSD při volbě nového předsedy strany 18. února 2018.\n\nV předčasných volbách do Poslanecké sněmovny PČR v roce 2013 kandidoval Sobotka jako lídr ČSSD v Jihomoravském kraji. Strana pod jeho vedením získala 20,45 % hlasů, tedy ještě méně než při volbách do Poslanecké sněmovny v roce 2010 (22 %).\n\nPrezident Miloš Zeman se po volbách dne 26. října 2013 setkal na zámku Lány s částí vedení ČSSD, a sice s Haškem, Tejcem, Škromachem, Chovancem a Zimolou, přitom nebyl přizván řádně zvolený a úřadující předseda strany Bohuslav Sobotka. Výkonný výbor ČSSD pak jednal v Lidovém domě o výzvě k odstoupení Sobotky z čela ČSSD. Hašek i další účastníci několikrát v médiích popřeli, že by se schůzka vůbec konala, i když její účastník Chovanec médiím svou účast potvrdil. Až tam prý zjistil, že schůzku dohodli Hašek a společníci. Hašek, Tejc, Škromach a Zimola nakonec pod mediálním tlakem schůzku potvrdili a posléze rezignovali na stranické funkce. Zeman poté prohlásil, že považuje za komické utajovat jakoukoli schůzku a současně odmítl názor, že by šlo o pokus o převrat ve vedení ČSSD. V následujících dnech pověřil Zeman Sobotku sestavením nové české vlády. Dne 17. ledna 2014 jej jmenoval předsedou vlády České republiky.\nDo této funkce byl jmenován až 83 dnů po volbách, což je v historii ČR nejdelší doba mezi volbami a jmenováním premiéra.\n\nNa 38. sjezdu ČSSD byl v březnu 2015 již po třetí zvolen předsedou strany. Získal 606 hlasů od 713 delegátů (tj. 85 %).\n\nDne 23. prosince 2015 byl napaden Sobotkův účet na Twitteru. Dne 5. ledna 2016 se objevila a následně potvrdila zpráva, že se hackeři internetového portálu White Media dostali do premiérovy soukromé emailové schránky. Část jeho korespondence byla zveřejněna. Premiér se k celé věci odmítl s ohledem na policejní vyšetřování vyjádřit.\n\nDne 18. října 2016 byl Bohuslav Sobotka jedním ze signatářů „Prohlášení čtyř nejvyšších ústavních činitelů“ o územní celistvosti Čínské lidové republiky v souvislosti s návštěvou dalajlámy v Česku. Toto prohlášení bylo kritizováno mnohými politiky, novináři i veřejností. Ministr spravedlnosti Robert Pelikán označil prohlášení za ostudu a „ponížení naší země, jež nemá v naší svobodné historii obdoby.“ Některé vysoké školy a univerzity na protest proti prohlášení vyvěsily tibetské vlajky.\n\nOd 1. března do 4. dubna 2017 byl po odvolání Jana Mládka pověřen prezidentem Milošem Zemanem řízením Ministerstva průmyslu a obchodu. Dne 10. března 2017 byl na 39. sjezdu ČSSD v Brně již po čtvrté zvolen předsedou strany. Hlas mu dalo 460 delegátů, proti jich bylo 201 (dostal tak 67 % platných hlasů).\n\nDlouhodobě se spekuluje o vlivu pražského advokáta Radka Pokorného na Bohuslava Sobotku, se kterým se Sobotka zná od studií na gymnáziu v Bučovicích.\n\nPrezident Miloš Zeman jmenoval premiérem Andreje Babiše a po jmenování jeho první vlády dne 13. prosince 2017 skončila Sobotkova vláda svoje funkční období.\n\nVe volbách do Poslanecké sněmovny PČR v roce 2017 byl lídrem ČSSD v Jihomoravském kraji. Získal 7 272 preferenčních hlasů a obhájil tak mandát poslance. ČSSD však ve volbách utrpěla celkově velké ztráty. Získala pouze 7,2 % odevzdaných hlasů a 15 poslaneckých mandátů z 200 a neobhájila tedy pozici vedoucí vládní strany.\n\nV březnu 2018 přinesl deník Právo informaci, že rezignuje na mandát poslance. Následně tuto informaci sám potvrdil s tím, že ze Sněmovny odejde ke konci března 2018 a nadále bude členem ČSSD. Zároveň oznámil, že bude v připravovaném stranickém referendu hlasovat proti vznikající menšinové vládě hnutí ANO 2011 a ČSSD, kterou by tolerovala KSČM.\n\nOd roku 2003 byl ženatý, s manželkou Olgou má syny Davida (2003) a Martina (2009). Dne 8. června 2017, v průběhu Sobotkova vládního předsednictví, vydali s manželkou společné prohlášení o odluce. Rozvod proběhl v září 2018. Po Mirku Topolánkovi, Jiřím Paroubkovi a Petru Nečasovi se tak stal dalším premiérem, jehož manželství tlak vrcholné politiky neuneslo.\n\nJeho o rok a půl mladší sestra Marcela Sobotková je televizní dramaturgyně a reportérka (např. v pořadu TV Prima Očima Josefa Klímy nebo dříve Na vlastní oči na TV Nova).\n\nSobotka odmítl povinné uprchlické kvóty týkající se rozmístění žadatelů o azyl mezi členské státy EU. V roce 2016 uvedl, že „není možné uplatňovat přístup, který v loňském roce uplatnilo Německo, kdy bez jakékoliv kontroly umožnilo příliv obrovského množství lidí.“\n\nNěmecko je podle Sobotky náš „strategický partner“, se kterým spolupracujeme v rámci EU i NATO. K otázce nuceného vysídlení sudetských Němců z Československa Sobotka prohlásil, že „nevidí důvod pro jakékoliv zpochybňování Benešových dekretů a pro jakékoliv otevírání této otázky.“\n\nKritizoval politické čistky v Turecku, které zahájila turecká vláda po neúspěšném pokusu o vojenský převrat 15. července 2016. \n\nV rozhovoru pro Právo v prosinci 2016 Sobotka uvedl, že by velkým firmám podnikajícím v ČR zvýšil daně, protože poté co si na pravicových vládách vylobbovaly nižší daně, zaměstnancům platy nezvyšují, ale „vyvádí obrovské prostředky do zahraničí, ročně 200 až 300 miliard.“\n\nV červnu 2017 Sobotka prohlásil, že migrační trasa z Libye do Evropy byla otevřena svržením Muammara Kaddáfího během vojenské intervence NATO v Libyi v roce 2011. Podle Sobotky „se jednoznačně ukazuje, že zhroucení libyjského režimu, na kterém se aktivně podílela i celá řada evropských zemí, ve skutečnosti otevřelo tuto migrační trasu, která aktuálně působí Evropě největší problémy.“\n\n"}
{"id": "82911", "url": "https://cs.wikipedia.org/wiki?curid=82911", "title": "Brněnská podzemní dráha", "text": "Brněnská podzemní dráha\n\nPod pojmem brněnská podzemní dráha lze shrnovat koncepce jako brněnský tramvajový diametr, severojižní tramvajový diametr (zkratka SJTD) anebo severojižní kolejový diametr (zkratka SJKD). Společným prvkem uvedených koncepcí je tunelová trasa minimálně pod centrem Brna v severojižním směru. Díky svému podzemnímu umístění je také někdy nazývána brněnské metro.\n\nOtázka severojižního diametru v Brně úzce souvisí s problematikou přestavby železničního uzlu Brno a polohou hlavního nádraží: Po přestavbě železničního uzlu s polohou hlavního nádraží u řeky Svratky představuje severojižní diametr perspektivu značně lepšího napojení nového nádraží na centrum a na ostatní městskou hromadnou dopravu a tím i částečné kompenzaci nevýhody odsunuté polohy. V zamítnutých variantách přestavby hlavního nádraží v centrální poloze by byla mohla právě železniční či vlakotramvajová varianta diametru pomoci k výraznému kapacitnímu odlehčení hlavního nádraží a tím umožnit jednodušší a levnější přestavbu nádraží. Bez ohledu na polohu hlavního nádraží zkrátí severojižní diametr jízdní doby mezi centrem a severními části města, v případě železniční varianty také pro cestující na relaci Brno hlavní nádraží - Brno-Královo Pole - Tišnov a dále.\n\nV roce 1974 byl v Praze zahájen provoz na prvním úseku metra. Poté, co se ukázalo, že podzemní dráha v české metropoli spolehlivě funguje, začaly se objevovat hlasy pro vybudování podobného systému i v Brně. Prokázalo se ale, že město má příliš kopcovitý charakter a nadto bylo shledáno, že brněnské dopravní problémy nebyly zatím natolik závažné, jako problémy v Praze v 60. letech 20. století. Původní plán byl tedy přepracován a vznikla zhruba současná koncepce podpovrchové tramvaje ve směru Veveří – Moravské náměstí – Hlavní nádraží – Zvonařka. Poslední návrh pochází z roku 1998 z dokumentu \"Dopravní politika města Brna\". Počítá v centru s výstavbou podpovrchových, mělce založených tratí se stanicemi s bočními nástupišti; v okrajových částech pak mají vést tratě odděleně od ostatní dopravy a na povrchu. Systém byl navržen jako dvoukolejná trať s pravostranným provozem, rozchod kolejí má být klasický – 1435 mm. Tunely byly navrženy jako jednokolejné s celkovou minimální šířkou 8 m a celkovou minimální výškou 4,6 m. Cestovní rychlost byla navržena na 30 km/h, traťová pak 70 km/h a minimální interval ve špičce 120 s. Přepravní kapacita v jednom směru by měla být 5 880 osob za hodinu. Zatížení tramvajových tratí v centru města by mělo klesnout na méně než polovinu.\n\nPlán tramvajového diametru sice vstoupil do několika fází své realizace, od roku 2002 ale příprava dále nepokračuje (není stále zpracováno \"technicko-ekonomické zadání\" projektu). Mezitím se však objevily návrhy severojižního diametru železničního profilu, po kterém mají být vedeny příměstské vlaky. Zatímco na počátku se uvažovalo o zapojení téměř všech železničních tratí, které ústí do železničního uzlu Brno, byla Jihomoravským krajem nakonec favorizována varianta, která spočívá jen v zaústění tratě ze směru Kuřim na severním konci, a tratě ze směru Sokolnice – Telnice, případně i tratě ze směru Hrušovany u Brna na jižním konci. Pro dosažení atraktivně krátkých intervalů uvnitř města by měly být tyto předměstské linky doplněny zvláštní městskou linkou. Po komunálních volbách v říjnu 2006 se město podle vyjádření kompetentního náměstka primátora sice přiblížilo k této, krajem preferované variantě, na oficiálních stránkách města Brna jsou však nadále informace o projektu tramvajového diametru z období 2003–2006. Tento projekt se jeví do budoucna jako nejpravděpodobnější.\n\nV rámci připomínek Ministerstva dopravy bude v rámci Studie proveditelnosti Severojižního kolejového diametru 2019 prověřen kromě železničního diametru i systém podpovrchové tramvaje a izolovaného metra. V minulých studiích a projektech však nebyla koncepce metra uvažována.\n\nByla navržena i minimalistická varianta severojižního diametru, která je určena pro provoz jak tramvají městské hromadné dopravy, tak i příměstskými vlakotramvajemi. Novostavba by byla v tomto případě omezena na úsek pod centrem města (od oblasti ulice Šumavské nebo Moravského náměstí až po hlavní nádraží ve stávající poloze), aby umožnila rychlejší průjezd centrem a nasazení dlouhých vlakotramvajových souprav s dostatečnou kapacitou pro příměstskou dopravu. Trasa vlakotramvaje by popřípadě byla realizována jako vjezd tramvaje na část kolejového diametru pod centrem a následný výjezd. Tunelový úsek by měl na obou koncích vjezdy a výjezdy v různých směrech a mimo centrum by byly použity stávající, převážně segregované tramvajové tratě a nové přechodové úseky mezi tramvajovou a železniční sítí. \n\nJako alternativa k severojižnímu diametru uvažují Piráti o vedení vlakotramvaje z nového nádraží do Židenic ve stopě současné železniční trati. Vznikly by nové zastávky Špitálky, Brno-střed, Opuštěná a Holandská. Další alternativní návrh spočívá v přestavbě, respektive doplnění brněnské tramvajové sítě podle konceptu selektivně mimoúrovňové rychlotramvaje.\n\nNový impuls k řešení stávajících problémů přinesla studie k přesunu hlavního nádraží, která byla dokončena na podzim 2017. Brněnský magistrát také požaduje po vládě, aby severojižní diametr byl navazující stavbou při modernizaci Železničního uzlu Brno. Protože město chce, aby byl severojižní kolejový diametr součástí přestavby brněnského železničního uzlu, požádalo v únoru 2018, společně s ministrem dopravy Danem Ťokem, Správu železniční dopravní cesty o studii této dráhy.\n\nOd Chrlic po stanici Šumavská je diametr v souladu z územním plánem. Od Šumavské na sever je napojení na železniční trať do Tišnova variantní. Jedna verze počítá s trasou od Šumavské k Technologickému parku a na nádraží Řečkovice. Druhá varianta by směřovala přes Ponavu, kolem tramvajové zastávky Kartouzská na královopolské nádraží. Pokud bude Brno intenzivně pracovat, může podle primátora Petra Vokřála začít výstavba první etapy od nového nádraží do stanice Šumavské v roce 2023. Od Šumavské na sever jsou navrženy dvě varianty, které prověří studie proveditelnosti; realizace těchto variant podle primátora nepotrvají více než deset let. V květnu roku 2018 ministerstvo dopravy doporučilo vládě stavět nádraží u řeky, které by mělo být projektované tak, aby byla umožněna stavba Severojižního kolejového diametru. Dne 10. července 2018 vláda definitivně rozhodla o přestavbě železničního uzlu v poloze u řeky Svratky bez zahrnutí stavby severojižního kolejového diametru, což se nelíbí některým brněnským radním. Proto Strana zelených navrhla realizaci tramvajového diametru placeného městem, který by podle nich mohl být začít stavěn v úseku mezi Nádražní a Šumavskou ulicí. Ten by mohl být vybudován do deseti let. Přípravu by mělo na starosti město Brno, což je podle radního Martina Andera také výhoda. Ministrem zmiňovaná studie proveditelnosti by měla být zadána do konce roku 2019. V srpnu téhož roku byla zastupitelstvem a radou města Brna schválena žádost o podání dotace na studii proveditelnosti Severojižního diametru. Stavební povolení je podle brněnského zastupitele Filipa Chvátala možné získat do 5 let. Studií proveditelnosti nakonec schválilo zastupitelstvo města Brna 1. října 2019. Dne 17. července 2019 bylo také do konce října 2019 přerušeno územní řízení „\"Přestavba železničního uzlu Brno – Zajištění průchodu Severojižního kolejového diametru prostorem nového hlavního nádraží\"“. Toto řízení řeší průchod diametru pod plánovaným nádraží v odsunuté poloze – výstavba tunelu s kolejištěm o délce 550 metrů a stanici s nástupišti o délce 100 metrů. Tento tunel však měl podle Aktualizované studie proveditelnosti z roku 2011 být vybudován v roce 2015.\n\n\n"}
{"id": "82917", "url": "https://cs.wikipedia.org/wiki?curid=82917", "title": "Vodní příkop", "text": "Vodní příkop\n\nVodní příkop je obranná stavba, která se používala převážně ve středověku k ochraně obranných tvrzí, či hradů. Stavba je vlastně umělou (či využití přírodní) prohlubní, která je vyplněna vodou. Prohlubeň je několik metrů široká a hluboká, měla za úkol zamezit přístupu útočníků k hradu. Uměle vytvořený ostrov byl spojen s okolím většinou pomocí padacího mostu.\n\nS vodními příkopy se dnes můžeme také setkat v jezdectví či v dostihovém sportu, kde tyto malé terénní stavby slouží coby překážky při závodech jezdců na koních v jezdectví nebo v dostihovém sportu.\n\n"}
{"id": "82930", "url": "https://cs.wikipedia.org/wiki?curid=82930", "title": "Dům", "text": "Dům\n\nDům je stavení, zpravidla obytné. Dům může sloužit i k různým jiným účelům, pro výrobu, skladování, administrativu a podobně, základní význam však je spojen s bydlením. Volně stojící dům bývá úzce spojen s rodinou (rodinný dům) nebo hospodářstvím, kde byly i prostory pro dobytek a skladování. Městské domy k sobě obvykle přiléhají a tvoří frontu, obrácenou do ulice nebo náměstí, a mají často několik podlaží nad zemí (patro) i pod zemí (sklep). Moderní obytné domy s mnoha byty tvoří bloky a sídliště, kde žijí tisíce lidí. V obchodních a administrativních centrech velkých měst se staví mrakodrapy.\n\nDům a byt patří mezi základní lidské potřeby, silně ovlivňují domácí život a odrážejí potřeby lidí určité doby a společnosti. Jsou proto v moderní době předmětem zvláštních zákonů a předpisů, které se snaží zajistit bezpečnost, hygienu i soukromí. Typy domů a obydlí silně závisejí na dané kultuře a jejích zvyklostech, na klimatu i krajině, na dostupných materiálech a technologiích. V chladnějších podnebných pásmech mají podstatně větší význam než v teplých krajích, kde se žije většinou venku. Kde lidé tráví většinu času v domě, mají na bydlení větší nároky a věnují mu i větší péči.\n\nČeské a slovanské slovo dům (\"dom\") je příbuzné řeckému \"domos\", latinskému \"domus\" a staroindickému \"dáma-\" a odvozuje se od indoevropského kořene \"dem-\", stavět.\n\nKromě nejchudších a velmi jednoduchých obydlí v teplých krajích stojí dům na základech a tvoří jej obvodové stěny a střecha, dohromady nazývané plášť. Jedna z obvodových stěn, obrácená do ulice, kde je také hlavní vchod, tvoří průčelí domu a bývá různě ozdobena. Venkovské a jednobytové domy stojí často samostatně uprostřed zahrady nebo tvoří řady (řadový dům). Městské domy mívají několik podlaží, oddělených stropy, a do vyšších podlaží (pater) vedou schodiště a výtahy. Vnitřek domu bývá rozdělen příčkami na jednotlivé byty a každý byt na místnosti s různým určením.\n\nPodle místních možností a potřeb klimatu se domy staví v teplých krajích z hlíny nebo cihel, v severních krajích ze dřeva, cihel nebo z kamene, v novější době také z betonu a nových hmot (pórobeton aj.). Materiály se často kombinují, v historických dobách například dřevěná konstrukce s hliněnou nebo cihlovou výplní (hrázděný dům), dnes často betonová nebo ocelová kostra (skelet) a cihelné vyzdívky. Střechu tvoří dřevěný, ocelový nebo betonový krov a krytina, tradičně slaměná (došek), dřevěná (šindel), keramická (tašky) nebo kamenná (břidlice), případně i kovová (měď, ocel, hliník). Moderní domy mívají i rovnou střechu bez krovu, nejčastěji z betonových prefabrikátů s vrchní izolací proti vodě.\n\nNejjednodušší domy, typické pro rovníkovou Afriku, jsou hliněné, obvykle kruhové a kryté listím. V severnějších krajích byly obdélné nebo čtvercové, s jednou, dvěma nebo třemi místnostmi, dřevěné nebo kamenné, často zapuštěné do země kvůli tepelné izolaci (zemnice a polozemnice). Lehké domy z bambusu nebo jiného dřeva nepotřebovaly základy, kdežto cihlové, kamenné a betonové domy se zakládají do hloubky, v níž země nepromrzá. Základy bývaly kamenné, dnes obvykle betonové a větší domy jsou podsklepené. Věžové domy a mrakodrapy mají základy velmi hluboké, s ocelovými nebo betonovými piloty.\n\nU moderních domů hrají významnou roli izolace, jednak proti vodě a vlhkosti ve sklepech a u základů, dnes stále víc i izolace tepelné. Tepelně se izolují obvodové zdi, půdy a střechy, izolační vlastnosti jsou důležité i u oken a dveří. Moderní domy mají také složité rozvody a instalace (elektřina, voda, plyn, odpad, ústřední topení, vzduchotechnika), které tvoří značnou část nákladů na stavbu.\n\nDomy bohatých měšťanů se stavěly do hloubky a v ulici k sobě přiléhaly. Typický dům měl přední část s obchody (4), zadní část s patrem byla určena k obývání. Za vchodem (1) následuje průchod (2) do atria (5) s malým bazénem (7). Ten se napájel dešťovou vodou z otvoru ve střeše (6) a byl spojen s podzemní zásobárnou vody (\"cisterna\"). Po obou stranách jsou ložnice (11), v čele je \"tablinum\" (8), kancelář pána domu. Chodbičkami (3) se vstupovalo do zadní části domu s peristylem (sloupovím kolem bazénu 15). (9) je jídelna, často zdobená mozaikou na podlaze, se třemi lehátky kolem nízkého stolu, (12) je „černá“ kuchyně a (13) je boční východ pro služebnictvo. (16) mohla být exedra, výklenek s kamennými lavicemi na posezení. Kromě ohniště v kuchyni neměl dům žádné vytápění; v některých domech byly krby a nejbohatší měli vytápění teplým vzduchem pod podlahou (hypokaust). Odpovídající latinské názvy jsou na obrázku. \n\nPodobu domu v období raného středověku lze rekonstruovat díky archeologickým výzkumům. Pro období 6. až 13. století jsou patrně typické jednodílné zemnice resp. polozemnice. V Roztokách u Prahy jich bylo nalezeno přes 120. Pro tyto stavby je typická rozloha 9 - 19 m², otopné zařízení, je-li přítomno, nachází se obvykle v severozápadním rohu. Sloupové jámy při jižní straně zahloubeniny snad svědčí o tom, že (polo)zemnice měly hřebenovou střechu. Technicky byly tyto stavby různorodé: uplatnila se technika roubená, pletená, drážková i mazanice.\n\nV souvislosti s přeměnou středověké společnosti se v průběhu 13. až 15. století podoba venkovského domu mění. Z domu částečně či zcela zapuštěného do země se stává přízemní stavba s podlahou na úrovni terénu či nad terén vyvýšenou. Změnila se i jeho základní dispozice, kromě jednodílného se objevuje dvojdílný a postupem času si převahu získává dům trojdílný. Od něj se pak odvíjejí další typy uspořádání (s výměnkem, dvojtraktová dispozice atd.). Obecně platí, že vesnický dům se ve většině případů rozrůstal do šířky, jen výjimečně do výšky. Důležitým aspektem, který do značné míry ovlivnil vývoj domu je také vývoj topeniště.\n\nV téže době se i na území dnešní ČR šíří města, Nejstarší městské domy byly patrně dřevěné, jen vzácně z lomového kamene, často s roubeným nebo hrázděným patrem. Bohaté domy od 13. století byly kamenné, o dvou až třech podlažích, s klenutými přízemními místnostmi, vysokým štítem a hřebenovou střechou. Přiléhaly k sobě, tvořily souvislou frontu a jejich stavební parcely byly většinou úzké a velmi hluboké, takže většina vnitřních místností neměla přirozené světlo. Od 14. století se začínají používat cihly i technika hrázděných staveb, které se však z této doby v českých zemích nezachovaly. I zděné domy byly později často přestavěny, takže se zachovaly jen sklepy a zdivo. Výjimečný příklad zachovaného domu ze 14. století (patrně kolem 1330) je věžový dům U Kamenného zvonu na Staroměstském náměstí v Praze, původně královský palác s vnitřním dvorem a bohatou sochařskou i malířskou výzdobou. Kamenný dům v Kutné Hoře je z konce 15. století.\n\n\n\n"}
{"id": "82931", "url": "https://cs.wikipedia.org/wiki?curid=82931", "title": "Pierot", "text": "Pierot\n\nPierot je původní postava francouzského lidového divadla. Vystupuje v dlouhých bílých šatech s velkými knoflíky, se širokým bílým baretem a bíle nalíčeným obličejem.\n\nVětšinou se objevuje v pantomimě, obvykle je to komická postava, často zhrzený milovník.\n\n"}
{"id": "82940", "url": "https://cs.wikipedia.org/wiki?curid=82940", "title": "Pošta", "text": "Pošta\n\nPošta je veřejná služba pro rozesílání a doručování zásilek, dopisů a zpráv, pro převody peněz, vydávání známek a podobně. Jedná se o jednu z nejstarších veřejných služeb vůbec. Tvoří součást každodenního života lidí na celém světě a její správné fungování je důležité pro tuzemské i mezinárodní společenství. Fungující pošta je jednou z podmínek pro mezinárodní uznání státu resp. režimu.\n\nVětšina států má vlastní poštovní úřady, které vykonávají zmíněné služby a udržují styk s okolními státy (s jejich poštovními úřady), často však povoluje i soukromé poštovní a telefonní služby, případně může poštovní službu svěřit či pronajmout firmě. Mezinárodní výměna pošty bývá často fungující službou i v dobách vojenských konfliktů mezi nepřátelskými státy. V dobách války se zřizují specializované poštovní úřady přímo v armádě v poli (tzv. \"polní pošta\").\n\nPočátky více méně pravidelné výměny zpráv spadají už do starověku, dobrou poštovní síť měl např. Egypta, Řím a Persie, také Čína a Indie. Spojení bývalo ovšem vyhrazeno především pro panovníka a jeho agendu a jen příležitostně sloužilo i veřejnosti. Spolehlivé doručování zpráv i na velké vzdálenosti mělo velký význam pro rozsáhlé říše, spravované z jednoho místa. Poštovní služby (\"cursus publicus\") se proto rozvinuly zejména v Římě od císaře Augusta na vojenských silnicích Římské říše a i slovo \"pošta\" vzniklo z latinského termínu \"statio posita\" (umístěná stanice). Termín označoval domy u silnice, určené a vybavené pro službu organizacím, které doručovaly zprávy, později přepravovaly také osoby a náklad. Mezi jejich hlavní úkoly patřila výměna či přepřahání koní, nabídka stravování a poskytování noclehu. V Evropě se dodnes řada starých hotelů jmenuje \"U pošty\".\n\nV českých zemích začal rozvoj poštovnictví s nástupem Habsburků. Regulérní pošta, organizovaná doprava zpráv na dnešním území České republiky je spojena s volbou Ferdinanda I. za českého krále a vznikla dokonce dřív, než Habsburk usedl na český trůn, již v roce 1526. Další důležité období rozvoje pošt u nás nastalo za vlády Karla VI., kdy byla poštovní služba převzata do státní správy.\n\nFerdinand I. využil služeb i zkušeností šlechtické rodiny Taxisů, kteří už od konce 13. století takřka monopolně organizovali poštovní přepravu v severní Itálii a ve velké části Evropy. Roku 1505 je pověřil organizací pošty v říši a jednomu z členů rozvětvené rodiny, nejvyššímu dvorskému poštmistru Antoniu Taxisovi uložil, aby co nejrychleji zřídil pravidelné spojení mezi Vídní a Prahou. Kandidát na český trůn chtěl mít co nejčerstvější zprávy o tom, jak se v Praze vyvíjí jeho volební kampaň.\n\nPo krátkém provizoriu se hned roku 1527 začalo s budováním stálých poštovních stanic, v nichž se vyměňovali koně jízdních kurýrů. Nejstarší poštovní trasa mezi Prahou a Vídní vedla přes Tábor a dále do vsi Košic, kde se rozdělovala na dvě větve. Jižní mířila na Linec, východní větev vedla přes Jindřichův Hradec a Slavonice dále směrem na Vídeň. \n\nVrchním pražským poštmistrem se stal synovec zmíněného Antonia Taxise Ambrož a po něm Kryštof Taxis. Poštovní monopol rodiny Taxisů trval v Čechách až do konce Ferdinandovy vlády. V roce 1564 však byl Kryštof Taxis pro dluhy a nepořádky sesazen a dokonce uvězněn v pražské Bílé věži. \n\nPoté se ve vedení české pošty vystřídalo několik jiných šlechticů. Za vlády Maxmiliána II. se začalo s přepravou soukromých listů, za panování Rudolfa II. začaly být poštou přepravovány i osoby. Dálkové spojení bylo navázáno s Vratislaví, Benátkami, Bruselem, Paříží a Londýnem. Roku 1622, brzy po bitvě na Bílé hoře, získali úřad nejvyššího dvorského poštmistra v Čechách jako dědičné léno příslušníci rodiny Paarů. Vykonávali jej sto let, načež v roce 1722, za vlády Karla VI. byla pošta v habsburské monarchii zestátněna.\n\nSpolehlivé a rychlé doručování zpráv totiž může mít rozhodující strategický význam pro stát a jeho vládu, například v obdobích krizí, katastrof, konfliktů a nepokojů, tím víc za války. Až do poloviny 19. století se to dělo téměř výhradně dopravou písemných zpráv, kterou ovšem výrazně zrychlila železnice. Z rostoucích nároků na úřední i obchodní komunikaci vznikla potřeba různě technicky realizovaných telegrafů a ke konci století se rychle rozšířil i telefon. Během 20. století k tomu přibyla dálnopisná síť a hlavně bezdrátové komunikace, které zatím vyvrcholily mobilní telefonní sítí a internetem. Tím význam dopravy písemných zpráv (včetně telegrafie) poklesl. \n\nTzv. veřejní poštovní operátoři (u nás Česká pošta) jsou sdruženi ve Světové poštovní unii. V mezinárodním provozu se řídí \"Akty Světové poštovní unie\".\n\nTy jsou aktualizovány na jednotlivých Kongresech Unie (v roce 2012 v Dauhá; 20.9 - 7.10. 2016 Istanbul, další se má konat v roce 2020 v Abidjanu):\n\nČinnost pošty byla na území Česka regulována v minulosti těmito zákony:\n\n\nNa poštovních zásilkách mohou být uvedeny údaje upřesňující způsob, místo a čas dodání, případně informující o odesílateli. V mezinárodním styku to bývají například následující francouzské aj. nápisy:\n\n\n\n\n\n"}
{"id": "82942", "url": "https://cs.wikipedia.org/wiki?curid=82942", "title": "Chrám svatého Ondřeje (Kyjev)", "text": "Chrám svatého Ondřeje (Kyjev)\n\nChrám svatého Ondřeje (ukrajinsky \"Андрiївська церква\", rusky \"Андреевская церковь\") je pravoslavný barokní chrám Ukrajinské autokefální pravoslavné církve, který se nachází v ukrajinském hlavním městě Kyjevě. Nachází se ve výšce 90 metrů nad pravým břehem Dněpru na výstupku Starokyjevské hory při oblíbené ulici Andrijivskyj Uzviz.\n\nDle legendy sem po Dněpru připlul Svatý Ondřej, vztyčil zde kříž a prorokoval vznik velikého křesťanského města. Tento pětihlavý křížový chrám, jehož délka je 32 m, šířka 23 m, výška 46 m a hloubka základů 15 metrů byl postaven v letech 1747—1753 architektem italského původu Bartolomeem Rastrellim. Na první pohled chrám upoutá 42,5  metrů vysokou kopulí s bočními věžemi.\n\nV interiéru vyniká sochařská výzdoba, klenba nad oltářem a především třířadový pozlacený ikonostas s vyřezávanými ornamenty. Autory ikon jsou Alexej Antropov a Dmitrij Levickij. Naproti ikonostasu jsou obrazy \"Zvolení víry knížetem Vladimírem\" od neznámého autora z 19. století a \"Kázání apoštola Onřeje\" od malíře Platona Borispolce z roku 1847.\n\nOd roku 1968 slouží chrám jako muzeum věnované jeho historii a dílu architekta Rastrelliho. Chrám se během své existence několikrát opravoval, ale nikdy nebyl zásadně přestavěn.\n\n"}
{"id": "82949", "url": "https://cs.wikipedia.org/wiki?curid=82949", "title": "Předměstí", "text": "Předměstí\n\nPředměstí (též suburbium) dnes bývá součástí města a nachází se okolo jeho historického jádra. Původně byla předměstí zakládána nebo živelně vznikala před hradbami města, které ohraničovaly samotné město. To, co bylo uprostřed města, se nazývalo náměstí (od \"na městě\"), to, co bylo uvnitř hradeb (za hradbami), bylo město a co bylo před nimi, se nacházelo před městem, tedy předměstí.\n\nV prvotních dobách leckdy nebyli obyvatelé předměstí počítáni mezi obyvatele města, často tedy neměli ani stejná práva a měšťané na ně hleděli poněkud nadřazeně. Mnohá předměstí dostala název přímo po názvu městské brány, která jej s městem spojovala. V Trutnově např. Horní, Dolní a Střední, v Pardubicích Zelené a Bílé, v Hradci Králové jsou Moravské, Slezské a Pražské apod. Největší rozvoj předměstí začal s nástupem průmyslového věku, kdy začala mít předměstí více obyvatel než samotné město uvnitř hradeb. Později už se stala některá předměstí natolik rozvinutá, že byla na historickém jádru poměrem služeb zcela nezávislá a se vznikem železnice začala mít navrch. V naprosté většině byla předměstí sloučena s městem a patřila pod jeho správu. Avšak jsou i případy, kdy předměstí získala nezávislost a zůstala po jistou dobu samostatnou obcí. Pražská předměstí dokonce přímo měla císařský zákaz připojovat se k Praze a proto okolo hradeb vznikla města jako např. Smíchov, Královské Vinohrady apod. Důvodem byla obava, aby počet obyvatel Prahy nepřesáhl obyvatelstvo Vídně, v té době hlavního města rakouské říše. Jsou však města, ke kterým nebyla předměstí připojena doposud, např. Paříž.\n\nPředměstí jsou často spojena s historickým centrem města veřejnou dopravou – metrem, autobusy a vlaky. To je velmi důležité pro ty, kteří denně z předměstí dojíždějí do centra města, aby tam pracovali nebo studovali. Avšak v dnešní době není přechod mezi předměstím a původním městem ve většině případů znát. Přirozená hranice, městské hradby, byly hlavně u větších měst už dávno strženy a ani úřady a instituce nebývají kvůli dopravním problémům v centru.\n\nPojem předměstí je dnes často zaměňován se satelitními městy, které však oproti předměstím vznikají naopak co nejdále od rušné zástavby města, často uprostřed přírody nebo na okraji vesnic. V mimoevropských zemích je za město často považováno něco, na co nejsou obyvatelé Evropy vůbec zvyklí. Stejně tak tomu může být i u jejich předměstí.\n\n"}
{"id": "82951", "url": "https://cs.wikipedia.org/wiki?curid=82951", "title": "Orel", "text": "Orel\n\nOrel je společné české jméno pro příslušníky několika různých rodů dravců z čeledi jestřábovitých. Jedná se o velké ptáky obývající převážně Starý svět.\n\nZnámí jsou orlové rodu \"Aquila\", kam patří orel skalní (\"Aquila chrysaetos\") nebo orel královský (\"Aquila heliaca\"), nebo orlové rodu \"Haliaeetus\", kam patří orel mořský (\"Haliaeetus albicilla\") nebo orel bělohlavý (\"Haliaeetus leucocephalus\"), symbol Spojených států amerických.\n\nNěkolik druhů orlů hnízdí i na území Česka. Jsou to orel královský, orel skalní a orel mořský. Všechny zmíněné druhy jsou v Česku přísně chráněny zákonem 114/1992 Sb. a doprovodnými vyhláškami klasifikovány jako kriticky ohrožené.\n\nOrel je v mnoha kulturách považován za posvátného. V řecké mytologii byl symbolem nejvyššího boha Dia. Stejnou symboliku převzali i Římané, orel symbolizoval jejich ekvivalent Dia, nejvyššího boha Jupitera. Právě proto měly římské legie na svých standartách orla – symbolizoval jejich boha – dobývaly tudíž ve jménu Jupitera. Toto symbolikou se později inspiroval i Napoleon Bonaparte, když francouzské císařské pluky během Napoleonských válek rovněž užívaly standarty s orly.\n\nNa americkém kontinentě byl orel v toltécké a aztécké tradici ztělesněním slunce při jeho putování po obloze. Aztékům zosobňoval jejich nejmocnějšího boha Huitzilopochtliho a „orlové“ byli také jejich elitní bojovníci.\n\nStylizovaný orel či orlice jsou tradičními heraldickými figurami. Orla či orlici tak najdeme například na státním znaku Německa, Polska, či Ruska, ve znaku Moravy i Slezska. Dále je pak orel také vyobrazen na albánské vlajce.\n\nOrel bělohlavý v letu je vyobrazen na státním znaku Spojených států amerických.\n\nTaxonomie orlů prošla na počátku 21. století velkými změnami. Níže uvedené rozdělení do rodů odpovídá pojetí dle del Hoya a kol. (\"HBW and BirdLife International Illustrated Checklist of the Birds of the World. Volume 1: Non-passerines\", 2014), které akceptuji Integrovaný taxonomický informační systém Spojených států amerických i Mezinárodní svaz ochrany přírody. Může však dojít k dalším změnám, je například navrhováno zrušení rodu \"Ichthyophaga\" a zařazení jeho zástupců pod rod \"Haliaeetus\" či naopak vyčlenění orla volavého (\"Aquila clanga\"), orla indického (\"Aquila hastata\") a orla křiklavého (\"Aquila pomariina\") z rodu \"Aquila\" do samostatného rodu \"Clanga\" (toto pojetí je možné nalézt v IOC World Bird List, verze 7.3, červenec 2017).\n\n\n\n\n\n\n\n\n\nVšechny zde uvedené druhy byly původně čazeny do rodu \"Spizaetus\".\n\n\n\n\n\n\n"}
{"id": "82952", "url": "https://cs.wikipedia.org/wiki?curid=82952", "title": "Zelený Raoul", "text": "Zelený Raoul\n\nZelený Raoul je fiktivní postava zeleného mimozemšťana, který pozoruje dění v Česku ve stejnojmenném komiksu (\"Zelený Raoul aneb Nekonečný příběh České republiky očima ufona\") vycházející od roku 1995 každý týden na straně 4 časopisu Reflex. Kreslířem komiksu je Štěpán Mareš, autory námětů pak fiktivní HRUTEBA, což je ve skutečnosti společný pseudonym tří spolupracovníků Reflexu – Dana Hrubého, Milana Tesaře a Tomáše Baldýnského.\n\nNa konci června 2014 vyšel 1000. díl. V minulosti vyšly tři knihy a jeden speciál Reflexu, věnovaný čistě pohledu Raoula na Miloše Zemana. U příležitosti 1000. dílu komiksu byl natáčen celovečerní animovaný film.\n\n\n"}
{"id": "82955", "url": "https://cs.wikipedia.org/wiki?curid=82955", "title": "Seneca", "text": "Seneca\n\nLucius Annaeus Seneca (4 př. n. l. Cordóba, Španělsko – 65 Řím, Itálie) byl římský stoický filosof, dramatik, básník a politik, syn Senecy staršího a vychovatel císaře Nerona.\n\nNarodil se v Hispánské Kordubě. V mládí přišel do Říma a za otcova dohledu získal rétorické a filosofické vzdělání. Stejně jako jeho bratři byl deklamátor (přednašeč, řečník) a propagátor deklamací, které postupně prostoupily celou římskou literaturou. Hlásal stoickou nauku, že nejvyšší dobro pro člověka, zdroj štěstí a blaženosti je ctnost, že člověk má odolávat vnějším okolnostem, které nemůže ovlivnit, a má žít v duševním klidu, z něhož pravého filosofa nemohou vyvést ani rány osudu.\n\nPoměrně brzy začal vystupovat na veřejnosti a ve státních službách. Za vlády Caliguly se stal senátorem, ale za vlády císaře Claudia byl v r. 41 vyobcován na Korsiku, pravděpodobně pod vlivem Claudiovy ženy Messaliny. Byl obžalován z cizoložství s Claudiovou sestrou, Julií Livillou. Zpět do Říma byl povolán až po osmi letech (roku 49) na žádost Agrippiny, aby se stal vychovatelem jejího syna Nerona. Když začal Nero v roce 54 vládnout, bylo mu 17 let. V této době za něj vládl hlavně Seneca společně s prefektem praetoriánů Afraniem Burrem. Roku 57 byl jmenován konsulem a nějakou dobu se výrazně podílel na správě říše. Později se stával císaři nepohodlným, roku 62 zemřel jeho přítel Burrus (náčelník praetoriánů) a jeho moc začala upadat.\n\nSeneca se postupně začal vyhýbat všem úřadům, přesto byl v roce 65 obviněn z účasti na Pisonově spiknutí, ač jeho reálná účast v něm není pravděpodobná. Poté byl donucen k sebevraždě, podřízl si žíly. Jeho smrt bývá někdy mylně spojována s bojem za republiku atp., protože Seneca byl naopak zastáncem císařství.\n\nSeneca byl jedním z nejplodnějších autorů, psal prózu i poezii. Psal v krátkých, jednoduchých větách a styl byl trochu komediální. Byl přívržencem nového, bujarého, tzv. asijského stylu psaní a často napadal starší autory (neměl rád attický styl).\n\nSvou mluvou napodoboval Ovidia. Ve svých filosofických úvahách vycházel ze stoicismu a jeho díla se týkají především morální filosofie. Nesoudil lidi tak přísně, jak bylo ve stoicismu běžné, a propagoval jakousi rovnost mezi lidmi. Senecův bratr Gallio se v Korintu zastal sv. Pavla (). Z toho vznikla pověst o jejich přátelství a dokonce falešná korespondence mezi nimi. Není však pravda, že by Seneca byl křesťanem, nebo tomu alespoň nic nenasvědčuje.\n\nJeho filosofická díla nejsou příliš originální, ale vyznačují se hlubokými, jasně vyjádřenými myšlenkami a velkou znalostí lidí. Byla spíše populární než vědecká, ale přiblížil jimi lidem spoustu složitých myšlenek, které se mu podařilo vtěsnat do jedné jasně formulované věty. Proto byl a je často citován.\n\n\n\nOstatní prozaické spisy se nedochovaly (bylo jich značné množství), ale patrně nebyly příliš významné.\n\nKromě epigramů se nám od něj zachovaly i tragédie. Jsou to jediná římská dramata, která se zachovala v úplnosti. Jsou psána podle řecké mytologie ve stylu Sofokla, Aischyla a Euripida, spíše než o hry na jeviště se jedná o rétorické deklamace. Přesto na tyto kusy navazuje španělské, italské a francouzské drama.\n\n\n\n"}
{"id": "82963", "url": "https://cs.wikipedia.org/wiki?curid=82963", "title": "Hunting High and Low", "text": "Hunting High and Low\n\nHunting High And Low je debutovým albem norské skupiny A-ha. Alba se celosvětově prodalo více než osm milionů kopií a obsahuje tři skladby, které obsadily první příčku hitparád. V roce 1986 byly \"Take On Me\" a \"The Sun Always Shines On T.V.\" navrženy na celkem 11 MTV Video Awards cen. A-ha získali osm z nich.\n\n\n\n"}
{"id": "82975", "url": "https://cs.wikipedia.org/wiki?curid=82975", "title": "Gneisenau (1935)", "text": "Gneisenau (1935)\n\nGneisenau byl bitevní křižník sloužící v Kriegsmarine. Jméno nesl po pruském generálovi Augustu von Gneisenau. Jeho sesterskou lodí byl Scharnhorst.\n\nNa konci roku 1939 se Scharnhorstem operoval v Atlantiku a poté byl poškozen v bouři. V roce 1940 se zúčastnil invaze do Norska. V britském stažení se Scharnhorstem potopily britskou letadlovou loď HMS Glorious. V roce 1941 v severním Atlatniku potopily 22 lodí, poté byly poškozeny nálety RAF v Brestu. Během roku 1942 opět doprovázel Scharnhorst a těžký křižník Prinz Eugen. V Kielu byl opět poškozen nálety a práce na něm pokračovaly v letech 1942 – 1944, loď byla zčásti přezbrojena, ale do služby se už nedostala, na jaře roku 1945 byla potopena, aby blokovala vjezd do přístavu Gdyně. V roce 1947 byl bitevní křižník Gneisenau vyzdvižen a sešrotován.\n\nStavba kýlu lodi začala v loděnici Deutsche Werke, 6. května 1935. Spuštění na vodu proběhlo 8. prosince 1936 a loď byla předána německé Kriegsmarine 21. květen 1938. Jelikož kvůli skluzu způsobenému nedostatky na začátku stavby lodě se dokončení Sharnhorstu opozdilo, byla na hladinu dříve spuštěna Scharnhorstova sesterská loď Gneisenau. Vzhledem k tomu bývá třída Scharnhorst označovaná (hlavně v anglosaských zemích) i jako třída Gneisenau.\n\nVzhledem k rozvinutém německému průmyslu se zkušenostmi z 1. světové války a následným rozvojem v době nástupu nacismu bylo pancéřování velmi kvalitní. Tloušťka pancéřování trupu byla v rozmezí 170 až 320 mm. Méně důležité části byly pancéřované slaběji, ale strojovny, velitelské stanoviště a muniční sklady byly pancéřované velmi kvalitně. Tloušťka pancíře hlavních dělostřeleckých věží dosahovala až 350 mm. Pancéřování trupu lodi se zužovalo z tloušťky 320 mm na tloušťku 170 mm. Klínovité zúžení spolu se zužováním trupu způsobovalo, že dělostřelecké granáty po krunýři spíše klouzaly, než ho prorážely. Při dělostřelecké palbě vedené z menší vzdálenosti byl však Gneisenau v nevýhodě. V takovém případě dopadaly granáty pod ostřejším úhlem, a mohlo dojít k proražení pancíře. Díky vysoké maximální rychlosti si však Gneisenau mohl určit vhodnou vzdálenost dělostřeleckého souboje. Paluba byla chráněna 50 mm krunýřem, pod kterým byl umístěn (znovu na nejcitlivějších místech lodě) další pancíř o tloušťce 150 mm. V přední části měl první předěl tloušťku také 150 mm. Jako na podobných lodích té doby bylo čelo lodě zkosené pod úhlem 90°, které bylo později (kvůli hydrodynamice) změněno na tzv. Atlantický typ s nižším zkosením.\n\nGneisenau byl jako jedna z prvních lodí vybavená radiolokátorem FuMO 22 s frekvencí 368 MHz, později nahrazený radarem FuMO 26 nebo 27.\n\nNa pohon bylo využito několik vznětových motorů MAN a 12 kotlů Wagner, pohánějících tři turbíny Germania/Brown-Boveri o výkonu 165 000 k, motory a turbíny přenášely svůj výkon přes tři lodní šrouby, které ho mohly pohánět až na rychlost 32 uzlů. Zásoba paliva vydržela na vzdálenost 6 214 mil.\n\nOd začátku byly jako hlavní výzbroj plánované 15 palcové kanóny, avšak nakonec byly namontovány 11 palcové (280 mm) s předpokladem, že přece jen dojde ke změně na vyšší kalibr 15 palců (380 mm). Do konce kariéry se ani Scharnhorst ani Gneisenau této výzbroje nedočkaly. Zůstalo tak u třech věží Dreh C/34; jedna vzadu a dvě vpředu po třech hlavních děla SK/LC28 ráže 280 mm/54, 5 cal., které dodaly Kruppovy závody. Munice hlavního dělostřelectva byla AP (protipancéřové) a HE (bombardovací). Dostřel byl na hranici 41 km, přičemž granát AP dokázal ještě na vzdálenost 27 km prorazit pancíř o tloušťce 205 mm (při kolmém dopadu na pancíř).\n\nZbytek výzbroje tvořilo 12 děl SKC/28 ráže 150 mm (5,9 \"/ 55) z toho osm děl ve čtyřech dvoudělových věžích Dreh LC/34 a čtyři v jednodělových věžích MPL C/35 tvořily pomocné dělostřelectvo jak proti menším hladinovým cílům, tak proti letadlům. Zajímavé byly osvětlovací granáty, které mohly být použity.\n\nProti letadlům byly nainstalovány kanóny SKC/33 ráže 105 mm v počtu 14 kusů v dvojvěžích LC/31. Protiletadlovou obranu doplňovalo 16 kusů 37 mm a 38 kusů 20 mm kanónů.\nNa lodi mohla být umístěna až tři letadla (pravděpodobně Arado Ar 196), pro která byly namontovány dva katapulty.\n\n"}
{"id": "82978", "url": "https://cs.wikipedia.org/wiki?curid=82978", "title": "Věznice Kuřim", "text": "Věznice Kuřim\n\nVěznice Kuřim se nachází na jižní Moravě v katastru města Kuřim, na okraji průmyslové zóny, deset kilometrů severně od Brna. Její počátky spadají do let 1956–1957, kdy byla pobočkou Vazební věznice Brno. Současná podoba areálu je z roku 1981. Věznice je určena pro výkon trestu odnětí svobody odsouzených mužů starších 18 let, které soud zařadil k výkonu trestu do věznice s ostrahou.\n\nJe zde také zřízeno oddělení pro výkon trestu odnětí svobody s dozorem a specializované oddělení pro výkon trestu ochranného léčení sexuologického v ústavní formě s ostrahou. Toto specializované oddělení pro sexuální delikventy vzniklo v roce 1997 a po léčebné stránce úzce spolupracuje s externími lékaři. Jsou zde umístěni odsouzení, kterým soud uložil po vykonání trestu odnětí svobody ústavní sexuologickou léčbu. Recidivita těchto osob je pouze 2,9 %.\n\nCelková ubytovací kapacita věznice činí 464 míst. Vězni jsou ubytováni ve společných ložnicích s průměrnou kapacitou 10 lůžek, jsou zde však i pokoje pro 4 nebo 18 odsouzených. Zabezpečení správného chodu věznice a dodržování zákonných norem zajišťuje 261 zaměstnanců, z nichž je 146 příslušníků ve služebním poměru a 115 občanských pracovníků.\n\nVěznice vytváří podmínky pro zaměstnávání odsouzených ve středisku hospodářské činnosti, ve svém vlastním provozu a u soukromých firem. K získání a udržení pracovních návyků je nabízena i možnost brigádní práce bez nároku na odměnu při pomocných pracích pro potřeby věznice a v rukodělných dílnách. Speciálně-výchovné aktivity se uskutečňují individuální i skupinovou formou a zajišťují je specialisté z oddělení výkonu trestu. Jde o sociálně-psychologický výcvik, arteterapii, psychoterapii a terapeutické aktivity v rámci poradny drogové prevence. Součástí práce s vězni jsou i aktivity pro volný čas, například počítačový, zeměpisný, kynologický kroužek aj. Ve vězeňské knihovně je k dispozici více než 5 000 titulů. Věznice spolupracuje s nevládní neziskovou organizací Společnost Podané ruce, jejíž pracovníci poskytují služby v oblasti drogových závislostí.\n\n"}
{"id": "82980", "url": "https://cs.wikipedia.org/wiki?curid=82980", "title": "Běh na 800 metrů", "text": "Běh na 800 metrů\n\nBěh na 800 metrů se již nepočítá mezi sprinty, ale jedná se o běh na střední trati. Běží se ve velmi rychlém tempu, i když ne v maximálním jako sprint. Trať se běhá na dva okruhy (délka běžecké atletické dráhy na stadionu činí 400 metrů) v oddělených drahách širokých 122 – 125 cm. Při běhu na 800 m (a na delší vzdálenosti) již atleti nestartují ze startovních bloků. V průběhu závodu hraje roli také taktika, protože závodníci se v průběhu závodu seběhnou k vnitřní straně dráhy. Nejlepší muži a ženy v této disciplíně dokáží běhat časy pod 1:45 minut, resp. 2:00 minuty.\n\nRekordmanem MS v běhu na 800 m byl rodilý Keňan, od r. 1996 reprezentant Dánska Wilson Kipketer se třemi zlatými medailemi. Po 13 letech vymazal v srpnu 2010 jeho SR o pouhé dvě setiny David Lekuta Rudisha časem 1:41,09 min. Vlastní světový rekord poté vylepšil v italském Rieti o osm setin na 1:41,01. Na Letních Olympijských hrách v Londýně v roce 2012 svůj rekord znovu vylepšil na 1:40,91.\n\nZ žen má stejně úspěšnou bilanci Mosambičanka Maria Mutolaová. Ta však na rozdíl od Wilsona Kipketera získala na halovém mistrovství světa dalších 7 titulů světové šampionky. Světový rekord zaběhla při mítinku v Mnichově v roce 1983 česká atletka Jarmila Kratochvílová časem 1:53.28. Tento čas je dodnes platným světovým rekordem a je zároveň v současnosti nejdéle platným světovým rekordem v atletických disciplínách. O měsíc později na prvním mistrovství světa v atletice svou vynikající formu zúročila a získala zlatou medaili. V roce 1999 vybojovala zlatou medaili její svěřenkyně Ludmila Formanová, která v roce 1998 získala i halový titul. Halovými mistry Evropy se v roce 1972 stali Jozef Plachý a v roce 1984 Milena Matějkovičová.\n\nBěhu na 800 m se také říká \"půlka\", protože vzdálenost odpovídá zhruba polovině anglosaské míle.\n\n\n\n"}
{"id": "82982", "url": "https://cs.wikipedia.org/wiki?curid=82982", "title": "Bitva u Domašova", "text": "Bitva u Domašova\n\nBitva u Domašova byla bitvou mezi rakouskými a pruskými jednotkami u moravské vesnice Domašov nad Bystřicí, která se odehrála v rámci sedmileté války 30. června 1758 a jíž předcházel menší střet u Guntramovic 28. června téhož roku. Rakušané, jejichž jednotkám veleli generálmajor Ernst Gideon von Laudon a generálmajor Josef von Žiškovič, napadli a zničili obří konvoj se zásobami pro pruskou armádu obléhající Olomouc. Rakouské vítězství zachránilo město a pruský král Fridrich II. Veliký byl nucen vyklidit Moravu.\n\nFridrich II. Veliký vtrhl na Moravu na začátku května 1758 a oblehl opevněné město Olomouc. Doufal, že rakouská armáda vyrazí pevnosti na pomoc a Prusové ji porazí ve velké bitvě na místě dle svého výběru. Pokud by Rakušané ponechali město svému osudu, počítal, že bude dobyto v krátké době a bude je moci použít jako základnu pro obranu Slezska a zvyšování tlaku na Vídeň.\n\nRakouský polní maršál Leopold Daun znal sílu pruské armády a snažil se konečný střet oddálit. Místo toho menší jednotky blokovaly Prusům cesty pro zásobovací vozy a způsobovaly jim škody v menších střetech. Obránci Olomouce také bojovali statečně, takže obléhání se protahovalo mnohem více, než Fridrich očekával. Přestože v červnu již bylo město na pokraji dobytí a na dvou místech byly hradby zničené kanonádou, Prusové k dalšímu boji nezbytně potřebovali nové zásoby.\n\nFridrich se obával, že větší množství malých konvojů chráněných menšími silami bude pro Rakušany snadnou kořistí, a tak se rozhodl pro jeden obrovský silně střežený konvoj. To sice řešilo ochranu konvoje před slabšími jednotkami, avšak přinášelo jiné riziko – pokud by rakouská strana shromáždila dost velké síly pro napadení a likvidaci konvoje, byla by to pro pruskou stranu neodčinitelná ztráta. Zejména nutnost rozptýlit síly okolo dlouhého konvoje představovala zásadní a prakticky neřešitelnou taktickou nevýhodu. Nečekanému úderu tak mohla po určitou dobu čelit jen část celého ozbrojeného doprovodu.\n\nZásoby určené pro přepravu Prusové posbírali ve Slezsku a na konci června konvoj vstoupil na moravské území. Konvoj byl tak velký, že neexistovala žádná možnost udržet ho v tajnosti. Skládal se z asi 4 000 vozů naložených vojenským materiálem a doprovázených 2 500 kusy hovězího dobytka. Poté, co se vydal na cestu, se roztáhl do délky 45 km. Chránilo ho 10 870 vojáků pod velením plukovníka Wilhelma von Mosela. Nejsilnější částí doprovodu bylo zřejmě jezdectvo sestávající z 1 341 mužů, ovšem zbytek tvořilo 8 pěších praporů poskládaných z nováčků nebo vyléčených veteránů.\n\nJakmile se polní maršál Daun o konvoji dozvěděl, rozhodl, že musí být zastaven a zničen. Úkolem pověřil Ernsta Gideona von Laudona a Josefa von Žiškoviče.\n\nLaudon čekal na nepřítele u Guntramovic, malé vesnice na severní Moravě. Žiškovič, který se ztratil s vojskem v lesích, mohl dorazit až za dva dny. Tahle skutečnost působila Laudonovi těžkosti, protože jeho čtyři pěší prapory, jeden dragounský a jeden husarský pluk, dělostřelecká baterie a oddíl chorvatských hraničářů byly tvořeny pouze asi 6 000 muži. Přesto se rozhodl Prusy napadnout, protože Olomouc již byla blízko, takže na vyčkávání nezbýval žádný čas. Věděl také, že konvoji spěchá na pomoc 5 praporů o 20 000 mužích pod velením generála Hanse Joachima von Ziethena.\n\nKonvoj přijel 28. června brzy ráno. Rakušané zahájili palbu na přední vozy. Jeden pruský prapor se vrhl vpřed, aby zjistil sílu nepřítele, ale byl rozprášen rakouským dělostřelectvem. Prusové rovněž zformovali dělostřelecké baterie na své straně cesty a opětovali palbu. Jejich pěchota několikrát zaútočila na rakouské pozice, ale vždy byla odražena. Boj trval asi pět hodin, ale nakonec Prusové začali získávat převahu a Laudon nařídil svým vojákům ustoupit k Moravskému Berounu, což se jim bez problémů podařilo, protože Mosel neměl na pronásledování k dispozici dostatek jezdectva.\n\nAčkoliv byl Laudon poražen a nedokázal konvoj zničit, jeho ztráty byly menší než pruské. Ovšem nejcennějším ziskem byl čas. Dnes někteří historici upozorňují, že v této chvíli ještě měli Prusové možnost uspět, pokud by obětovali některé z rozptýlených vozů a okamžitě vyrazili k Olomouci. Mosel ani Ziethen, který dorazil několik hodin po boji, však nevěděli o blížících se posilách Žiškoviče, a proto se rozhodli věnovat nějaký čas reorganizaci konvoje a opravě škod. V cestě pokračovali až 30. června ráno.\n\nMezitím se Rakušané připravili k novému útoku, pro který si vybrali otevřený prostor mezi obcemi Domašov nad Bystřicí a Nová Véska, obklopený zalesněnými kopci, což jej činilo ideálním místem pro přepadení ze zálohy.\n\nJako první zaujaly pozice Žiškovičovy jednotky, a to na levé straně cesty. Laudon měl dorazit z Moravského Berouna později, uprostřed již probíhajícího boje, a zaútočit z opačné strany, aby zvýšil chaos mezi pruskými vojáky.\n\nPrvní přijel předvoj sestávající z 4 850 vojáků a 250 vozů, který Žiškovič ještě nechal projet. Rakouské dělostřelectvo zahájilo palbu až na hlavní část projíždějícího konvoje, což mezi vozy způsobilo obrovský chaos. Rakouská pěchota s Prusy úspěšně bojovala, přestože ti měli převahu v poměru 3:1. A když se z druhé strany objevily Laudonovy jednotky, nebylo již o výsledku bitvy pochyb. Po sedmihodinovém boji byl pruský konvoj rozprášen.\n\nAčkoliv celkový počet bojujících rakouských vojáků činil přibližně 12 000, jejich ztráty (v obou srážkách u Guntramovic a Domašova) byly pouze asi 600 mužů. Pruské ztráty byly mnohem vyšší, i když různé zdroje udávají odlišné počty. Rakušané oznámili kolem 2 000 zabitých, zraněných nebo pohřešovaných a 1 450 zajatých Prusů (včetně generála Puttkamera a 40 dalších důstojníků), zatímco pruská strana přiznala pouze 2 701 zabitých, zraněných, pohřešovaných a zajatých vojáků dohromady. Zároveň však Prusové připustili, že přesné spočítání ztrát bylo znemožněno naprostým rozptýlením jejich jednotek po bitvě.\n\nVítězové se zmocnili také 2 200 koní, mnoha kusů dobytka a velké části přepravovaného vojenského materiálu. Protože hodně vozů bylo během bitvy poškozeno, vše, co nemohli odvézt, spálili. Některé vozy s municí vyhodili do povětří jako součást vítězných oslav. Důležitou součástí kořisti byly 2 milióny pruských tolarů (podle některých zdrojů 1 milión), ovšem rakouští velitelé nechali své vojáky, aby si polovinu z nich rozebrali, a do státní pokladny se dostal pouze zbytek.\n\nZ pasti uniklo jen 250 vozů z předvoje, ale několik z nich bylo zadrženo chorvatskými hraničáři u Svatého Kopečku, jen několik kilometrů od Olomouce, takže do cíle jich dorazilo pouze 100-200.\n\nVýznam bitvy bývá někdy podceňován. Lidské ztráty nebyly na žádné straně tak velké jako v jiných významných bitvách této doby, ale nejdůležitějším dopadem byla ztráta zásob pro pruskou armádu, což prokazatelně ovlivnilo Fridrichův názor na další obléhání Olomouce. Prusové přišli prakticky o všechny zásoby nashromážděné ve Slezsku a neměli žádnou možnost získat dostatečně rychle další. Navíc již nedisponovali dostatkem vozů a tažných zvířat pro nový konvoj.\n\nPorážka pruský tábor šokovala a paralyzovala. Fridricha přinutila vzdát se dalšího obléhání Olomouce, protože už neměl munici pro obléhací děla. Když se pak Daun nakonec rozhodl vydat Olomouci na pomoc, Fridrichovi nezbylo, než urychleně ustoupit z Moravy do Čech, neboť zásoby munice, které mu zůstaly, byly natolik nedostatečné, že pro něj představovala příliš velké riziko i jediná větší polní bitva. Bitva u Guntramovic a Domašova tak byla definitivním zlomem v boji o Moravu.\n\nTehdejší generálmajor Ernst Gideon von Laudon byl 25. července 1758 za vítězství u Domašova povýšen na polního podmaršálka.\n\nKe stému výročí byl severovýchodně od Domašova postaven památník zvaný „Černý kříž“. Jihovýchodně od obce Horní Guntramovice je pomník padlým vojákům.\n\n\n"}
{"id": "82983", "url": "https://cs.wikipedia.org/wiki?curid=82983", "title": "Mezinárodní soudní dvůr", "text": "Mezinárodní soudní dvůr\n\nMezinárodní soudní dvůr (MSD) (anglicky \"International Court of Justice\" (zkratka \"ICJ\"), francouzsky \"Cour Internationale de Justice\" (zkratka \"CIJ\")) je hlavní soudní orgán Organizace spojených národů. Sídlí v nizozemském Haagu v Paláci míru. Byl zřízen roku 1945 na základě Charty OSN jako nástupce Stálého dvora mezinárodní spravedlnosti. Hlavním právním dokumentem pro činnost soudu je \"Statut Mezinárodního soudního dvora\". Statut MSD je v podstatě shodný se statutem svého předchůdce a tvoří nedílnou součást Charty OSN. \"Jednací řád\" si MSD přijímá a mění sám. Úředním jazykem je francouzština a angličtina.\n\nHlavním úkolem soudu je řešit spory mezi státy a podávat posudky o právních otázkách na žádost oprávněných orgánů.\n\nMezinárodní soudní dvůr se skládá z patnácti soudců volených Valným shromážděním a Radou bezpečnosti ze seznamu osob navržených státními skupinami Stálého rozhodčího soudu. Soudci jsou voleni na devět let a mohou být znovuzvoleni. Každé tři roky se ve volbě obnovuje jedna třetina soudců. Členy soudu nemohou být zároveň dva příslušníci stejného státu.\n\nPodle čl.9 Statutu by ve sboru měly být zastoupeny „hlavní formy civilizace a hlavní právní soustavy světa“ a soudci jsou vybírání nezávisle na jejich státní příslušnost z osob vysoké morální úrovně, které jsou způsobilé zastávat nejvyšší soudní úřady ve své zemi nebo jsou uznávanými znalci mezinárodního práva (čl.2).\n\nSoudci se usnáší prostou většinou hlasů a v případě rovnosti je rozhodující hlas předsedy.\n\nSoudci se účastní i sporů svého státu. Pokud strany svého soudce nemají, mohou dle svého výběru jmenovat soudce \"ad hoc\". Celkový počet soudců v konkrétním případě tedy může být až sedmnáct v případě dvou stran, a teoreticky i více, pokud by bylo ve sporu více stran s rozdílnými zájmy.\n\nVe většině případů zasedá Dvůr v plném počtu, kvórum je devět soudců. Může však pro určité druhy sporů utvořit menší senáty při minimálním počtu tří soudců. Každý rok také tvoří pětičlenný senát,\nkterý pak na žádost stran rozhoduje ve zkráceném řízení.\n\nV roce 1950 nizozemská poštovní správa pro potřeby soudního dvora vydala edici poštovních známek s označením COUR INTERNATIONALE DE JUSTICE, nad nímž byl nápis NEDERLAND.\n\n"}
{"id": "82985", "url": "https://cs.wikipedia.org/wiki?curid=82985", "title": "Ljublino (stanice metra v Moskvě)", "text": "Ljublino (stanice metra v Moskvě)\n\nLjublino ( ) je stanice moskevského metra.\n\nStanice se nachází na Ljublinské lince, je to podzemní jednolodní stanice mělce (8 m pod povrchem) založená s ostrovním nástupištěm. Otevřena byla 25. prosince 1996 jako součást prvního prodloužení nové linky, součást úseku Volžskaja – Marino. Pojmenována je podle stejnojmenné čtvrti, která byla připojena k Moskvě roku 1961; ve stanici se nachází jako součást dekorace i její znak. Má dva výstupy vedoucí po pevných schodištích do podpovrchových vestibulů. Z těch vedou přímo na úroveň ulice zastřešené výstupy. Stěny za nástupištěm plynule přecházejí ve strop, v jehož nejvyšší části je umístěna řada světel. Na obklad stanice bylo použito také několik druhů mramoru a žuly.\n\n"}
{"id": "82992", "url": "https://cs.wikipedia.org/wiki?curid=82992", "title": "FreeNAS", "text": "FreeNAS\n\nFreeNAS je open-source NAS postavený na FreeBSD a OpenZFS. Je licencována podle podmínek licence BSD a běží na x86-64 architektuře. FreeNAS podporuje klienty Windows, MacOS a Unix a různé hostitele virtualizace, jako jsou XenServer a VMware, pomocí protokolů SMB, AFP, NFS, iSCSI, SSH, rsync a FTP / TFTP. Podporuje souborové systémy ZFS, UFS, FAT32, ext2/ext3, NTFS , dále je možné využít hardwarový nebo softwarový RAID 0, 1 a 5. Mezi pokročilé funkce FreeNAS patří full-disk šifrování a také možnost přidávání plug-in třetích stran.\n\nFreeNAS podporuje souborový systém OpenZFS, který poskytuje kontrolu integrity dat, která zabraňuje poškození dat, umožňuje okamžitý snapshotting, replikaci a několik úrovní redundance včetně striping, mirroring, striped mirrors (RAID 1 + 0) a tří úrovní RaidZ.\n\nSystém FreeNAS začal v roce 2005 vyvíjet francouz Olivier Cochard-Labbe, který do současnosti působí jako vedoucí malého mezinárodního vývojového týmu. Mezi hlavní přednosti tohoto systému patří nízké nároky na hardwarové vybavení počítače, na němž je instalován. Samotná instalace má necelých 70 MB a je možné ji provozovat z LiveCD, USB Flash Disku, paměťové karty nebo samozřejmě z pevného disku počítače. Samotné nároky na výkon systému jsou také nízké. K správnému fungování FreeNASu postačí jakýkoliv procesor Pentium s minimálně 96 MB RAM. Toto je oproti konkurenčním systémům výhoda, protože umožňuje nenáročnou implementaci do sítě bez finančních nároků na nákup nového stroje. Samozřejmě použití takovéto minimalistické konfigurace nelze obecně doporučit, ale pro získání zkušeností se systémem a jeho integrací do lokální sítě je zcela dostačující. Krom nízké náročnosti na hardware je předností FreeNASu i široká paleta podporovaných funkcí a služeb. Základními službami systémů jsou:\n\n\nZ tohoto výčtu je patrné, že systém FreeNAS bude fungovat v jakékoliv síti, ať již bude tvořena klienty s operačním systémem Windows, Mac OS nebo jiným systémem historicky vycházejícím z Unixu. FreeNAS se ovšem neomezuje pouze na komunikaci s počítači. Především v domácnostech může být zajímavá funkce UPnP audio/vizuálního serveru s jehož pomocí je možné streamovat multimediální soubory přímo do zobrazovacích zařízení, herních konzolí, mobilních telefonů a dalších zařízeních podporujících sadu protokolů Universal Plug and Play. Kompletní přehled zařízení s oficiální podporou UPnP je možné najít na https://web.archive.org/web/20091126081325/http://www.upnp-ic.org/kshowcase/view. Především pro uživatele platformy Apple Mac a obecně pro všechny uživatele Apple iTunes je určena podpora protokolu pro multimediální streaming DAAP. Při použití tohoto protokolu pak FreeNAS funguje jako databáze multimediálního obsahu pro všechny počítače s Apple iTunes na dané lokální síti. V prostředí malých firem může být užitečná funkce webserveru a to k tvorbě nenáročného firemního intranetu. Je ovšem nutné podotknout, že použití těchto služeb přesahujících primární účel NAS zařízení má vliv na výkon systému a může nejen zpomalovat ostatní primárně NASové služby, ale také zvyšovat nároky na hardware.\n\nNovinkou od verze 0.7 je souborový systém ZFS, který nativně podporuje možnost tvorby inkrementálních otisků diskového oddílu – snapshotů, transparentní kompresi výrazně urychlující zápis a stálou kontrolu konzistence zapsaných dat. Pro ZFS je také typická prakticky nepřekonatelná kapacitní hranice 16 EB.\nMezi další funkce operačního systému FreeNAS patří:\n\nPředností systému FreeNAS je jeho podrobně zpracovaný manažer hlučnosti a spotřeby elektrické energie. Disky lze v době, kdy nejsou používány vypnout, což snižuje nejen spotřebu energie a hlučnost zařízení, ale také zvyšuje životnost disků. Monitorovací funkce, které dovolují sledovat stav sítě a pevných disků, jsou rovněž užitečné a ve spojení s pravidelnými emailovými reporty dovolují i ve omezeném prostředí dobře sledovat stav systému. Ve firemním prostředí je jistě velkou devizou i možnost vytvářet šifrované disky a zabezpečit tak svá data před odcizením. Systém FreeNAS je šířen pod BSD licencí, což je jedna z nejsvobodnějších licencí pro svobodný software. \n\n\n"}
{"id": "82993", "url": "https://cs.wikipedia.org/wiki?curid=82993", "title": "Barchovice", "text": "Barchovice\n\nBarchovice jsou obec ležící v okrese Kolín. Rozkládají se asi 21 km jihozápadně od Kolína. Žije zde obyvatel a jejich katastrální území má rozlohu 1774 ha. V roce 2011 zde bylo evidováno 262 adres.\n\nBarchovice je také název katastrálního území o rozloze 3,48 km.\n\nPrvní písemná zmínka o obci pochází z roku 1340.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Barchovice \"(287 obyvatel)\" byly v roce 1932 evidovány tyto živnosti a obchody: družstvo pro rozvod elektrické energie v Barchovicích, 2 hostince, kolář, kovář, 3 krejčí, řezník, 2 obchody se smíšeným zbožím, švadlena, trafika, truhlář.\n\nV obci Radlice \"(přísl. Komorce, 313 obyvatel, samostatná obec se později stala součástí Barchovic)\" byly v roce 1932 evidovány tyto živnosti a obchody: biograf Sokol, hostinec, kolář, kovář, 2 krejčí, mlýn, 3 obuvníci, pila, rolník, obchod se smíšeným zbožím, trafika, velkostatek Dejmling.\n\nPočet obyvatel je uváděn za Barchovice podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcí Česka počet obyvatel v posledních letech roste. V celé barchovické aglomeraci nicméně žije necelých 300 obyvatel.\n\nObec Barchovice mají evidované tři části, které se rozkládá na třích katastrálních územích:\n\nDopravní síť\n\nVeřejná doprava 2011\n\n"}
{"id": "82995", "url": "https://cs.wikipedia.org/wiki?curid=82995", "title": "Guadalcanal", "text": "Guadalcanal\n\nGuadalcanal je ostrov v Tichém oceánu, který patří k souostroví Šalomounových ostrovů. Má rozlohu 6 500 km² a počet obyvatel 109 382 (v roce 1999). Na ostrově se během druhé světové války odehrála tzv. bitva o Guadalcanal – jedna z klíčových bitev války v Tichomoří. Na ostrově, který je skoro celý pokrytý džunglí, leží hlavní město Šalomounových ostrovů Honiara.\n\nGuadalcanal je hornatý ostrov. Většina populace žije na severním pobřeží. Jižní pobřeží je známé jako \"Pobřeží počasí\" (Weather Coast), protože zde velmi často a vydatně prší. Severní pobřeží, tvořené Průlivem se železným dnem, je vyhledávanou potápěčskou lokalitou. Na Guadalcanalu se hojně vyskytují komáři a malárie je zde endemickou nemocí.\n\nNa většině severního pobřeží existuje silniční síť, ale na jižní pobřeží se dá dostat jen pěšky, na lodi nebo vrtulníkem. Na východ od Honiary leží \"Mezinárodní letiště Honiara\", hlavní letiště Šalomounových ostrovů, které bylo postaveno v roce 1942 jako vojenské letiště Henderson Field.\n\nOstrov objevila španělská expedice vedená Álvarem de Mendaña v roce 1568. Jeden z Mendañaových podřízených, Pedro de Ortega, ho pojmenoval podle svého rodného města v Andalusii, Guadalcanal. Ovšem sám Pedro de Ortega používal několik různých verzí tohoto jména (Guadarcana, Guarcana a Guadalcana), a tak byl ostrov nakonec znám jako Guadalcanar. Později se ostrov stal součástí Britského impéria a v roce 1932 Britové změnili pravopis na dnešní Guadalcanal.\n\nOd 7. srpna 1942 do 9. února 1943 bojovaly na ostrově Spojené státy americké a jejich spojenci proti císařskému Japonsku v bitvě, která se stala bodem obratu v průběhu války na tichomořském bojišti. Toto krvavé střetnutí je známé jako bitva o Guadalcanal.\n"}
{"id": "82997", "url": "https://cs.wikipedia.org/wiki?curid=82997", "title": "Kostelec nad Černými lesy", "text": "Kostelec nad Černými lesy\n\nKostelec nad Černými lesy () je město ležící v okrese Praha-východ. Leží 30 km východně od Prahy v nadmořské výšce kolem 400 m a jak název napovídá, okolo jsou husté, jehličnaté lesy. Žije zde obyvatel, katastrální území města zaujímá rozlohu 1771 ha.\n\nPrvé zmínky byly počátkem 15. století o královském hradu, později panském sídle. Po Bílé hoře jej získali Lichtenštejnové, v jejichž držení byl až do roku 1930. Město se vykoupilo z poddanství roku 1736.\n\nVe městě neexistuje žádný těžší průmysl (především z toho důvodu, že v 19. století místní radní nesouhlasili se stavbou železnice přes město), město má tradici v hrnčířství a keramice. Kulturně-historickou atrakcí jsou každoroční keramické trhy. Ty se pořádají vždy na konci května.\n\nOd 17. dubna 2009 město může znovu užívat znak a nově i vlajku.\n\nV minulosti se město nazývalo \"Černý Kostelec\" (oficiálně do roku 1920), \"Schwarzkosteletz\", \"Castelicz cis/ad nigras silvas\" aj. Přídavné jméno \"černokostelecký\" tento název odráží dodnes.\n\nV psaní počátečních písmen názvu Kostelec nad Černými lesy se často chybuje. Podle pravidel českého pravopisu jsou v tzv. souslovných názvech sídel všechna počáteční písmena velká s výjimkou předložek a spojek; tzv. bližší určení, stojící za základem názvu (např. po předložce) se ale píše vždy jen a právě s velkým písmenem v prvním slově (tj. navíc bez ohledu na to, zda existuje konkrétní místní jméno \"Černé lesy\"). Přesto bylo do roku 2014 katastrální území uváděno jako Kostelec nad Černými Lesy.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nV městě Kostelec nad Černými lesy \"(přísl. 3310 obyvatel)\" byly v roce 1932 evidovány tyto živnosti a obchody (výběr):\n\n\n\nHistorické jádro města je pro své architektonické kvality prohlášeno Ministerstvem kultury ČR městskou památkovou zónou.\n\n\nSoučástí města jsou nyní i někdejší mlynářské samoty Horní Peklov a Dolní Peklov na Jalovém potoce, bývalá hájovna na Trubech a samota Hošť, pozůstatek vsi zaniklé (vyhořelé) roku 1609.\n\nÚzemím obce prochází silnice I/2 v úseku Říčany – Kostelec – Kutná Hora a silnice II/108 v úseku Stříbrná Skalice – Kostelec – Přistoupim a silnice III třídy:\n\nV asi 10 km vzdáleném Českém Brodě je Trať 011 neboli S1 – (Praha – Český Brod – Pečky – Kolín).\n\nMěstem vedou dvě příměstské linky z Prahy – 381 (Praha, Háje – Říčany – Kostelec nad Černými lesy – Zásmuky – Suchdol – Kutná Hora – (od 2012 Kutná Hora v PID)) a 387 (Praha, Háje – Říčany – Kostelec nad Černými lesy – Výžerky – Horní Kruty, Újezdec – Uhlířské Janovice (od 2012 Uhlířské Janovice v PID); a několik meziměstských linek – 652 (Kostelec nad Černými lesy, náměstí – Vitice – Oleška,Krymlov), 654 (Kostelec nad Černými lesy, náměstí – Konojedy – Oplany – Vlkančice – Stříbrná Skalice, náměstí), 659 (Kostelec nad Černými lesy, náměstí – Krupá – Přistoupim – Český Brod, železniční stanice), 660 (Kostelec nad Černými lesy, náměstí – Kozojedy – Přehvozdí – Tuchoraz – Přistoupim – Český Brod, železniční stanice) a 492 (Kostelec nad Černými lesy, náměstí – Jevany – Černé Voděrady); dopravcem je ČSAD POLKOST, spol. s r.o.\n\nOd prosince 2010 jezdí do Kostelce (pouze v sobotu a v neděli) i noční linka s číslem 959, dopravcem je opět ČSAD POLKOST, spol. s r.o.\n\nKostelec nad Černými lesy,náměstí je také jednou ze zastávek dálkového autobusu 700996 s trasou Lanškroun – Česká Třebová – Litomyšl – Vysoké Mýto – Chrudim – Pardubice – Čáslav – Kutná Hora – Kolín – Praha (1 pár spojů týdně), dopravcem je ČSAD Ústí nad Orlicí, a.s.\n\n\n\n"}
{"id": "82998", "url": "https://cs.wikipedia.org/wiki?curid=82998", "title": "Formule 3000 v roce 1986", "text": "Formule 3000 v roce 1986\n\nBoduje prvních 6 jezdců podle klíče:\n"}
{"id": "82999", "url": "https://cs.wikipedia.org/wiki?curid=82999", "title": "Formule 3000 v roce 1987", "text": "Formule 3000 v roce 1987\n\nBoduje prvních 6 jezdců podle klíče:\n"}
{"id": "83001", "url": "https://cs.wikipedia.org/wiki?curid=83001", "title": "Formule 3000 v roce 1988", "text": "Formule 3000 v roce 1988\n\nBoduje prvních 6 jezdců podle klíče:\n"}
{"id": "83002", "url": "https://cs.wikipedia.org/wiki?curid=83002", "title": "Formule 3000 v roce 1989", "text": "Formule 3000 v roce 1989\n\nBoduje prvních 6 jezdců podle klíče:\n"}
{"id": "83003", "url": "https://cs.wikipedia.org/wiki?curid=83003", "title": "Formule 3000 v roce 1990", "text": "Formule 3000 v roce 1990\n\nBoduje prvních 6 jezdců podle klíče:\n"}
{"id": "83004", "url": "https://cs.wikipedia.org/wiki?curid=83004", "title": "Formule 3000 v roce 1991", "text": "Formule 3000 v roce 1991\n\nBoduje prvních 6 jezdců podle klíče:\n"}
{"id": "83009", "url": "https://cs.wikipedia.org/wiki?curid=83009", "title": "Operátor", "text": "Operátor\n\nOperátorem formula_1 nazýváme v matematice takové zobrazení, které prvku nějakého prostoru (např. funkci) \"f\" přiřazuje prvek jiného prostoru \"g\", tzn.\nkde formula_3. Působením operátoru formula_1 na \"f\" tedy získáme \"g\". Říkáme, že na X je dán operátor formula_1, zobrazující prostor X do prostoru Y.\n\nOperátor obvykle značíme stříškou, např. formula_6, apod.\n\nPrvek formula_7 nazýváme \"vzorem\" (\"originálem\"), prvek formula_8 \"obrazem\".\n\nMnožina všech formula_8, které přísluší všem formula_7, tzn. množina všech obrazů, se nazývá \"obor hodnot operátoru\" formula_1. Obvykle se značí formula_12. Pokud operátor není definován pro všechna formula_7, pak množinu těch formula_14 pro které definován je nazveme \"definičním oborem operátoru\".\n\nJako operátor se v matematice a informatice dále označuje symbol nějaké matematické transformace, například znaménko + jako symbol přičítání.\nPokud je formula_15 množina reálných, resp. komplexních čísel, tzn. proměnná \"g\" je reálné, resp. komplexní číslo, pak operátor formula_1 nazýváme (reálným, resp. komplexním) funkcionálem.\n\nLineární operátor formula_1 je takový operátor, pro který platí\nkde formula_19 jsou libovolné funkce a formula_20 jsou libovolné koeficienty.\n\nLinearitu operátoru formula_1 stačí ověřit na dvou sčítancích. Tedy že pokud existují libovolné koeficienty formula_22 a libovolné vektory formula_23 takové, že formula_24 a formula_25, pak platí\nPro libovolnou konečnou sumu se pak dá tvrzení dokázat matematickou indukcí.\n\nJeště jednodušeji vyjádřeno stačí ověřit, že platí tyto dvě vlastnosti:\n\n1) formula_1(x+y) = formula_1(x) + formula_1(y),\n\n2) formula_1(cx) = c formula_1(x), kde c je konstanta.\n\nLineárním operátorem formula_1 je například limita, když \"x\" a \"y\" jsou funkce nebo posloupnosti. Limita je lineární operace a protože derivace je definována pomocí limit, je též lineárním operátorem. Integrál je inverzní operátor k derivaci, je tedy též lineárním operátorem.\n\nOperátor označujeme jako antilineární, jestliže platí\nkde formula_19 jsou libovolné funkce a formula_35 jsou koeficienty komplexně sdružené k formula_20.\n\nDůležitým operátorem je tzv. operátor identity (jednotkový operátor) formula_37, pro který platí\n\nPůsobením operátoru identity formula_37 tedy nedochází k žádné změně.\n\nPokud pro dva operátory formula_40 z X do Y platí formula_41 pro každé formula_7, pak říkáme, že oba operátory jsou \"totožné\".\n\nOperátor formula_1 se nazývá \"spojitý\" v bodě formula_44, jestliže pro každou posloupnost prvků formula_45 z formula_46, pro kterou v prostoru formula_46 platí formula_48, platí také formula_49, tzn. formula_50, v prostoru formula_15.\n\nLineární operátor, který je spojitý v nějakém bodě formula_52, je spojitý v každém bodě formula_7.\n\nOperátor formula_1 nazveme \"ohraničeným (omezeným) operátorem\" tehdy, jestliže existuje takové formula_55 (nezávislé na \"f\"), že pro každé formula_7 platí\nkde formula_58 je norma funkce (vlastního řešení) \"f\" v prostoru X a formula_59 je norma prvku formula_60 v prostoru Y.\n\nLineární operátor je spojitý právě když je omezený. Platí, že součin omezených operátorů představuje opět omezený operátor. Podobně platí, že součet omezených operátorů je opět omezeným operátorem.\n\nInfimum čísel formula_61 operátoru formula_1 představuje tzv. normu operátoru formula_63, tzn.\n\nNormu lze také získat jako supremum množiny čísel formula_59 pro všechny jednotkové prvky \"f\", tzn.\n\nOperátor formula_1 označíme jako symetrický, jestliže platí\nkde bylo použito zápisu pomocí Diracovy symboliky běžně užívané v kvantové fyzice.\n\nOmezený symetrický operátor označujeme jako hermiteovský.\n\nOperátor formula_1 označíme jako antihermiteovský, je-li operátor formula_70 hermiteovský.\n\nK operátoru formula_1 existuje sdružený operátor formula_72, který splňuje vztah\nneboli\n\nPlatí vztahy\n\nOperátor Â se nazývá samosdružený, jestliže platí\n\nPro omezené operátory jsou pojmy samosdružený, hermiteovský a symetrický ekvivalentní.\n\nSamosdružený operátor formula_1 je \"pozitivní\", když pro každé formula_82 platí\n\nOperátor označujeme jako \"normální\", když platí\nkde formula_85 označují komutátor.\n\nOperátor formula_86 nazveme inverzním operátorem k formula_1, pokud platí\nkde formula_37 představuje operátor identity. Inverzní operátor k danému operátoru nemusí existovat.\n\nPlatí vztahy (existují-li obě strany výrazů)\n\nOperátor formula_1 označíme jako unitární, pokud platí\nneboli\nkde formula_37 je operátor identity.\n\nPro libovolný unitární operátor formula_1 platí\n\nJestliže operátor formula_98 splňuje vztah\npak operátor formula_98 označujeme jako \"izometrický\". Izometrický operátor sice splňuje vztah formula_101, avšak na rozdíl od operátoru unitárního může být formula_102.\n\nOmezený operátor formula_103 označíme jako projekční, splňuje-li podmínky\n\nJe-li formula_103 projekční operátor, pak je projekčním operátorem také\nkde formula_37 představuje operátor identity. Platí přitom vztahy\n\nJe-li formula_110 vektor normalizovaný k jednotce, pak projekční operátor do jednorozměrného podprostoru tvořeného všemi vektory lineárně závislými na formula_110 lze vyjádřit jako\n\nJestliže množina vektorů formula_113 tvoří ortonormální bázi podprostoru formula_114, pak projekční operátor do formula_115 vyjádříme jako\n\nPokud je formula_117, pak je projekční operátor operátorem identity, tzn.\nTento vztah představuje tzv. \"relaci úplnosti (uzavřenosti)\".\n\nSoučtem dvou operátorů formula_40 získáme operátor formula_120, pro který platí\n\nOperátor formula_122 označíme jako součin operátorů formula_1 a formula_124, tzn. formula_125, pokud pro každé \"u\" platí\n\nPomocí předchozího vztahu lze definovat mocninu operátoru, např. formula_127.\n\nNásobení operátorů není komutativní, tzn. v obecném případě pro dva operátory formula_40 neplatí formula_129. Abychom vystihli vzájemnou nekomutativnost dvou operátorů formula_40, zavádíme tzv. \"komutátor operátorů\"\n\nDva \"nekomutativní operátory\" formula_40 splňují pro některé \"u\" vztah\nDva komutativní operátory formula_40 splňují pro libovolné \"u\" vztah\n\nJsou-li lineární hermiteovské operátory formula_40 komutativní, pak mají společné vlastní funkce.\n\nJestliže operátory formula_40 komutují, tzn. formula_138, pak pro libovolné funkce \"f\", \"g\" platí\n\nKromě komutátoru se zavádí také \"antikomutátor operátorů\"\n\nZ definice komutátoru a antikomutátoru dostaneme následující vztahy:\n\nPlatí také tzv. Jacobiho identita\n\n\nOperátory jsou nepostradatelné jak v diferenciálním počtu v matematice (např. operátor nabla), tak při použití v kvantové mechanice a při zjednodušování zápisu identit (rovnic) jinde ve fyzice. Používají se také při zápisu počítačových programů v programovacích jazycích.\n\nArita jako pojem udává počet operandů daného operátoru:\n\nSlovo \"arita\" pochází z latinského kořene adjektiva popisujícího počet operandů operátoru, zda je tento: un-\"ár(ní)\", bin-\"ár(ní)\", tern-\"ár(ní)\"...\n\n"}
{"id": "83012", "url": "https://cs.wikipedia.org/wiki?curid=83012", "title": "Texarkana", "text": "Texarkana\n\nTexarkana je město v Bowie County ve východním Texasu. Podle sčítání v roce 2000 mělo město 34 782 obyvatel. Texarkana je pojmenovaná podle své pozice na pomezí tří států Texas, Arkansas, a Louisiana.\n\nTexarkana je rodné míso bluesové legendy Otise Williamse, zakladatele skupiny The Temptations. Americký skladatel Scott Joplin se narodil nedaleko v Lindenu a své dětství strávil v Texarkaně. V tomto městě se narodil miliardář a kandidát na prezidenta v roce 1992 Ross Perot.\n"}
{"id": "83016", "url": "https://cs.wikipedia.org/wiki?curid=83016", "title": "Krb", "text": "Krb\n\nKrb je označení pro speciální zařízení určené k udržování ohně v domě. V dřívějších dobách se využíval krb jako zařízení pro vytápění domů (staveb), či jako místo pro vaření, ale dnes je možné se setkat i s čistě dekorativními krby, kde oheň je udržován přiváděným zemním plynem. Krb je většinou situován v centrální části domu, tak aby vytápěl pokud možno celý objekt. Tvořen je z pravidla z pálených cihel, ale může být konstruován i z jiných ohnivzdorných materiálů (kupř. z vhodných druhů kamene apod.). Krby mohou být postaveny i na zahradě, potom se jedná o zahradní krb.\n\nOproti otevřenému krbu nejsou krbová kamna napevno vystavěná v budově a mají uzavřené ohniště. Jde o kamna na fosilní paliva nebo biomasu, která stojí \"před\" nebo \"vedle\" komínu, na který jsou připojena kamnovou rourou. Krbové vložky jsou podobná kamna, ale oproti krbovým kamnům jsou krbové vložky obezděné a vytvářejí tak zajímavou kombinaci mezi otevřeným klasickým krbem a krbovými kamny.\n\nKrb má a měl své tradiční místo v domě, dodnes v anglicky mluvících zemích udržován zvyk věšet ponožku na krb o Vánočních svátcích, protože Santa Claus se do domu údajně dostává právě přes krb a komín. Krb byl místem, kde se scházela rodina a kde probíhala rodinná rada (tzv. \"rodinný krb\").\n\nKrbová kamna i krbové vložky jsou vyrobeny z litiny nebo ocelového plechu a mají často skleněná dvířka umožňující nerušený pohled do prostoru hoření. Každý krb je složen z několika částí, které dohromady tvoří celé vytápěcí zařízení:\n\nSvé teplo předávají vytápěnému prostoru částečně tepelným zářením a částečně konvekcí (proudění tepla). Tvar a provedení prostoru hoření a ventilace udávají požadovaný způsob hoření. Nejefektivnější krbová kamna a krbové vložky dosahují účinnosti přes 80 %. Běžná kachlová kamna předávají většinu tepla ve formě tepelného záření naproti tomu litinová kamna nebo vložky, resp. kamna nebo vložky s menší masou materiálu předávají většinu svého tepla konvekcí. V současnosti bývají do obytných prostor montovány také přenosné obdoby krbů, která jsou známa pod označením krbokamna.\n\nModerní, \"do vody topící\" krbová kamna a krbové vložky napájejí velkou částí svého tepla pomocí teplovodního výměníku do vodního okruhu centrálního (ústředního) vytápění. K tomu navíc vytápějí (stejně jako kamnová roura mezi kamny a komínem) prostor ve kterém jsou umístěny. Tímto dochází k rovnoměrnému rozdělení tepelné energie v domě, působí jako vytápění s centrálním kotlem a mohou dle způsobu zapojení být i zdrojem teplé vody a umožňují úlevu nebo dokonce nahrazení např. plynového vytápění a zároveň nedochází k přehřátí prostoru ve kterém je dané topidlo umístěno. Plynové topení tak přebírá úlohu topení a zajištění teplé vody v čase pracovních dnů. Ve spojení se zásobníkem teplé vody může být tepelná energie z ohně uložena na několik hodin a následně využita např. k osprchování se druhý den ráno. V České republice jsou instalace krbových kamen a krbových vložek s teplovodním výměníkem řízeny technickou normou ČSN a musí ve svých obvodech mít nainstalovány různé bezpečnostní prvky pro případ např. výpadku elektrického proudu k oběhovému čerpadlu tak, aby nedošlo k přehřátí a tím způsobenému přetlakování systému. Stav s přetlakovaným systémem bez bezpečnostních prvků by mohl způsobit výbuch, resp. roztržení výměníku a následné způsobení vážných zranění a popálenin.\n\nCelková situace v oblasti vypouštění emisí z tepelných zdrojů není v současné době v České republice nijak regulovaná a není nutné v rámci provozování takovýchto tepelných zdrojů v rodinných domech dodržovat emisní limity nebo provádět měření vypouštěných emisí. V okolních zemích je situace zcela odlišná a např. v Německu jsou krbová kamna a krbové vložky s výkonem > 15 kW vztaženy spolkové, tzn. celostátní předpisy, ve kterých jsou uvedeny na ochranu životního prostředí, které musí splnit výrobce a po převzetí k provozu i provozovatel takového zařízení. U krbových kamen a krbový vložek s výkonem ≤ 15 kW se týkají okresní, resp. zemské předpisy ve kterých se liší jednotlivé emisní požadavky region od regionu.\n\nV České republice se již několikrát uvažovalo a o zavedení takových předpisů, ale vždy skončily buď jako návrh nebo neprošly schvalovacím procesem jednotlivých institucí. Jediným platným předpisem dotýkajícím se soukromých staveb rodinných domů bylo od roku 2011 až do začátku roku 2016 nařízení vlády č. 91/2010 Sb., o podmínkách požární bezpečnosti při provozu komínů, kouřovodů a spotřebičů paliv. Toto nařízení bylo závazné pro všechny, tedy jak pro nepodnikající fyzické osoby, tak pro osoby podnikající a právnické osoby.\n\nV dobách rytířství hrály na pódiu hlavní rodinný obrázek také velké krby, kromě vytápění místností a přípravy impozantního množství různých pokrmů. Přímo nad krbem zpravidla visel obraz hlavy klanu nebo nejslavnějšího člena rodiny.\n\nModerní krbová kamna a krbové vložky, ty ve kterých jsou používány obnovitelné zdroje energie jako jsou např. palivové dřevo, dřevěné brikety, dřevěné pelety, papír nebo bioethanol jsou na rozdíl od těch, ve kterých se používají fosilní paliva, výrazně menším zdrojem pro tvorbu skleníkového efektu. Pro krbová kamna a krbové vložky s teplovodním výměníkem se doporučuje stupeň účinnosti alespoň 60 %, bez teplovodního výměníku není stupeň účinnosti až tak rozhodující. V některých zemích Evropy (Německo, Švýcarsko a Rakousko) se v poslední době diskutuje o zavedení minimálního stupně účinnosti formou zákona. Změny k tomu potřebné, jako jsou každoroční měřitelné přezkušování stupně účinnosti spojené s měřením emisí jemného prachu jsou v současné době ve fázi technické přípravy a uvažuje se o výpočtu mezi stupněm účinnosti a emisemi.\n\nPři užití 1 prm (prm = prostorový metr poskládaného dřeva v prostoru 1x1x1 m) suchého uskladněného palivového dřeva, což odpovídá zhruba 500 kg dřeva, obsahuje cca 2100 kWh energie, což odpovídá cca 210 litrům, resp. 170 kg topného oleje nebo 210 m³, resp. 166 kg zemního plynu, což při ceně plynu 14 a více Kč za m³ (v roce 2011) znamená minimálně 2940 Kč. U vzduchosuchého dřeva (zbytková vlhkost 10–20 %) je výhřevnost cca 3,9–4,6 kWh/kg. Výhřevnost je odvislá od druhu dřeviny (dřevo z jehličnatého nebo listnatého stromu). Hodně výrobců dřevěných briket udávají výhřevnost cca 4,5 kWh/kg. V průměru váží jedna briketa cca 0,8–1 kg. Výhřevnost bioethanolu se udává cca 8 kWh/kg. Dobré spalování se pozná také podle světle šedého až šedého popela, který neobsahuje žádné zbytky uhlíku. Tento popel může být využit na zahradě jako hnojivo nebo jako přísada v kompostu, protože se skládá z minerálů a vápence.\n\nV rámci EU existuje jednotný systém a předpisy pro uvádění na trh krbových kamen nebo krbových vložek. V současnosti existují dva způsoby k získání certifikace topného zařízení pro každého výrobce:\n\nObě certifikace platí v prostoru celé Evropské unie. Na výrobním štítku musí být uvedena značka CE s uvedením zkušební normy, nebo národní číslo oprávnění. Oboje ale není přípustné, jelikož se navzájem na základě právních ustanovení vylučují. Prodává-li výrobce topné zařízení se značkou CE bez příslušné a úspěšné zkoušky dle EU normy nebo bez příslušného národního povolovacího čísla se vystavuje udělení nemalé pokuty a z tohoto jednání vyplývajících škod. Kominík vždy dbá při přejímání zařízení na označení značkou CE nebo národním číslem povolení.\n\n\n"}
{"id": "83022", "url": "https://cs.wikipedia.org/wiki?curid=83022", "title": "Krajta angolská", "text": "Krajta angolská\n\nKrajta angolská (\"Python anchietae\" Bocage, 1887) je had, patřící mezi nejmenší druhy z rodu Krajta (Python). Dorůstá do velikosti 140–150 cm, výjimečně 180 cm.\n\nIdeálním biotopem jsou pro ní vyhřáté kamenité stráně, na kterých se střídají suché a horké dny se studenými nocemi.\n\nKrajta angolská obývá především oblast Angoly a ze sousedních zemí Namibie.\n\n\nV přírodě hlavně drobnější hlodavci, velice často uloví i různé ptáky. V zajetí se spokojí (tak jako i někteří jiní hadi) pouze s myšmi.\n\nPro chov tohoto terestrického hada postačí teráriem menších rozměrů, s písčitým dnem a nezbytnou miskou s vodou. Nezbytné jsou však vyšší denní teploty 29–32 °C. Vlhkost nevyžaduje nijak vysokou, spokojí se s pouhými 40–50% relativní vlhkosti. Při potížích se svlékáním staré pokožky je však vhodné opatrným rosením vlhkost v teráriu mírně zvýšit. Kromě sálavého tepla ze žárovky je krajta angolská vděčná také za topný kámen. Teplotu v nočních hodinách je možné snížit až pod 20 °C. To u tohoto druhu velice kladně stimuluje páření. Zhruba po dvou měsících se pak mohou líhnout mladé krajty.\n\nPřestože s chovem krajty angolské nebývají zpravidla velké potíže a její malá velikost a mírná povaha bez náznaků agresivity ji přímo předurčuje pro chov v teráriích, přesto je tento had jen ojediněle v nádržích našich teraristů. Důvodem je neutěšený stav těchto krajt v přírodě a s tím spojené problémy s dovozem. Zatímco v Namibii je krajta angolská přísně chráněná a vývoz ze země je drasticky omezen zákonem, v Angole je vývoz znemožněn díky neustálým bojům a roztržkám v této zemi.\n"}
{"id": "83026", "url": "https://cs.wikipedia.org/wiki?curid=83026", "title": "Formule 3000 v roce 1992", "text": "Formule 3000 v roce 1992\n\nBoduje prvních 6 jezdců podle klíče:\n"}
{"id": "83027", "url": "https://cs.wikipedia.org/wiki?curid=83027", "title": "Formule 3000 v roce 1993", "text": "Formule 3000 v roce 1993\n\nBoduje prvních 6 jezdců podle klíče:\n"}
{"id": "83028", "url": "https://cs.wikipedia.org/wiki?curid=83028", "title": "Formule 3000 v roce 1994", "text": "Formule 3000 v roce 1994\n\nBoduje prvních 6 jezdců podle klíče:\n"}
{"id": "83029", "url": "https://cs.wikipedia.org/wiki?curid=83029", "title": "Formule 3000 v roce 1995", "text": "Formule 3000 v roce 1995\n\nBoduje prvních 6 jezdců podle klíče:\n"}
{"id": "83030", "url": "https://cs.wikipedia.org/wiki?curid=83030", "title": "Formule 3000 v roce 1996", "text": "Formule 3000 v roce 1996\n\nBoduje prvních 6 jezdců podle klíče:\n"}
{"id": "83031", "url": "https://cs.wikipedia.org/wiki?curid=83031", "title": "Formule 3000 v roce 1997", "text": "Formule 3000 v roce 1997\n\nBoduje prvních 6 jezdců podle klíče:\n"}
{"id": "83032", "url": "https://cs.wikipedia.org/wiki?curid=83032", "title": "Formule 3000 v roce 1998", "text": "Formule 3000 v roce 1998\n\nBoduje prvních 6 jezdců podle klíče:\n"}
{"id": "83033", "url": "https://cs.wikipedia.org/wiki?curid=83033", "title": "Formule 3000 v roce 1999", "text": "Formule 3000 v roce 1999\n\nBoduje prvních 6 jezdců podle klíče:\n"}
{"id": "83034", "url": "https://cs.wikipedia.org/wiki?curid=83034", "title": "Formule 3000 v roce 2000", "text": "Formule 3000 v roce 2000\n\nBoduje prvních 6 jezdců podle klíče:\n"}
{"id": "83035", "url": "https://cs.wikipedia.org/wiki?curid=83035", "title": "Formule 3000 v roce 2001", "text": "Formule 3000 v roce 2001\n\nBoduje prvních 6 jezdců podle klíče:\n"}
{"id": "83036", "url": "https://cs.wikipedia.org/wiki?curid=83036", "title": "Formule 3000 v roce 2002", "text": "Formule 3000 v roce 2002\n\nBoduje prvních 6 jezdců podle klíče:\n"}
{"id": "83037", "url": "https://cs.wikipedia.org/wiki?curid=83037", "title": "Formule 3000 v roce 2003", "text": "Formule 3000 v roce 2003\n\nBoduje prvních 6 jezdců podle klíče:\n"}
{"id": "83038", "url": "https://cs.wikipedia.org/wiki?curid=83038", "title": "Formule 3000 v roce 2004", "text": "Formule 3000 v roce 2004\n\nBoduje prvních 6 jezdců podle klíče:\n"}
{"id": "83040", "url": "https://cs.wikipedia.org/wiki?curid=83040", "title": "Bot", "text": "Bot\n\nBot (zkrácenina slova robot) může znamenat:\n\n\n"}
{"id": "83041", "url": "https://cs.wikipedia.org/wiki?curid=83041", "title": "Vladimír Merta", "text": "Vladimír Merta\n\nVladimír Merta (* 20. ledna 1946 Praha) je český písničkář, publicista, spisovatel, fotograf, architekt a filmový režisér. Je rovněž autorem filmové hudby k několika filmům.\n\nPochází z hudebně nadané rodiny. Otec, válečný veterán Augustin Merta hrál na housle a matka zpívala. Vystudoval architekturu na ČVUT (absolvoval v roce 1971), poté v letech 1971–1976 studoval na FAMU, studium zde zakončil filmem \"Smrt krásných srnců\" podle knihy Oty Pavla. K jeho spolužákům na FAMU patřili mimo jiné Karel Smyczek, Karel Kovář a Luba Verecká. Mezi jeho pedagogy byli Jiří Sequens, Antonín Kachlík, Jaroslav Balík, Otakar Vávra, Radovan Lukavský a Karel Höger.\n\nNa konci 60. let nahrál ve Francii písničkářské album \"Ballades de Prague\". Byl členem folkového sdružení Šafrán. Během osmdesátých let psal a režíroval animované filmy. Je zakládajícím členem Evropského kulturního klubu a aktivním členem OSA.\n\n\n\n\n\n\n"}
{"id": "83043", "url": "https://cs.wikipedia.org/wiki?curid=83043", "title": "Ernest Rutherford", "text": "Ernest Rutherford\n\nErnest Rutherford, 1. baron Rutherford z Nelsonu, FRS (30. srpna 1871, Brightwater, Nový Zéland – 19. října 1937, Cambridge Spojené království) byl novozélandský fyzik. Bývá považován za zakladatele jaderné fyziky. Zkoumal radioaktivní rozpad chemických prvků, navrhl koncept poločasu rozpadu a záření vzniklá rozpadem prvků rozdělil na \"α\", \"β\" a \"γ\".\n\nPři vývoji zařízení, které by umožňovalo detekovat záření, zjistil, že atom není homogenní koule, ale že jeho struktura odpovídá tzv. planetárnímu modelu. Za svůj objev a objevení radioaktivity obdržel v roce 1908 Nobelovu cenu za chemii, „za výzkum rozpadu prvků a chemii radioaktivních látek“.\n\nV roce 1919 se mu povedlo jako prvnímu přeměnit jadernou reakcí prvek na jiný prvek (dusík na kyslík), čímž jako první provedl transmutaci prvku na jiný.\n\nErnest Rutherford se narodil Jamesi Rutherfordovi a jeho ženě Marthě Thompsonové, která pocházela z Hornchurchu v Essexu v Anglii. James opustil skotský Perth, aby si „zaopatřil trochu lnu a hodně dětí“. Vystřídal několik zaměstnání a později zakoupil malou farmu, kde pěstoval a zpracovával len. V Spring Grove (nyní Brightwater), nedaleko města Nelsonu na severním pobřeží Jižního ostrova Nového Zélandu se mu narodil syn Ernes jako čtvrté z celkem 12 dětí. \n\nErnest Rutherford studoval na Havelock School, pokračoval na Nelson College a poté získal stipendium na Canterbury College, Novozélandské univerzitě v Christchurch, kde studoval matematiku a fyziku. Začal experimentovat s vysokofrekvenčními elektromagnetickými vlnami a jejich vlivem na magnetické kovy. Výsledky svých pokusů popsal v dizertační práci, kterou obhájil v roce 1893. Vysoká úroveň jeho práce mu umožnila pokračovat ve studiu ještě další rok, během kterého zkonstruoval detektor elektromagnetických vln. Získal akademické tituly BA, MA and BSc, ale na Novém Zélandě se mu nedařilo najít zaměstnání odpovídající jeho schopnostem. Pracoval jako pomocný učitel a několik měsíců pomáhal na otcově farmě.\n\nV roce 1895 získal stipendium a odcestoval do Anglie na postgraduální studium v Cavendishově Laboratoři na Univerzitě v Cambridgi (1895–1898), kterou v té době vedl Joseph John Thompson. Rutherford zde v krátké době vytvořil světový rekord ve vzdálenosti, na kterou je možno detekovat elektromagnetické vlnění. Spolu s Thompsonem zkoumali účinky rentgenových paprsků v plynech a fyzikální podstatu a vlastnosti radioaktivity.\n\nPřijal místo profesora na katedře fyziky McGillovy univerzity v Montrealu, což znamenalo existenční jistotu a umožnilo mu uspořádat si soukromý život. V roce 1900 se oženil s Mary Georginou Newtonovou (1876–1945), s níž se zasnoubil už na Novém Zélandě. Měli dceru Eileen Mary (1901–1930), která zemřela po porodu svého čtvrtého dítěte.\n\nRutheford kromě pedagogických povinností pokračoval v experimentech ve špičkově vybavené laboratoři. Již v prvním roce objevil princip spolehlivé detekce kouřových plynů. Jeho nejbližším spolupracovníkem byl Frederick Soddy. Společně se věnovali výzkumu radioaktivity a definovali poločas rozpadu atomového jádra. Během svého pobytu publikoval 69 prací a vydal svou první knihu s názvem \"Radioactivity\" (1904). V roce 1900 byl zvolen členem kanadské Královské společnosti (Royal society), o tři roky později členem Royal Society v Londýně, která ho vyznamenala v r. 1904 Rumfordovou medailí. Vědecká práce, kterou na McGillově univerzitě vykonal, mu zajistila Nobelovu cenu za chemii (1908). \n\nRutheford se chtěl vrátit do Evropy a v roce 1907 přijal nabídku Univerzity v Manchestru, aby vedl katedru fyziky. V roce 1911 zde provedl svůj proslulý pokus s ostřelováním tenké zlaté fólie částicemi alfa, jehož výsledkem byl planetární model atomu. Při provádění podobných experimentů s lehkými prvky zjistil, že dochází k jejich transmutaci. Získal podstatné informace o složení jádra a potvrdil existenci protonů. Za tyto práce byl v r. 1919 navržen na Nobelovu cenu za fyziku, což však odmítl. \n\nV roce 1914 byl za zásluhy povýšen do rytířského stavu a v roce 1916 obdržel Hector Memorial Medal. Během 1. světové války se podílel na vývoji akustických metod lokalizace ponorek pro britské námořnictvo. \n\nV roce 1919 se vrátil do Cavendishovy laboratoře již jako její ředitel. Za jeho působení prestiž této instituce ještě vzrostla. Ruthefordovými žáky byli pozdější přední světoví fyzici, jako Niels Bohr, James Chadwick, John Cockcroft, Robert Millikan, Arthur Eddington,Pjotr Kapica a jiní Pod jeho vedením získali Nobelovu cenu za fyziku Chadwick za objevení neutronu (1932), Appleton (1947) za výzkum fyziky vyšších vrstev atmosféry, zejména za objev tzv. Appletonovy vrstvy (v ionosféře) a Cockcroft a Walton (společně 1951) za výzkum transmutace atomových jader pomocí uměle urychlených atomových částic. V roce 1925 získal Řád za zásluhy a v roce 1931 byl povýšen do šlechtického stavu jako baron Rutherford of Nelson.\n\nZemřel nečekaně v nemocnici následkem operace pupeční kýly (1937). Tehdejší britský protokol vyžadoval, aby byl jako peer operován pouze urozeným lékařem, který nebyl právě přítomen, tato prodleva ho patrně stála život. Byl pochován ve Westminsterském opatství po boku J. J. Thomsona a nedaleko Isaaca Newtona.\n\nBěhem své vědecké kariéry napsal Rutherford 180 prací a publikoval 6 knih ( \"Radioaktivita\" (1904), \"Radioaktivní transformace\" (1906), \"Radioaktivní látky a jejich záření\" (1913), \"Elektrická struktura hmoty\" (1926), \"Umělá transmutace prvků\" (1933) a \"Současná alchymie\" (1937).) . Více než dvacet světových univerzit mu udělilo čestný doktorát, byl členem vědeckých akademií mnoha zemí.\n\nAby mohl popsat dva typy radiace vyzařované thoriem a uranem, které naměřil během výzkumu radioaktivity, vytvořil pojmy alfa a beta záření (1899). Tyto druhy záření od sebe rozlišil na základě schopnosti jejich pronikání látkami.\n\nV roce 1898 byl jmenován vedoucím fyzikálního oddělení McGillovy university v Montrealu. V letech 1900 až 1903 spolupracoval s Frederickem Soddy (Nobelova cena za chemii, 1921) na transmutaci prvků. Rutherford dokázal existenci přirozené radioaktivity, vznikající samovolným rozpadem atomů. Vypozoroval, že se ve vzorku radioaktivního materiálu vždy za stejný čas rozpadne polovina jader, tj. určil tzv. poločas rozpadu. Tohoto jevu lze využít např. při měření času nebo při určení stáří Země. Díky tomuto objevu došlo k značnému prodloužení jejího odhadovaného stáří.\n\nV roce 1903 si uvědomil, že typ radiace objevený (ale nepojmenovaný) francouzským chemikem Paulem Villardem při pokusech s radiem v roce 1900, nemůže být alfa či beta zářením, protože je mnohem pronikavější. Rutherford pojmenoval tento nový druh záření jako paprsky gama.\n\nV roce 1907 byl jmenován vedoucím fyzikálního oddělení University v Manchesteru v Británii. Pokračoval ve výzkumu záření alfa, spolu s Hansem Geigerem objevili metodu detekce alfa záření pomocí záblesků na stínítku ze sulfidu zinečnatého a ionizační komoru, která umožňuje počítat alfa částice. Dále určil, že elektrický náboj alfa částice je 2+. Spolu s Thomase Roydsem provedli pokusy, kterými určili, že alfa částice jsou jádra atomů helia, tedy He.\n\nRoku 1909 spolupracoval na Geiger-Marsdenově experimentu, kterým byla prokázána existence malého atomového jádra. Při interpretaci tohoto experimentu Rutherford formuloval planetární (Rutherfordův) model atomu.\n\nRoku 1919 dokázal jako první na světě transmutovat jeden chemický prvek na jiný. Podařilo se mu jadernou reakcí dusíku s alfa částicí přetvořit dusík na kyslík.\n\nRoku 1921 spolupracoval s Nielsem Bohrem. V té době Rutherford teoreticky předpověděl existenci neutronů, jaderných částic, které by měly kompenzovat odpudivé účinky kladně nabitých protonů a jadernými přitažlivými silami tak bránit rozpadu jader atomů. Existenci neutronů potvrdil až v roce 1932 James Chadwick, který za tento objev dostal Nobelovu cenu v roce 1935.\n\n\n\n\n"}
{"id": "83045", "url": "https://cs.wikipedia.org/wiki?curid=83045", "title": "Burza cenných papírů Praha", "text": "Burza cenných papírů Praha\n\nBurza cenných papírů Praha a. s. (BCPP) je nejvýznamnější burza v České republice, provozuje hlavní trh s akciemi v zemi, sídlí v centru Prahy. Burzovní index pro BCPP má název \"PX\".\n\nBCPP se řídí zákonem o podnikání na kapitálovém trhu a burzovním řádem, který si sama stanovuje. Veškerou její činnost pak kontroluje Česká národní banka. Pravidla, pod kterými funguje, jsou harmonizována s EU.\n\nPrvní burza vznikla v Praze v roce 1861. Roku 1871 byla založena pražská burza pro zboží a cenné papíry. V dobách Rakousko-Uherska zaznamenala velký úspěch při obchodování s cukrem, po první světové válce z ní obchod se zbožím téměř vymizel a nahradily ho již pouze cenné papíry. K jejímu zavření došlo před druhou světovou válkou, roku 1938.\n\nZa dob komunistické vlády nebyla organizace typu burzy potřebná, současná BCPP tak mohla vzniknout až po sametové revoluci. Existuje až od roku 1993 a sídlo má v Burzovním paláci, její vytvoření však bylo připravováno již od roku 1991.\n\nV prosinci 2008 se majoritním akcionářem Burzy cenných papírů Praha stala Wiener Börse AG a následně se BCPP stala součástí skupiny CEE Stock Exchange Group (CEESEG), jejíž členy jsou také další tři středoevropské burzy cenných papírů, a to Burza cenných papírů Vídeň (Wiener Börse), Burza cenných papírů Budapešť (Budapesti Értéktőzsde) a Burza cenných papírů Lublaň (Ljubljanska borza).\n\nV roce 2018 vzniknul trh START pro malé a střední podniky od velikosti 1 mil. EUR. Během prvního START day 15. května 2018 na trh vstoupily firmy Prabos plus a Fillamentum, později své akcie upsaly také firmy také UDI CEE a Primoco.\n\nNejvyšším orgánem burzy je valná hromada, která odvolává a volí členy burzovní komory a dozorčí rady, kontrolním orgánem je dozorčí rada. Činnost burzy řídí burzovní komora, je statutárním orgánem a jedná jménem burzy. Ta si může také zřídit tzv. burzovní výbory, které se zabývají konkrétními činnostmi a volí generálního ředitele.\n\n\n\n"}
{"id": "83063", "url": "https://cs.wikipedia.org/wiki?curid=83063", "title": "Sphynx", "text": "Sphynx\n\nSphynx je exoticky vypadající plemeno kočky domácí. Mnoho lidí odrazuje pohled na toto téměř bezsrsté plemeno (na jeho srsti se objevuje jemné chmýří), ale jeho povaha je unikátní.\n\nSphynx je kočka o střední velikosti. Tyto kočky jsou poměrně svalnaté. Jejich tělo je pokryto zvrásněnou kůží, která je velmi teplá. Srst, kterou mají velmi malou, je ovšem jemná a příjemná na dotek.\nDožívají se v průměru kolem 15 let.\n\nJsou velice inteligentní, přítulné, důvěřivé a hravé. Vyžadují neustálou pozornost a jsou závislé na člověku. Pokud jsou příliš často osamotě, propadají stresu a poruchám chování. Snesou se i se psy nebo jinými kočkami.\n\nSphynx se chovají v různých barvách. Je mnoho barevných variant, které se mohou mísit. Nejobvyklejší barvou je černá, čokoládová, červená, modrá a krémová. Velké oči, které mají tvar citrónu jsou většinou oranžové, modré nebo zelené. Vždy se barva očí musí shodovat s barvou kůže.\n\nČasto se můžeme z různých zdrojů dozvědět, že sphynx jsou vhodné i pro lidi s alergií na kočky. To ale není úplně pravda. Alergen, který dráždí citlivé jedince, totiž nejsou jen kočičí chlupy, ale jedna složka kočičích slin. Proto bezsrsté kočky způsobují alergikům problémy, ale menší než ostatní plemena koček.\nKočky plemene sphynx pocházejí z Kanady, konkrétně z Ontaria, kde se černobílé kočce jménem Elizabeth narodilo mezi koťaty jedno nahé. Chovatelé, matka a syn Bawovi zkřížili kocourka znovu s jeho matkou, narodilo se jim sedm koťat, z toho čtyři byly nahé. Nahá kočka se začala chovat a dnes je mezi ušlechtilými plemeny, přesto k této kočce cítí mnozí stále odpor.\n\n"}
{"id": "83064", "url": "https://cs.wikipedia.org/wiki?curid=83064", "title": "Čnělka (stěžeň)", "text": "Čnělka (stěžeň)\n\nČnělka je část prodloužení stěžně nebo čelenu (tzv. příďová čnělka).\n\nUpevňuje se objímkami a ohlávkami, tak, aby spoj zabral 20 % délky čnělky. Nasazuje se vždy směrem k přídi lodě: vítr ohýbá čnělku kupředu, ohlávka drží celý tah čnělkových plachet, dolní konec se zapírá o stěžeň. Překryv a masivní kování jsou potřeba kvůli pákovému efektu.\n\nPodle pozice se části stěžně nazývají (odshora):\n"}
{"id": "83065", "url": "https://cs.wikipedia.org/wiki?curid=83065", "title": "Gabriel Lippmann", "text": "Gabriel Lippmann\n\nGabriel Jonas Lippmann (16. srpna 1845, Bonnevoie, Lucembursko – 13. července 1921 na palubě parníku France, Atlantský oceán) byl francouzský fyzik, nositel Nobelovy ceny za rok 1908. Byl profesorem matematické fyziky a od roku 1886 experimentální fyziky na Sorbonně.\n\n\nNavázal na výzkum Clauda Félixe de Saint-Victora, který se společně s Alexandrem Becquerelem pokoušel o první barevnou fotografii, ale nedokázali ji ještě trvale a spolehlivě ustálit. To se poprvé povedlo právě jemu v roce 1891. V jednom období byl také prezidentem francouzské fotografické společnosti Société française de photographie.\n\n"}
{"id": "83071", "url": "https://cs.wikipedia.org/wiki?curid=83071", "title": "MP4", "text": "MP4\n\nMP4 je formát multimediálního kontejneru definovaný standardem \"ISO/IEC 14496-14:2003\". Je také známý pod názvem MPEG-4 Part 14, jde tedy o součást standardu MPEG-4. Jako jeho základ posloužil formát kontejneru MPEG-4 Part 12 (ISO base media file format), který byl vytvořen na základě QuickTime od společnosti Apple. Představuje moderní a otevřenou alternativu k zastaralému formátu kontejneru AVI. Oproti AVI může MP4 obsahovat menu, více titulků i zvukových stop a dokonce i 3D objekty. Umožňuje také bezproblémové streamování videa.\n\nOproti AVI má MP4 trochu jiné možnosti v použití kompresí. Nejčastěji se používá MPEG-4 pro obraz (méně často MPEG-1 nebo MPEG-2) a MP3 a AAC pro zvuk (méně často další specifické formáty definované v MPEG-4 Part 3), tedy kompresní audiovizuální formáty skupiny MPEG. Mezi uživateli PC je velmi známá video komprese \"MPEG-4 part 2\" (MPEG-4 ASP), které se drží například kodeky DivX a Xvid. Další známá video komprese je \"MPEG-4 part 10\" (MPEG-4 AVC, H.264), kterou implementuje například kodér x264. Zvuková komprese AAC (Advanced Audio Coding) je potom definována standardem \"MPEG-2 part 7\" a taky jako jedna z více formátů kompresí definovaných v standardu \"MPEG-4 part 3 – subpart 4\". Formát titulkových stop Timed Text (TTXT) je potom definován v \"MPEG-4 part 17\".\n\nTéměř jakýkoliv typ dat může být vložený v MP4 kontejnerech. Registrované typy dat pro přenos v souborech založených na MPEG-4 Part 12 jsou publikovány na oficiálních webových stránkách \"MP4 Registration authority\" (mp4ra.org), ale většina z těchto typů není běžně podporována a často se používají jen na specifické účely. Vývojáři nových typů přenášených dat by měli tyto typy bezplatně zaregistrovat u registrační autority. Taková registrace ale není povinná a některé používané typy (např. některé audio a video komprese) nejsou registrované. Pokud jednou někdo definuje a zaregistruje způsob ukládání nějakého typu dat (např. konkrétní typ komprese), ostatní zájemci o ukládání daného typu by neměli vyvíjet žádné vlastní specifikace a měli by využít už existující.\n\nO rozšíření MP4 do povědomí lidí se postarala například firma Nero, která tento formát používá pro ukládání videa s kompresí MPEG-4. A potom také firma Apple, která opouští své proprietární formáty (Sorenson, QuickTime) a přechází ke standardizovanému MPEG-4. Obě firmy si ale standardy upravují k obrazu svému. Nero používá pro titulky v rozporu s ISO formát VobSub, Apple začlenil do MP4 DRM systém FairPlay omezující práva uživatele multimediálních souborů. Existují ještě další úpravy MP4, které například umožňují použít Vorbis kompresi zvuku v MP4 kontejneru. Samozřejmě všechny tyto úpravy jsou neoficiální a nedá se tedy očekávat jejich široká podpora.\n\nJedním z oficiálních a rozšířených formátů založených na ISO base media file format a částečně i na MP4 je formát 3GPP (3GP, 3GP2) používaný v mobilních telefonech. Ten standardizuje pro obraz kompresi H.263, a pro zvuk kompresi AMR používanou standardně pro přenos hovorů mezi mobilními telefony.\n\nPro přehrávání MP4 na počítači se systémem Windows je možné použít mnoho přehrávačů a filtrů. Přehrávače, které nespolupracují se systémem DirectShow a umí přehrávat MP4, jsou například MPlayer a VLC media player nebo QuickTime Player. Jeden z nejpopulárnějších přehrávačů videa Media Player Classic má MP4 podporu také zabudovanou. Pro ostatní DirectShow přehrávače je nutné nainstalovat systémový MP4 splitter. Nabízí jej jako součást svých balíků například firmy Nero nebo 3ivx. Příkladem samotného MP4 splitteru je Haali Media Splitter, který kromě MP4 zvládá také formáty AVI, Ogg a Matroska. Jako DirectShow splitter lze také použít MP4/QuickTime splitter obsažený v Media Playeru Classic. Pro úspěšné přehrání videa je ale nutné nainstalovat také dekodéry videa a zvuku. DirectShow filtr ffdshow obsahuje dekodéry videa MPEG-1, MPEG-2, MPEG-4 ASP, MPEG-4 AVC, H.263 a dekodéry zvuku MPEG-1 (MP3), MPEG-4 (AAC) i AMR.\n\nMP4 je dnes často používáno pro ukládání HD videa v digitálních fotoaparátech (i kamerách). To ovšem přináší problémy při střihání, ale někdy i při prohlížení zaznamenaného HD videa – řada nových fotoaparátů i videokamer ho totiž ukládá v nějaké vlastní, ne zcela standardní variantě MP4. Jednou z nich je třeba AVCHD LITE.\n\n"}
{"id": "83072", "url": "https://cs.wikipedia.org/wiki?curid=83072", "title": "Trestný čin", "text": "Trestný čin\n\nTrestný čin je označení pro jednání, kterým pachatel zásadním způsobem poškozuje nebo ohrožuje státní mocí chráněné zájmy a které proto stát trestá. Méně závažný delikt se nazývá přestupek.\n\nV českém právu jde o protiprávní čin, který trestní zákon označuje za trestný a který vykazuje znaky uvedené v takovém zákoně (). K trestní odpovědnosti za trestný čin je třeba úmyslného zavinění, nestanoví-li trestní zákon výslovně, že postačí zavinění z nedbalosti ().\n\nPodle staršího římského i germánského práva byl považován za trestný čin jen určitý počet případů, přičemž trestnost těchto jednání byla odvozována od odpovědnosti za výsledek \"(Cogitationis poenam nemo patitur – Za úmysl se nikdo netrestá. Ulpianus, Dig.XLVIII,19,18).\n\nVlivem helénské etiky se obrátila pozornost také k pachatelově vůli. V novějším římském právu se trestalo zásadně jen rozhodnutí ztělesněné v čin. Novější německé právo přihlíželo nejen k objektivním, ale také k subjektivním prvkům trestného činu. Kanonické právo přiznávalo značný vliv vnitřním, respektive subjektivním jevům.\n\nOsvícenecké nauky vymezovaly trestný čin jako čin útočící na práva přirozená nebo poškozující společnost a její jednotlivé členy. V klasické nauce se uváděly určité obsahové prvky kladené vedle prvku formálního. Tak podle Hegela je zločin porušení „abstraktní ideje“, podle Kanta je zločinem porušení „absolutní nutnosti“, podle jiných trestný čin porušuje chráněné statky, jako soukromé vlastnictví, svoboda projevu apod. Odtud i charakteristika trestného činu jako „společensky škodlivého“ (Beccaria, Montesquieu, Feuerbach).\n\nV době osvícenství se vyskytovaly pokusy o obsahové vymezení v zákonech \"(například způsobení škody, pruský Landrecht 1794; poškození práva, bavorský trestní zákon z roku 1813)\". Příkladem dobové a kazuistické obsahové definice je ruský trestní zákoník z roku 1846 (trestným činem je čin útočící na nedotknutelnost práv vrchnosti či na práva nebo bezpečnost společnosti nebo soukromých osob).\n\nBritové J. C. Smith a B. Hogan (Criminal Law, New York 1969/9) charakterizují trestný čin jako nemorální čin (moral wrong), respektive zločin (wrongdoing), který ohrožuje přímo a závažnou měrou bezpečnost a blaho společnosti a kdy k nápravě nepostačuje pouze náhrada škody, způsobené oběti. Omezují tedy působnost trestního práva na oblasti, na které nestačí občanské právo.\n\nPříslušná část projektu Evropské unie \"Corpus Juris 2000\" autorů M. Delmas, Marty a kol. (české vydání Brno 2000, překlad J. Fenyk, S. Kloučková) se blíží angloamerickému pojetí znaků trestného činu vyvažováním úmyslu a formy činu \"(mens rea - actus reus, vinná mysl – vinný čin)\", přestože většina členů autorského kolektivu pochází ze zemí s kontinentálním právním systémem.\n\nKriminologická věda v současnosti rozlišuje dvojí pojetí trestného činu:\n\nČeskoslovenský trestní zákon z roku 1961 obsahoval podmínku společenské nebezpečnosti činu, která byla teoretiky trestního práva vykládána jako rozlišení formální a materiální stránky trestnosti.\n\nZa formální stránku trestnosti bylo považováno formální naplnění obecných i typových znaků trestného činu uvedených v trestním zákoně s výjimkou podmínky společenské nebezpečnosti:\n\nZa materiální stránku trestného činu byla považována nebezpečnost činu pro společnost, jinak nazývaná též společenská nebezpečnost činu, tedy způsob a míra, v níž je čin způsobilý ohrozit nebo porušit společenské zájmy chráněné trestním zákonem, tedy objekt trestného činu. Tyto chráněné zájmy však nebyly v trestním zákoně ani jinde jasně specifikovány a bylo tedy v případě některých skutkových podstat sporné určovat, co je chráněným zájmem.\n\nČin, jehož stupeň nebezpečnosti pro společnost je „nepatrný“ (v případě mladistvých pachatelů „malý“), nebyl trestným činem, i když jinak vykazoval znaky trestného činu.\n\nDobou spáchání trestného činu se rozumí časové období, v jehož průběhu byl trestný čin spáchán. Doba spáchání je v trestním právu důležitá v různých ohledech. Kromě jiného určuje, zda jde o jeden nebo více trestných činů. Jednorázový trestný čin je spáchán v krátkém časovém období.\n\nTrestné činy hromadné jsou charakterizovány mnohostí útoků, která je podmínkou jejich trestnosti. Mnohost útoků je u nich vyjádřena jako znak jejich skutkové podstaty. Ze strany pachatele musí být splněny podmínky společného záměru spáchat více útoků a samozřejmě mnohost těchto útoků. Rozdíl mezi pokračováním v trestném činu a trestným činem hromadným spočívá právě v tom, že mnohost útoků je přímo znakem skutkové podstaty hromadného trestného činu.\n\nTrestné činy trvající jsou takové trestné činy, kterými pachatel vyvolá protiprávní stav a potom jej udržuje, nebo takové trestné činy, kterými pachatel sice protiprávní stav nevyvolá, ale udržuje ho. U trvajícího trestného činu tedy musí trvat jednání, kterým je protiprávní stav udržován. Bez ohledu na délku trvání protiprávního stavu se trvající trestný čin posuzuje jako jediné jednání. Důležité je rozlišení trvajícího trestného činu od trestného činu, k jehož zákonným znakům náleží vyvolání protiprávního stavu: že u trestného činu trvajícího s délkou doby jeho trvání dochází ke zvyšování nebezpečnosti činu pro společnost, kdežto u trestných činů, k jejichž zákonným znakům náleží vyvolání protiprávního stavu je nebezpečné právě ono vyvolání protiprávního stavu, přičemž nebezpečnost činu pro společnosti dále nenarůstá.\n\nPokračování v trestném činu je definováno § 116 TZ. Rozumí se jím takové jednání, jehož jednotlivé dílčí útoky:\n\nSkutek, v němž je spatřován trestný čin, zpravidla prochází od sebe oddělitelnými fázemi, které spočívají v postupné realizaci úmyslu pachatele trestný čin spáchat (dokonat). Délka trvání těchto vývojových stádií není důležitá, rozhodující je úmysl sledovaný pachatelem, který je navzájem sjednocuje. Zájem společnosti na účinné ochraně hodnot vyžaduje, aby docházelo k účinnému potírání i takových společensky nebezpečných jednání, která vlastnímu dokonání trestného činu předchází, i když k dokonání trestného činu nedojde. Z logiky věci vyplývá, že o vývojových stádiích trestného činu lze hovořit jedině ve formě úmyslné.\n\nTrestněprávně relevantními jsou:\n\nPokud jde o několik dílčích útoků, hovoří se o tzv. \"pokračování v trestném činu\", neboť v souhrnu naplňují jednu skutkovou podstatu trestného činu. Dílčí útoky ale musí být spojeny jednotným záměrem, musí být provedeny alespoň obdobným způsobem, v blízké časové a předmětné souvislosti (např. série vykradených chat).\n\nDo roku 1852 platil v části Rakouské říše Zákon trestní o zločinech a těžkých policejních přestupcích, vydaný dne 3. září 1803. V Rakousko-Uhersku od 1. září 1852, v českých zemích po vzniku Československa až do počátku účinnosti zákona č. 86/1950 Sb. platil Zákon o zločinech, přečinech a přestupcích, uvedený patentem č. 117/1852 rakousko-uherského říšského zákoníku. Za první republiky bylo mnoho pokusů nahradit tento zákon modernějším, ale nový zákon se přijmout nepodařilo a původní byl upravován novelizacemi. Článek IV. zákona z roku 1852 stanovil, že „podle tohoto trestního zákona může se …jen to za zločin, za přečin nebo za přestupek pokládati a trestati, co se v něm výslovně za zločin, za přečin nebo za přestupek prohlašuje.“ Korektiv ve smyslu úmyslnosti i nebezpečnosti byl dán formulací: „Ke zločinu vyžaduje se zlého úmyslu“, dále podrobněji rozvedenou.\n\nPodle § 4 „Zločin pochází ze zlomyslnosti pachatelovy, nikoliv z povahy toho, na němž se spáchá. Zločin tudíž spáchati lze i na provinilcích, na bezesmyslných, na dětech, na spících a též na takových osobách, které samy škody si přejí nebo k ní svolují.“ Podstata zločinu tedy nebyly odvozována z narušení zájmů oběti nebo poškozeného, ale z ideje zla nezávislé na vůli pachatele i oběti. Obsahově (ve znění z 30. let 20. století) byly zločiny v úvodu zvláštní části charakterizovány takto: „Zločiny zasahují buď do společné bezpečnosti přímo ve svazku státním, ve veřejných opatřeních nebo veřejné důvěře, anebo porušují bezpečnost lidí jednotlivých co se týče osoby, majetku, svobody, nebo jiných práv.“\n\nNěkteré skutkové podstaty trestných činů byly po převzetí moci komunisty specifikovány i v jiných, speciálních zákonech, například v zákoně č. 231/1948 Sb., na ochranu lidově demokratické republiky.\n\nČeskoslovenský trestní zákon 86/1950 Sb. stanovil (§ 2), že trestným činem je jen takové pro společnost nebezpečné jednání, jehož výsledek uvedený v zákoně pachatel zavinil. Přidáním podmínky společenské nebezpečnosti činu a jejího stupně bylo mírně posíleno materiální pojetí trestnosti. Podmínka měla sloužit jako korektiv formálního pojetí trestnosti. Toto materiální pojetí však bylo (a dosud je) značně neúplné, protože nedostatečné zohledňuje ochranu zájmu jednotlivců a z dnešního hlediska nedostatečně definuje zájem společnosti a podstatu společenské nebezpečnosti, a touto vágností umožňuje jeho ideologické zneužívání. V základních obecných principech i vymezení skutkových podstat zůstal trestní zákon poměrně podobný dosavadnímu Zákonu o přečinech a zločinech z roku 1852.\n\nTrestní zákon č. 140/1961 Sb. obdobnou definici trestného činu uvádí v § 3, avšak kritérium výsledku činu a příčinnosti (zavinění) bylo nahrazeno podmínkou naplnění znaků uvedených v zákoně, a to pouze v trestním zákoně. Posílil tak formální pojetí trestnosti, zatímco skutečnou škodu nebo újmu odsunul na méně výrazné místo, mezi kritéria stupně společenské nebezpečnosti činu. Zároveň byly\n\nNovelizace po roce 1989 oprostily text zákona od projevů třídního pojetí trestní spravedlnosti (změny v účelu zákona - § 1, atd.). Základní struktura zákona zůstala beze změny, pojem společenské nebezpečnosti byl však zbaven obsahu podmíněného pojetím společnosti podle socialistického režimu.\n\nTrestný čin (u mladistvých pachatelů je nazýván též provinění) je v českém trestním právu jediným základem trestní odpovědnosti. Je chápán jako ucelená množina přesně vymezených znaků, jež musí být všechny naplněny v zákonem předpokládané míře, a to v době spáchání skutku, v němž je trestný čin spatřován. Absence byť i jednoho znaku má za následek, že čin, který se trestnému činu podobá, trestným činem právě pro nenaplnění či nedostatečné naplnění byť i jednoho znaku být nemůže. K trestní odpovědnosti za trestný čin je třeba úmyslného zavinění, nestanoví-li trestní zákon výslovně, že postačí zavinění z nedbalosti.\n\nPodle § 3 trestního zákona (č. 140/1961 Sb. ve znění novel) byl trestný čin pro společnost nebezpečný čin, jehož znaky byly uvedeny v tomtéž zákoně. Tato formulace vyjadřovala jednak překonání praxe, kdy skutkové podstaty trestných činů byly obsaženy i v mnoha speciálních zákonech, jednak vymezení vůči pojetí, v němž by bylo možno trestat činy, které nejsou v zákoně explicitně popsané.\n\nV první, obecné části trestního zákona byly popsány obecné znaky trestných činů, mezi něž patřily\n\nVe druhé, zvláštní části trestního zákona byly definovány znaky takzvané formální skutkové podstaty jednotlivých trestných činů.\n\nTrestní zákoník č. 40/2009 Sb., účinný od 1. ledna 2010, přinesl na rozdíl od předchozí úpravy odlišné pojetí trestného činu. Zatímco dosavadní úprava byla založena na kombinovaném, tzv. \"materiálním\", resp. materiálně-formálním či formálně-materiálním pojetí, aktuální pojetí je označováno jako \"formální\". Podle § 13 odst. 1 je trestným činem protiprávní čin, který trestní zákon označuje za trestný a který vykazuje znaky uvedené v takovém zákoně. Tato definice trestného činu opustila uvádění nebezpečnosti činu pro společnost jako samostatné a nezávislé podmínky trestnosti a sjednotila její posuzování s posuzováním formálního naplnění skutkové podstaty. Při aplikaci trestního zákoníku je ovšem nutné zohledňovat i jednu ze základních zásad trestního práva hmotného, tzv. \"subsidiaritu trestní represe\", kterou lze vyjádřit tak, že trestní odpovědnost má být vyhrazena jen pro nejzávažnější společensky škodlivé činy a jiné společenské a právní nástroje mají mít přednost (např. u majetkových deliktů přichází v úvahu náhrada škody podle občanského práva, sankce za přestupek nebo jiný správní delikt, odejmutí oprávnění vykonávat určitou činnost apod.) \n\nTrestné činy jsou podle tohoto trestního zákoníku rozlišovány na:\n\nV první, obecné části trestního zákona jsou popsány obecné znaky trestných činů, mezi něž patří\n\n\n"}
{"id": "83080", "url": "https://cs.wikipedia.org/wiki?curid=83080", "title": "Pachatel", "text": "Pachatel\n\nPachatel je trestněprávní označení osoby, která je subjektem nějakého trestného činu, protože jej buď přímo sama či prostřednictvím jiného spáchala, pokusila se o něj, případně ho i jen připravovala. Pokud daný trestný čin spáchalo více osob, jde o spolupachatele.\n\nPachatel svým jednáním vždy naplní všechny požadované znaky skutkové podstaty daného trestného činu, nebo jeho pokusu či i jen přípravy, pokud je trestná. Pachatelem je i tehdy, pokud nekoná sám, ale k trestné činnosti využije jinou osobu, která není trestně odpovědná nebo která nebude vědomě daný trestný čin páchat.\n\nOd osoby pachatele je naopak nutno odlišovat další subjekty trestného činu, které jsou v pozici účastníka trestného činu. Jde o \"organizátora\", který spáchání pouze zosnuje nebo řídí, \"návodce\", který pachatele k trestné činnosti přesvědčí, a o \"pomocníka\", který spáchání jen umožní nebo usnadní. Na druhou stranu všichni tito účastníci jsou trestně odpovědní úplně stejně jako samotný pachatel.\n\nAby byl pachatel trestně odpovědný a tudíž i trestně postižitelný, musí kromě spáchání trestného činu splňovat i tato kritéria:\nKromě toho se trestní odpovědnosti může navíc ještě vyhnout tehdy, pokud jsou dány tzv. okolnosti vylučující protiprávnost, např. nutná obrana, krajní nouze nebo oprávněné použití zbraně.\n\n"}
{"id": "83083", "url": "https://cs.wikipedia.org/wiki?curid=83083", "title": "Stálý dvůr mezinárodní spravedlnosti", "text": "Stálý dvůr mezinárodní spravedlnosti\n\nStálý dvůr mezinárodní spravedlnosti (SDMS; anglicky \"Permanent Court of International Justice\") byl prvním celosvětovým soudem. Založen byl na základě článku 14 \"Paktu Společnosti národů\".\n\n\"Statut Stálého dvora mezinárodní spravedlnosti\" byl členy Společnosti národů přijat 16. prosince 1920 \"Signatárním protokolem\" a účinnosti nabyl 8. října 1921. Revidován byl jen jednou, v roce 1929, s účinností od roku 1936.\n\nSoud sídlil v nizozemském Haagu v Paláci míru. Činnost započal 30. ledna 1922 a poslední zasedání se konalo 4. prosince 1939. Kvůli německé okupaci se přemístil do Ženevy, ale ve své činnosti už nepokračoval. Formálně byl rozpuštěn v roce 1946.\n\nJeho nástupcem se stal Mezinárodní soudní dvůr, který je však na rozdíl SDMS orgánem Organizace spojených národů (SDMS orgánem Společnosti národů nebyl).\n\n\nV roce 1934 nizozemská poštovní správa pro potřebu soudního dvora opatřila řadu známek své země přetiskem COUR PERMANENTE DE JUSTICE INTERNATIONALE.\n"}
{"id": "83086", "url": "https://cs.wikipedia.org/wiki?curid=83086", "title": "FL Studio", "text": "FL Studio\n\nFL Studio (dříve FruityLoops) je hudební produkční DAW (z angličtiny Digital Audio Workstation) vytvořený belgickou firmou Image-Line. Hudba je tvořena mixováním audio samplů, digitálních syntetizérů a MIDI signálů.\n\nSystém skládání hudebních smyček je vhodný pro vytváření hudby především elektronického žánru, ale producenti úspěšně využívají program i pro ostatní žánry.\n\nProgram podporuje využití pluginů ve formátech VST, VSTi, VST3, DX a DXi.\nDíky podpoře Re-Wire lze FL Studio spojit s dalšími DAW programy.\n\nPrvní verze programu byla vydána, ještě pod názvem FruityLoops, v prosinci roku 1997. Tehdy se jednalo o jednoduchý sekvenční sampler, který umožňoval vytváření bicích smyček. V každé následující verzi se funkčnost programu rozrůstala o nové funkce. V roce 2003 byla vydána verze 4 a program byl přejmenován z FruityLoops na FL Studio. Důvodem byl spor se společností Kellogs, která vlastnila podobnou značku cereálií. V roce 2011 vychází verze 10 a Image-Line postupně uvolňuje i veřejné beta verze FL Studia 11. V roce 2015 je oficiálně vydána již 12. verze programu, která zároveň poprvé obsahuje i 64bitovou verzi programu a zavádí také vektorový formát grafického uživatelského rozhraní.\nFL Studio je plnohodnotný DAW umožňující skládání hudby. Funkce zahrnují nahrávání audio stop, zachytávání MIDI signálů, vytváření kompozice skladby, využívání VSTi syntetizérů (32 i 64bitové verze), rozdělení zvuků do mixážních stop a vkládání efektů na tyto stopy.\n\nAudio engine podporuje multithreading a vícejádrové procesory.\n\nOd verze 10 program podporuje zápis do notové osnovy ve formátu PDF.\n\nOd verze 11 je možné využívat Performance mode, což je speciální režim přehrávání skladby, určený pro živé vystupování. Přibyla také podpora pro multidotykové displeje.\n\nProgram je rozdělen do několika edic, podle množství obsažených funkcí. Každou edici je možné stáhnout z internetu nebo zakoupit v krabicové verzi. Každou zakoupenou edici (staženou i krabicovou) je možné doživotně zdarma upgradovat.\nDalší verze, které se ovšem graficky i uživatelsky liší, jsou:\n\nUživatelské rozhraní FL Studia je založeno na pěti základních obrazovkách:\n\nVytváření hudby v FL Studiu je založeno na systému smyček. Každá smyčka (pattern), vytvořená v okně Channel Rack nebo Piano Roll, představuje určitou část skladby. Postupným skládáním smyček v okně Playlist, vzniká výsledná skladba. Všechny vytvořené zvuky je možné poslat do mixážního pultu, který umožní změnit výslednou barvu zvuku pomocí několika zabudovaných filtrů a efektů.\n\nFl Studio obsahuje množství pluginů. Nativní pluginy ve formátu Fruity umožňují lepší kontrolu nad jejich ovládáním, než VST nebo DX pluginy.\n\n\nMezi nejznámější producenty používající FL Studio patří:\n\n"}
{"id": "83090", "url": "https://cs.wikipedia.org/wiki?curid=83090", "title": "Minus123minut", "text": "Minus123minut\n\nminus123minut (původně psáno −123 min) je česká hudební skupina, která ve své hudbě propojuje více žánrů, zejména ovšem jazz, blues, funky a world music. Její síla spočívá především v živých vystoupeních, které jsou z velké části tvořené improvizací. Název skupiny vznikl podle slov Zdeňka Bíny zcela náhodně, pouze jako hra slov, a nemá hlubší význam. K popularitě skupiny značně přispěl zisk ceny Akademie populární hudby za rok 1999 v kategorii Objev roku.\n\nSkupina vznikla v roce 1997, kdy po určité době společného hraní kytaristy a zpěváka Zdeňka Bíny a bubeníka Dominika Tůmy přichází jako třetí hráč baskytarista Fredrik Janáček. Ústřední duo Bína–Janáček od té doby zůstává stejné, často se ovšem mění osoba bubeníka. V roce 1999, kdy skupina nahrává první desku Shooba Dooba, je jím Václav Zima. O rok později ho nahrazuje Emil Valach, který ve skupině zůstává až do konce roku 2002 a stačí nahrát desky Try a Home?. Od ledna 2003 až do jara 2008 bubnoval v kapele Martin Vajgl. V dubnu 2008 nastupuje na místo odcházejícího Martina Vajgla nový bubeník Miloš Dvořáček.\n\n21. prosince 2009, krátce po vydání alba – Dream, kapela na svých webových stránkách oznámila rozpad.\n\nPo 7 letech přišla informace \nTurné Minuty 2016 bylo zahájeno účastí na festivalu Votvírák v Milovicích v červnu 2016\n\n\n\n\n"}
{"id": "83094", "url": "https://cs.wikipedia.org/wiki?curid=83094", "title": "Optimismus", "text": "Optimismus\n\nOptimista je člověk, který má sklon vidět a posuzovat věci z té lepší stránky. Tato vlastnost se označuje jako optimismus. Podle Eysenckovy teorie jsou optimističtí především lidé, které označil jako sangviniky. Optimismus lze pro selektivní upravování paměti považovat za neurologickou poruchu. Optimisté jsou většinou vyrovnaní a veselí, jejich hledání lepších stránek a výhod, při nepříjemných situacích a nepříjemnostech obecně, může mnohdy připomínat až ironii nebo černý humor a svými poznámkami dokážou stejně tak zvednout okolí náladu (způsobit nadšení pro věc, nebo alespoň smíření se se skutečností), jako přivádět k šílenství svůj psychologický opak – pesimisty.\n\n\n"}
{"id": "83103", "url": "https://cs.wikipedia.org/wiki?curid=83103", "title": "Mario Botta", "text": "Mario Botta\n\nMario Botta (* 1. dubna 1943 Mendrisio, Švýcarsko) je švýcarský architekt a profesor architektury.\n\nNarodil se v roce 1943 v Mendrisiu, ve švýcarském kantonu Ticino, jehož úředním jazykem je italština. Po ukončení základní školy se v letech 1958 – 1961 vyučil jako kreslič v architektonickém studiu Carloni a Camenish v Luganu. Další studium zahájil v roce 1961 na Liceo Artistico v Miláně a po jeho ukončení v roce 1964 začal studovat architekturu na Istituto Universitario di Architettura (IUAV) v Benátkách, kde získal diplom v roce 1969. Četné zkušenosti získal spoluprací s předními světovými architekty. V Paříži pracoval ve studiu Le Corbusiera, kde se podílel na projektu nové nemocnice v Benátkách. S Louisem Kahnem se setkal v roce 1969 v Benátkách a spolupracoval s ním na výstavě jeho projektu nového Kongresového paláce (Palazzo dei Congressi). Svoji kariéru zahájil otevřením vlastního studia v Luganu. Od roku 1976 je profesorem na Ecole Polytechnique v Lausanne. Jako hostující profesor Yaleovy univerzity, univerzity v Buenos Aires a jinde, přednáší a pořádá workshopy po celém světě, v roce 2005 navštívil Prahu.\n\nTvorba Maria Botty zahrnuje četné rodinné domy ve Švýcarsku, muzea, sportovní a společenské stavby v různých částech světa a též sérii sakrálních staveb, z nichž nejznamější je Synagoga Cymbalista a Centrum židovského dědictví v izraelském Tel Avivu nebo Katedrála v Évry ve Francii. Jeho postmoderní architektura je charakteristická racionálními geometrickými tvary. Pracuje s přírodními materiály, nejčastěji používá přiznaný, neupravovaný beton, cihly a kámen, které někdy kombinuje i v rámci jedné stavby. Jako dekorativní prvek u cihelných fasád používá pruhy a plochy tvořené na koso nebo příčně kladenými cihlami. U sakrálních staveb přivádí světlo do interiéru shora, vrcholovými světlíky.\n\nKromě architektury se věnuje navrhování nábytku a bytových doplňků ze dřeva, kovu a skla.\n\n\n\n\nČestný doktorát mu udělily univerzity dalších světových měst, například Soluň (1996), Buenos Aires (1997), Bukurešť (1997), Sofie (1998) a další.\n\n\n\n\n"}
{"id": "83105", "url": "https://cs.wikipedia.org/wiki?curid=83105", "title": "Paulinie nápojná", "text": "Paulinie nápojná\n\nPaulinie nápojná (\"Paullinia cupana\", syn. \"P. crysan, P. sorbilis\") je keř nebo malý strom z čeledi mýdelníkovité, původem z Venezuely a severní Brazílie. Semena jsou známa jako guarana [gvarana] nebo guaraná [gvaraná].\n\nSemena guarany obsahují stimulanty centrální nervové soustavy.\n\nGuarana hraje důležitou roli v kulturách brazilských kmenů Tupi a Guaraní. Název „guaraná“ je odvozen ze slova \"wara'ná\". Tyto kmeny věří, že tato rostlina je magická, léčí střevní problémy a působí jako prostředek nabytí síly. Vypráví také báji o „Božském dítěti“, které bylo zabito hadem a jehož oči daly vzniknout této rostlině.\n\nPaulinie nápojná je rozšířena v Kolumbii, Venezuele, Peru, Ekvádoru a severní Brazílii.\n\nGuarana je známá pro své povzbuzující účinky, snižuje únavu, udržuje pozornost a bdělost. Je vhodná při nervovém vypětí, při depresích a může se použít při rekonvalescenci po dlouhé nemoci. Může tišit menstruační bolesti. Kladně působí na nervový i tělesný stav, stimuluje mozkové funkce a podporuje mozkovou činnost. Likviduje v těle volné radikály, napomáhá při průjmech. Je vhodná pro studenty, kteří mají před důležitou zkouškou. Guarana zlepšuje paměť a soustředění. Dále může být guarana součástí redukčních diet, protože snižuje chuť k jídlu a stimuluje odbourávání tuků. V Brazílii ji užívají jako afrodiziakum.\n\nSemena guarany se skládají většinou z načervenalých rostlinných vláken a pryskyřice s malým množství oleje a vody.\nGuarana obsahuje i stimulanty theobromin a theofylin a další alkaloidy, jako je kofein (3 – 6 %).\n\n"}
{"id": "83106", "url": "https://cs.wikipedia.org/wiki?curid=83106", "title": "Ratihabice", "text": "Ratihabice\n\nRatihabice je dodatečné schválení právního jednání nebo právního předpisu. V případě, že je ratihabice vyžadována, má právní akt, který ratihabici vyžaduje, nějakým způsobem omezenou platnost. Většinou se jedná o omezení časové, tedy pojetí typu, pokud do nějaké události nebude takové jednání potvrzeno, je neplatné. Plnou platnost zpravidla získává právě tímto dodatečným schválením.\n\nK ratihabici může být několik důvodů a od toho se odvíjí i její provedení a účinky.\n\nZákladním důvodem je překročení pravomoci, tedy stav, kdy někdo jedná něčím jménem, ale překračuje svoji pravomoc. Takové jednání musí být schváleno zpětně, pokud se tak stane, je právním jednáním vázán ten, kdo je schválil. Zavázán je pak \"ex tunc\", tedy nikoli od okamžiku schválení, ale už od okamžiku jednání. Takový způsob je možný nejen v případě, kdy jednající osoba překročí plnou moc, ale i v případě, že jednala bez jakéhokoli oprávnění jednat. Pokud k ratihabici nedojde, je osoba, která takto jednala, zodpovědná za toto jednání a druhá strana na ní může vymáhat vzniklé škody. Forma schválení není předepsána, ale je vhodné zvolit písemnou formu.\n\nDruhým důvodem může být, že ratihabici nařizuje zákon, v českém právu se s tímto setkáme v Ústavě u zákonných opatření Senátu. Ty přijímá Senát v době, kdy je rozpuštěna Poslanecká sněmovna a ještě není zvolena nebo ustavena nová. Po jejím ustavení je ale sněmovna musí schválit, jinak přestávají platit \"ex nunc\", tedy dnem jejich neschválení. Do té doby mají nicméně stejnou platnost a závaznost jako klasický zákon.\n\n"}
{"id": "83114", "url": "https://cs.wikipedia.org/wiki?curid=83114", "title": "Čajovna", "text": "Čajovna\n\nČajovna je veřejné místo, kam se chodí pít čaj. Tento termín se ale také používá pro zvláštní domácí místnosti nebo domky určené k pití čaje například v Japonsku.\n\nPrvní čajovna se na českém území objevila už v roce 1908, kdy cestovatel Joe Hloucha založil spolu se svým bratrem na pražském výstavišti japonskou čajovnu. Nicméně hlavní rozmach čajoven přišel až po roce 1989. Tehdy vznikají první čajovny v dnešní podobě, tedy většinou tichá místa s tlumeným osvětlením, kde se za doprovodu nejčastěji meditativní hudby, hudby New Age nebo world music pijí nejen čaje, ale také jihoamerické maté nebo africký rooibos.\n\nObecně lze říct, že čajovny se snaží vždy navodit pocit intimního a zabydleného prostředí. Snaha vytvořit pro návštěvníky „obývák někde jinde“ je typická. Odráží se to kupříkladu ve způsobu, jakým je používáno osvětlení – to je často velice jemné nebo tlumené. Stejně je tomu i s vnějším světlem. Jen málo čajoven má velká prosklená okna bez záclon.\n\nV českých čajovnách se často podávají malá jídla a téměř vždy se jedná o nekuřácké prostory (s výjimkou vodních dýmek).\n\nK roku 2016 bylo v Česku více než tři sta čajoven. Jejich koncentrace tak zde byla nejvyšší na světě.\n\nV Číně se v čajovnách odjakživa odehrával veškerý společenský život. Čajovna byla vždy jakýmsi zrcadlem čínské společnosti.\n\nV čínských čajovnách, nebo spíše čajových teráskách (čajovny nebyly situovány do uzavřených místností nebo sklepů), bychom marně hledali oázu klidu pro meditaci. Hromadně a hlasitě se tu debatovalo na všechna témata, jaká jen Číňany napadla. Dokonce i za války, kdy bylo na všech veřejných (mnohdy i soukromých) místech trestné mluvit o „věcech státu“, se nesly čajovnami ostré kritiky. Byly centrem konání různých představení, slavných čajových soutěží, utkání řečníků a podobně.\n\nPo válce se však začaly zvyky ubírat jiným směrem. Čína se více otevřela západním vlivům, to způsobilo částečný útěk od čajoven k hospůdkám, kavárnám a hernám. Dnes už se nedá říci, že by byly čajovny centrem veškerého dění. Jejich obliba sice oproti dřívějším časům klesla, a přece si dodnes ponechaly své typické kouzlo a vytříbené způsoby přípravy čajů.\n\n"}
{"id": "83115", "url": "https://cs.wikipedia.org/wiki?curid=83115", "title": "Zaha Hadid", "text": "Zaha Hadid\n\nDame Zaha Mohammad Hadid, DBE, RA (přechýleně \"Zaha Hadidová\"; ; 31. října 1950 Bagdád, Irák – 31. března 2016 Miami, USA) byla britská architektka a malířka iráckého původu, významná představitelka dekonstruktivismu a parametricismu. V roce 2004 obdržela jako první žena v historii prestižní Pritzkerovu cenu za architekturu. Japonskou cenu Praemium Imperiale dostala v roce 2009.\n\nNarodila se v rodině ekonoma a podnikatele, majitele průmyslových podniků Muhammada Hadida (1907-1999), původem z Mosulu. Chodila do internátní školy v Anglii a do církevní dívčí školy ve Švýcarsku. Vystudovala matematiku na Americké univerzitě v Bejrútu (\"American University of Beirut\") a následně v letech 1972–1977 architekturu na \"Architectural Association School of Architecture\" v Londýně.\n\nPůsobila v \"Office for Metropolitan Architecture\". Svůj vlastní architektonický ateliér si založila v Londýně v roce 1980. Studio sídlí v londýnské čtvrti Clerkenwell a v roce 2016 v něm pracovalo 430 zaměstnanců. Zaha Hadid také vyučovala na řadě prestižních škol, věnovala se návrhům interiéru a nábytku, designu a scénografii. V roce 1999 vytvořila scénu pro turné skupiny Pet Shop Boys.\n\nV březnu 2016 podlehla infarktu v nemocnici v Miami v USA. Architektonické studio Zahy Hadid – Zaha Hadid Architects se rozvíjí i po její smrti.\n\nJejí první projekty, sportovní klub v Hongkongu či opera v Cardiffu zůstaly jenom na papíře. Vycházela z dekonstruktivismu, její návrhy se vyhýbaly pravým úhlům a měly ostré hrany. Prvním realizovaným projektem byla v roce 1993 hasičská stanice firmy Vitra ve Weilu nad Rýnem v Německu. Postupně se dostala k plynulými liniím a postavila skokanský můstek v Bergiselu u Innsbrucku v Rakousku a terminál příměstské dopravy ve Štrasburku ve Francii.\nPrůlomovou byla stavba Rosenthalova střediska pro současné umění v Cincinnati (Ohio, USA). Poté následovaly realizace vědeckého centra Phæno ve Wolfsburgu, budova automobilky BMW v Lipsku, lanovka v Innsbrucku, výstavní areál v Zaragoze (Španělsko), Muzeum MAXXI v Římě a operní dům v Kantonu (Čína). Mezi jejími posledními projekty byly egyptský pavilon na Expo 2010 v Šanghaji a Aquatic Centrum, plavecký stadion pro olympijské hry v Londýně.\n\n\"Stav k 30. květnu 2016\"\n\n\n\n\n\n"}
{"id": "83116", "url": "https://cs.wikipedia.org/wiki?curid=83116", "title": "Live After Death", "text": "Live After Death\n\nLive After Death je první živé album heavy metalové kapely Iron Maiden se zpěvákem Brucem Dickinsonem. Prvních 13 stop bylo nahráno v \"Long Beach aréně\" v Kalifornii v březnu 1985, posledních pět stop bylo nahráno v \"Hammersmith Odeon\" (dnes \"Hammersmith Apollo) v Londýně, v říjnu 1984. Sestavu tvořili Harris/Murray/Dickinson/Mcbrian/Smith. Album většinou bývá zařazováno mezi dva nejlepší živáky kapely (spolu s albem Rock in Rio\"').\n\nIntro před skladbou Aces High je část Churchillova projevu z britského parlamentu z 4. června 1940;\n\"„… We shall go on to the end, we shall fight in France, we shall fight on the seas and oceans, we shall fight with growing confidence and growing strength in the air, we shall defend our Island, whatever the cost may be, we shall fight on the beaches, we shall fight on the landing grounds, we shall fight in the fields and in the streets, we shall fight in the hills; we shall never surrender …“\"\nVše napsal Steve Harris, krom uvedených výjimek.\n\n\n"}
{"id": "83119", "url": "https://cs.wikipedia.org/wiki?curid=83119", "title": "Igor Kurčatov", "text": "Igor Kurčatov\n\nIgor Vasiljevič Kurčatov (\"И́горь Васи́льевич Курча́тов\"; – 7. února 1960) byl sovětský fyzik. Hlavní vědecký vedoucí pracovník atomové problematiky v SSSR, jeden z propagátorů využití atomové energie pro mírové účely. Je pokládán za otce sovětské atomové bomby.\n\nNarodil se ve městě Sim na Urale v Ufimské oblasti, otec pracoval jako zeměměřič v zemědělsko-lesnickém závodě, matka byla učitelka. V roce 1908 se rodina přestěhovala do Simbirska, kde v roce 1911 Igor začal studovat na gymnáziu. V roce 1912 se přesunuli do Simferopolu. Vedle studií na gymnáziu se Igor vyučil zámečníkem a přivydělával si, aby podpořil rodinu. V roce 1920 maturoval s vyznamenáním a byl přijat na fyzikálně-matematickou fakultu Tauridské univerzity v Simferopolu. Po jejím absolvování se zapsal v roce 1923 na kurz na fakultě námořního inženýrství Petrohradského polytechnického institutu. V létě roku 1924 pracoval v hydrometeorologickém středisku ve Feodosiji. Svou první vědeckou práci věnovanou \"elektrické vodivosti pevných dielektrik\" vypracoval pod vedením profesora Obolenského v Pavlovské magneticko-meteorologické observatoři. Stal se asistentem na katedře fyziky Ázerbájdžánského polytechnického institutu v Baku. Na doporučení svého vedoucího, profesora Usatého, získal místo pomocné vědecké síly ve Fyzikálně-technickém institutu v Leningradu u akademika A. F. Ioffeho. Studoval zde vlastnosti krystalů \"Seignettovy soli,\" což vedlo k objevu \"piezoelektřiny.\" Zaměřil se na dielektrika a nedávno objevený fyzikální jev feroelektřiny.\n\nV roce 1927 se oženil s Marinou Sinělnikovou, sestrou svého kolegy a přítele Kirila Sinělnikova.\n\nZačal se věnovat vědecké práci jako řádný docent a později profesor Leningradského fyzikálně-technického ústavu. Jako jeden z prvních vědců v SSSR se od r. 1932 začal věnovat fyzice atomového jádra. V r. 1933 vedl komisi na první všesvazové konferenci o atomovém jádru konané v Leningradu za účasti předních sovětských a zahraničních vědců. Pomáhal budovat nové pracoviště nukleární fyziky v Charkově na Ukrajině. Byl spolupracovníkem fyzikálního oddělení Radiového ústavu. V r. 1936 byl v Leningradském fyzikálně-technickém ústavu učiněn objev izomeru uměle vytvořených jader. Při studiu nukleárních reakcí, vznikajících bombardováním atomových jader neutrony, sledoval I. V. Kurčatov umělou radioaktivitu u řady látek. Objevil přitom se svým bratrem a s L. I. Rusinovem a L. V. Mysovským důležitý jev — nukleární izomerii bromu. Důkladným a všestranným zkoumáním tohoto jevu pomocí originální metodiky připravil půdu k vytvoření teorie nukleární izomerie. Podílel se na sestavení prvního cyklotronu, který byl v SSSR v r. 1939.\n\nV prvním období velké vlastenecké války byl pověřen úkolem zajistit obranu lodí před magnetickými minami. Za splnění tohoto úkolu dostal v r. 1942 Státní cenu. V září 1943 se stal řádným členem Akademie věd.\n\nOd září 1942 se podílel na rozvoji sovětské nukleární fyziky a techniky, především na vývoji atomové bomby. V letech 1943-1945 byly práce vedeny v rámci laboratoře č. 2 Akademie věd a zpočátku měly výlučně výzkumný charakter. Dohlížel na ně osobně Stalin. Koncem roku 1944 se do činnosti laboratoře zapojily vojenské orgány obrany státu, byl vytvořen zvláštní výbor pro atomovou energii pod vedením B. L. Vannikova. Kurčatov se podílel na vědecké i technické části projektu, který měl podporu stranického vedení státu. Rozvoj atomové energie a její praktické využití se stalo jedním z prvořadých odvětví v SSSR. Byly sestrojeny první jaderné reaktory, vybudován kombinát Majak. 29. srpna 1949 byl proveden první výbuch atomové bomby v SSSR. Kurčatov se podílel také na vzniku první vodíkové bomby, vyzkoušené v r. 1953. \n\nV polovině padesátých let 20. století se Kurčatov zabýval problematikou řízené termojaderné reakce. Současně usiloval o mírové využití jaderné energie, jehož výsledkem byla výstavba první jaderné elektrárny na světě v Obninsku u Moskvy v roce 1954. V lednu 1956 přednesl v britském atomovém středisku Harwell jako člen doprovodu sovětských státníků při jejich oficiální návštěvě ve Velké Británii přednášku o rozvoji výzkumu řiditelných termonukleárních reakcí v SSSR, Skončilo tím období přísného utajování výsledků v oblasti jaderného výzkumu mezi Východem a Západem. Přednáška byla počátkem výměny zkušeností vědců při využívání nukleární energie k mírovým účelům. \n\nAkademik Kurčatov se zapojil také do veřejného života v SSSR. Byl poslancem Nejvyššího sovětu SSSR, byl dále delegátem na XX. a XXI. sjezdu KSSS. Členem komunistické strany byl od r. 1948.\n\nV únoru 1960 přijel do sanatoria Barvicha u Moskvy, aby navštívil přítele akademika Charitona. Přisedl na lavičku, pohovořili a když se odmlčel, pohlédl Chariton na Kurčatova, který byl již mrtev; příčinou byl vmetek (srdeční embolie).. Po smrti bylo tělo spáleno a popel uložen v nekropoli u Kremelské zdi na Rudém náměstí v Moskvě.\n\nZa své zásluhy byl akademik I. V. Kurčatov mnohokrát vyznamenán. Byl trojnásobným Hrdinou socialistické práce, pětkrát mu byla udělena státní cena SSSR, dvakrát Řád rudého praporu, byl laureátem Stalinovy a Leninovy ceny.\n\nByl po něm pojmenován radioaktivní prvek s protonovým číslem 104 jako Kurčatovium (Ku), dnes je však preferováno pojmenování Rutherfordium (Rf) po novozélandském jaderném fyzikovi Ernestu Rutherfordovi.\n\nJeho jméno dodnes nesou dvě města poblíž jaderných elektráren: Kurčatov v Kurské oblasti ve středním Rusku a Kurčatov v Kazachstánu.\n\nByl po něm pojmenován také Kurčatovův institut, vedoucí sovětská a později ruská výzkumná instituce na poli jaderné energie, sídlící v Moskvě. \n\n"}
{"id": "83128", "url": "https://cs.wikipedia.org/wiki?curid=83128", "title": "Zrak", "text": "Zrak\n\nZrak je smysl, který umožňuje živočichům vnímat světlo, různé barvy, tvary. Pro člověka je to smysl nejdůležitější, asi 80 % všech informací vnímáme zrakem. Zrak je zaměřen především na vnímání kontrastu, proto dovoluje vidění kontur předmětů, jejich vzdálenost a významně se podílí na orientaci v prostoru.\n\nVlastní vnímání světla je založeno na citlivosti zrakových pigmentů (např. rodopsin) na světlo. Světlem se zrakové pigmenty rozkládají, čímž zahájí řetěz chemických reakcí, které vedou k převedení signálu na elektrický potenciál, vzruch, který přenáší informaci do zrakových center mozku. Fotoreceptory lidského oka jsou citlivé na světelné vlny v rozsahu 400–760 nm. Absolutní práh citlivosti je 10 J, což odpovídá energii jednoho jediného fotonu.\n\nRodopsin je zřejmě nejvýznamnější oční pigment zodpovědný za vnímání světla, ale nikoliv jediný. V čípkách se vyskytují především tzv. jodopsiny, které umožňují barevné vidění. Mechanismus jejich funkce však je podobný.\n\nRodopsin je transmembránový protein složený z proteinové složky opsinu a karotenové složky retinalu. Retinal je schopný \"cis-trans\" izomerie. \"Cis\" konfigurace retinalu je pevně vázána na lysinový zbytek opsinového proteinu a představuje klidový stav. Retinal je však schopen prudce reagovat na dopadající fotony světla. Když totiž dojde k absorpci světla \"cis\"-retinalem, změní se na all-\"trans\" izomer a uvolní se do cytoplazmy. Změnou konformace rodopsinu se aktivuje G protein transducin. Ten aktivuje cGMP fosfodiesterázu, která rozkládá cGMP na otevřený GMP. Když však v tyčinkách není cGMP, dojde k uzavření sodíkových iontových kanálů, a tak dochází k hyperpolarizaci membrány. To inhibuje synapse na tyčinkových buňkách a vede to k zastavení produkce jistých neurotransmiterů. Jejich nedostatek způsobí depolarizaci membrány nervových buněk v sítnici a vznik akčního potenciálu v očním nervu. Následně dojde k dodání této informace do mozku.\n\nRetinal je derivát vitamínu A. Při jeho nedostatku se zpomalí adaptace na tmu (kdy je nutná syntéza většího množství pigmentů), výsledkem je šeroslepost. Zraková ostrost je schopnost odlišit dva body v prostoru. Závisí na schopnosti optického aparátu zaostřit paprsky na sítnici, ale také na průhlednosti oka, intenzity osvětlení a hustotě a zapojení fotoreceptorů v daném místě sítnice. Minimální zorný úhel ve žluté skvrně, kde je největší množství čípků, je 1 úhlová minuta – vzdálenost obrazů na sítnici je pak pouhých 5 μm, mezi dvěma podrážděnými světločivými buňkami je jedna nepodrážděná.\n\nSmyslovým orgánem je oko (oculus), které je složeno z oční koule a přídatných orgánů. Vlastní světločivná vrstva oka, sítnice, obsahuje fotoreceptory, vysoce specializované světločivé buňky, tyčinky a čípky. Ty jsou zanořeny v pigmentovém epitelu, který zajišťuje jejich výživu a světelnou izolaci. Člověk má v každém oku přes 100 miliónů světločivých buněk.\n\nK dokonalosti zrakového vnímání jsou nezbytné části oka tvořící jeho optický systém (rohovka, komorová voda, čočka, sklivec), který soustřeďuje paprsky tak, aby jejich ohnisko bylo na sítnici.\n\nZraková ostrost dravců a kočkovitých šelem je mnohem větší, než u člověka. Jsou ale živočichové, kteří vnímají jenom světlo a tmu, nebo jsou úplně slepí.\n\nVnímání barev zajišťují čípky. V normálním lidském oku existují tři druhy čípků, lišící se barevnými pigmenty a citlivostí k vlnovým délkám, které určují jednotlivé barvy. Čípky lidí vnímají červenou, zelenou a modrou barvu. Normální lidské vidění je tedy trichromatické, vidění barvoslepých lidí je např. dichromatické (dva druhy čípků). Málo známým faktem je, že se u některých lidí vyskytuje i opak barvosleposti, tedy čtyři druhy čípků.\n\nVšichni živočichové nevnímají barvy stejně jako člověk. Trichromatické vidění je výsada primátů. Většina savců má pouze dichromatické vidění, jako barvoslepí lidé. Je známým faktem, že pes je barvoslepý – ale ne úplně, vidí dobře červenou a žlutou barvu. Kůň nemá čípky citlivé na červenou barvu. Naproti tomu ptáci, plazi a ryby mají obvykle tetrachromatické vidění, tedy čtyři druhy čípků. Člověk a ostatní primáti vnímají barvy od modré po červenou, tedy světlo s vlnovou délkou zhruba od 400 do 700 nanometrů. U ptáků je citlivost mírně posunuta k modrým barvám. Hlubinné ryby mají citlivost hlavně na modrou barvu, která proniká pod mořskou hladinu nejhlouběji. Motýli vidí ultrafialové světlo s vlnovou délkou kratší než 400 nanometrů, ale nevidí naopak červenou. Někteří hadi vidí široké spektrum barev od ultrafialové až po infračervenou (nad 700 nanometrů), navíc na vnímání tepla oběti mají někteří na hlavě i další specializovaný orgán, mimo oči.\n\nPři setmění (šeru) dojde k rozšíření zornice, aby se do oka dostalo co nejvíc světla. Citlivost oka na světlo se zvyšuje. Protože jsou čípky méně citlivé, ve tmě přestáváme vidět barvy.\n\nNěkteří živočichové (šelmy, zvířata s noční aktivitou, žralok, ale i kráva nebo kůň) mají za sítnicí vrstvu buněk (nebo vláken) schopných odrážet světlo. Tato vlákna umožňují lepší vidění za šera, protože světelné paprsky, které projdou sítnicí, se odrazí a procházejí sítnicí zase nazpět, takže mohou podráždit fotoreceptory dvakrát.\n\nOdražené světlo je příčinou „svítících očí“ těchto zvířat.\n\nU zraku dochází především k poruchám ostrosti, poruchám vnímání barev a celkovému oslabení zraku. Poruchy ostrosti jsou způsobeny špatnou akomodací oční čočky. Je to:\nŠpatné rozlišování barev je způsobeno chybnou činností čípků nebo tyčinek. Důsledkem špatné činnosti tyčinek je šeroslepost, tedy omezená schopnost vidění za šera. Při špatné činnosti čípků člověk ztrácí schopnost vidět barvy. Přitom jen asi jeden člověk ze 100.000 vidí pouze v odstínech šedé, ostatní barvoslepí pouze nerozlišují některé odstíny. Nejčastější je zaměňování červené se zelenou, méně časté je zaměňování žluté s modrou.\n\nPokud je zrak oslaben mluvíme o slabozrakosti, při úplné ztrátě zraku hovoříme o slepotě.\n\nVnímání prostoru je umožněno polohou očí, kdy do každého oka dopadá mírně odlišný obraz, z nichž se v mozku skládá prostorový obraz prostředí. Částečně ho ovlivňuje i zaostřování oční čočky, které pomáhá odhadnout vzdálenost, takže i jednooký člověk má určitou prostorovou orientaci.\n\nPokud má živočich oči po stranách hlavy, získává tím široký přehled okolí (a možnost uvidět včas hrozící nebezpečí), který je však velmi plochý (kopytníci, kytovci aj.). Naopak poloha očí vedle sebe umožňuje dokonalý prostorový přehled, ale užší rozhled (šelmy, primáti, dravci).\n\n\n"}
{"id": "83139", "url": "https://cs.wikipedia.org/wiki?curid=83139", "title": "Antimonit", "text": "Antimonit\n\nAntimonit (Haidinger, 1845), chemický vzorec SbS, je kosočtverečný minerál. Další možný název je stibnit, starší české pojmenování je leštěnec antimonový.\nNázev pochází z řeckého slova \"anthémon\" – květina, podle tvaru krystalových drúz.\n\nAntimonit vzniká na nízkoteplotních až středněteplotních hydrotermálních ložiskách často společně s dalšími minerály jako galenit, baryt, pyrit, sfalerit, kalcit, či zlato. Výjimkou ale nejsou ani metasomatická ložiska uložená ve vápencích a žulách.\n\nTvoří nejčastěji stébelnaté až paprsčité agregáty, které jsou často vertikálně rýhované. Jen v minimálním počtu případů se vyskytuje celistvý či zrnitý. Největší (až 60 cm dlouhé a 5 cm široké) a nejkrásnější krystaly byly nalezeny v Japonsku.\n\n\nberthierit, bismutin, pyroluzit, manganit, galenit\n\nrealgar, auripigment, cinabarit, galenit, pyrit, markazit, arsenopyrit, cervantit, kalcit, ankerit, baryt\n\nAntimonit se těží v dolech, či lomech jako důležitá ruda. Největším světovým producentem antimonitu je v dnešním světě Čína.\n\nNejdůležitější ruda pro získávání antimonu, ale často se těží i pro svůj vysoký podíl zlata. Prvek je pak využíván k výrobě mnohých slitin, pro legování ocelí, které jsou odolné proti korozi, impregnaci látek, na výrobu keramiky, či v barvířství. Je součástí elektrolytu v autobateriích, na výrobu polovodičů., v medicíně, pyrotechnice atd. Ve starověku byl po rozemletí na jemný prášek používán jako líčidlo na oči. Sulfid antimonitý se také přidává na hlavičky zápalek jako oxidační činidlo pro rychlejší a bezpečnější reakci na hlavičce. Dopomáhá při tření k alotropické difuzi červeného a bílého fosforu, díky svým oxidačním vlastnostem udržuje chemickou rovnováhu po celou dobu reakce (redukuje bazicity a oxiduje acidity).\n\nVe světě se častěji objevují jen omezená ložiska antimonitu, jeho velikostně významná ložiska jsou velmi řídká a vzácná.\n\n\n\n"}
{"id": "83141", "url": "https://cs.wikipedia.org/wiki?curid=83141", "title": "Kyselina acetylsalicylová", "text": "Kyselina acetylsalicylová\n\nKyselina acetylsalicylová (lat. \"acidum acetylsalicylicum\") je aromatická karboxylová kyselina, derivát kyseliny salicylové. Za normální teploty je to bílá krystalická látka, mírně rozpustná ve vodě na slabě kyselý roztok. Používá se k léčbě bolesti (analgetikum), proti horečce (antipyretikum) a potlačuje zánět (antiflogistikum). Byla první látkou z takzvaných nesteroidních antiflogistik. Snižuje agregaci (shlukování) krevních destiček, čehož se rovněž využívá k léčbě (antiagregans). Je nejstarším synteticky připraveným léčivem, běžně používaným např. pod obchodními názvy Aspirin, Acylpyrin, Anopyrin aj.\n\nV minulosti se získávala z vrbové kůry, kde je obsažena (poprvé roku 1832).\n\nKyselina acetylsalicylová se připravuje dvoustupňovou syntézou z běžně dostupného fenolu. V prvním stupni se Kolbeho-Schmittovou reakcí fenolu s oxidem uhličitým za vysokého tlaku a za přítomnosti nadbytku hydroxidu sodného připraví disodná sůl kyseliny salicylové, z níž se volná kyselina uvolní působením kyseliny sírové:\n\nZahříváním kyseliny salicylové s acetanhydridem za přítomnosti kyseliny fosforečné jako kyselého katalyzátoru se esterifikuje fenolický hydroxyl, čímž vzniká kyselina acetylsalicylová:\n\nDíky přítomnosti karboxylové skupiny v molekule působí kyselina acetylsalicylová jako středně silná kyselina. Ve vodném roztoku, ale i působením vzdušné vlhkosti se hydrolyzuje. Při tomto procesu se odštěpuje acetylová skupina, čímž vzniká kyselina octová a kyselina salicylová.\n\nHydrolýza probíhá v kyselém prostředí. Vzhledem ke kyselé povaze samotné sloučeniny se v tomto případě jedná o autokatalýzu. Proto jsou dlouho skladované přípravky obsahující kyselinu acetylsalicylovou cítit po kyselině octové.\n\nTato reakce probíhá i v lidském žaludku. Vzhledem k tomu dochází při užívání většího množství léčiv obsahujících kyselinu acetylsalicylovou k mírnému překyselení žaludku. Proto se do některých léčivých přípravků (např. \"Anopyrin\") přidávají pufrující látky (zejména aminokyselina glycin nebo uhličitan vápenatý), které kyselost žaludečních šťáv upravují.\n\nKyselina acetylsalicylová se používá samostatně nebo v kombinacích jako analgetikum, antipyretikum a antiflogistikum, tedy při horečnatých stavech, zánětech, lehčích revmatických problémech, při bolestech hlavy, svalů, kloubů apod. Protisrážlivého účinku se využívá při ischemické chorobě ke snížení rizika vzniku infarktu myokardu. Používá se i při akutním infarktu myokardu.\n\nPodle výsledků některých studií může mít dlouhodobé podávání i řadu dalších efektů, může protektivně působit např. v prevenci demence nebo karcinomu tlustého střeva. Jde však o závěry zatížené značnou nejistotou, a proto nelze tato zjištění pokládat za dostatečně silná pro doporučení paušálního užívání. Ukazuje se, že pak je ale těžší kolorektální karcinom léčit.\n\nKyselina dráždí trávicí trakt a může tak způsobit nebo zhoršit žaludeční vředy a krvácení do žaludku. Vzhledem ke svému vlivu na krevní destičky může zpomalit srážení krve nebo vyvolat silnější menstruační krvácení u žen. Krvácivost však způsobuje všeobecně. Při dlouhodobém užívání, často společně s jinými léky proti bolesti, může vést k chronické nefritidě a následnému selhání ledvin. Může vyvolat astmatický záchvat.\n\nPři vyšších dávkách může způsobit závratě, zvonění v uších, poruchy sluchu nebo bolesti hlavy a pocení.\n\nPři dlouhodobém užívání zvyšuje aktivitu jaterních enzymů.\n\nU dětí může způsobit vzácný, ale smrticí Reyův syndrom.\n\nU některých lidí vyvolává alergické reakce.\n\nUžívání kyseliny acetylsalicylové se nedoporučuje při známé přecitlivělosti na salicyláty, při chorobné krvácivosti, při chirurgických zákrocích spojených s větším krvácením, při vředové nemoci žaludku, při průduškovém astmatu a v posledních třech měsících těhotenství. Vzhledem k riziku Reyova syndromu se nedoporučuje podávání dětem do 15 let.\n\nV průběhu gravidity se kyselina acetylsalicylová nesmí podávat ani dlouhodobě, ani ve vysokých dávkách! Po 36. týdnu jsou kontraindikovány i malé dávky. Může posunout termín porodu inhibicí porodních kontrakcí, způsobuje předčasné uzavření ductus arteriosus Botalli, u novorozenců může vzniknout intrakraniální krvácení a mateřské krevní ztráty mohou být zvýšeny. Podle epidemiologických výsledků dlouhodobé podávání k. acetylsalicylové těhotným ženám zvyšuje perinatální mortalitu.\n\nPro kočky a psy je toxická, proto se pro jejich léčbu doporučuje užívat jen výjimečně a pod stálou kontrolou veterináře.\n\nKyselina acetylsalicylová zesiluje účinek látek snižujících srážlivost krve (např. warfarin), při souběžné hormonální léčbě zvyšuje riziko krvácení ze zažívacího traktu, zvyšuje účinek i nežádoucí účinky jiných léků používaných při léčbě revmatických onemocnění. Dále zesiluje účinek léků používaných při léčbě cukrovky a zesiluje nežádoucí účinky methotrexátu a sulfonamidů. Naopak snižuje účinek léků působících na močový systém.\n\nProti horečce, bolesti a zánětu se u dospělých užívá podle potřeby jednotlivá dávka 500–1000 mg až 4krát denně. Při prevenci infarktu myokardu se užívá dlouhodobě 100–200 mg denně.\n\nMaximální denní dávka kyseliny acetylsalicylové pro dospělého člověka je 4 g.\n\nPředávkování kyselinou salicylovou může vést až ke smrti. Příznakem otravy může být pískání v uších, bolesti břicha, hypokalemie (snížená koncentrace draslíku v krvi), hypoglykemie (snížená hladina glukózy v krvi), zrychlené dýchání, nepravidelný tep, snížené svalové napětí, halucinace, zmatenost, křeče, selhání ledvin, kóma a smrt.\n\nPředávkování může být akutní nebo chronické. Akutní předávkování způsobuje smrt ve 2 % případů. Chronické předávkování je smrtelné ve 25 % případů.\n\nNejčastější příčinou smrti při předávkování je otok (edém) plic.\n\nUdává se nejnižší smrtelná dávka při podání ústy u dětí LD = 104 mg/kg, u dospělých lidí LD = 294 mg/kg. V laboratorních zvířat byly zjištěny smrtné dávky při podání v potravě u myši LD = 250 mg/kg, u krysy LD = 200 mg/kg, při podání intraperitoneálně u myši LD = 167 mg/kg, u krysy 340 mg/kg.\n\nPodstata funkce kyseliny acetylsalicylové nebyla dlouho známa. Teprve v roce 1971 anglický lékař John Robert Vane zjistil, že tato látka nevratně inhibuje enzym cyklooxygenázu (COX), který je v organismu odpovědný za syntézu prostaglandinů a tromboxanů. Nevratnost inhibice je způsobena přenosem acetylové skupiny z molekuly kyseliny acetylsalicylové na koenzym; jiná nesteroidní antiflogistika tento druh enzymů inhibují reverzibilně (vratně). Za objev mechanismu účinku aspirinu dostal Vane v roce 1982 Nobelovu cenu a byl povýšen do šlechtického stavu.\n\nProstaglandiny jsou látky působící jako tkáňové hormony, klíčové při průběhu zánětu i při vnímání bolesti (přenosu nervových vzruchů do mozku). Protože kyselina acetylsalicylová blokuje jejich tvorbu, potlačuje i projevy zánětlivých reakcí a horečku. Neléčí příčinu onemocnění, ale potlačuje přirozenou reakci organismu.\n\nTromboxany jsou látky tvořené v krevních destičkách, při uvolnění způsobují vazokonstrikci (zúžení cév) a shlukování krevních destiček, čímž se podílejí na srážení krve. Kyselina acetylsalicylová blokuje především tvorbu tromboxanu A, čímž se vysvětluje její schopnost fungovat jako prostředek proti srážlivosti krve. Dochází také k blokování syntézy protrombinu, což dále přispívá ke snížení srážlivosti krve.\n\nJsou známy dva typy cyklooxygenázy, označované COX 1 a COX 2. První typ (COX 1), tzv. konstituční forma enzymu, je mj. zodpovědná za ochranu sliznice v trávicím traktu. Proto její potlačení může vyvolávat nežádoucí účinky kyseliny acetylsalicylové zejména v žaludku, např. přispívat k rozvoji žaludečních vředů. Dále se COX 1 podílí na funkci trombocytů a činnosti ledvin, je také součástí regulačních mechanismů krevního oběhu aj. Druhý typ, COX 2, je indukovaný enzym, vytvářející se v lokálních zánětlivých ložiscích. Vzhledem k tomu, že reguluje především tvorbu prostaglandinů, které mj. snižují hladinu steroidů a triacylglycerolů, vysoké dávky kyseliny acetylsalicylové při dlouhodobém podávání naopak přispívají ke zvyšování rizika výskytu infarktu myokardu.\n\nUž v 5. století př. n. l. si řecký lékař Hippokratés povšiml, že odvar z kůry vrby bílé (\"Salix alba\") tiší bolest a snižuje horečku. Použití vrbové kůry jako léku je zmíněno i ve starých sumerských a egyptských textech. Stejně tak používali kůru vrby k léčbě horečky a zimnice indiáni v Severní Americe a staří Keltové a Germáni v Evropě.\n\nLéčivé účinky vrbové kůry byly na dlouhou dobu zapomenuty. Teprve v roce 1763 byly znovuobjeveny anglickým reverendem Edwardem Stoneem, který svůj výzkum dokazující schopnost vrbové kůry snižovat horečku předložil Královské lékařské společnosti.\n\nPrvní pokusy o izolaci účinné látky uskutečnili dva italští chemici Brugnatelli a Fontana v roce 1826. Teprve v roce 1828 extrahoval německý farmakolog Johann Buchner z vrbové kůry žlutě zbarvenou látku, kterou nazval \"salicin\", podle latinského rodového jména pro vrbu – \"Salix\". O rok později, 1829 se francouzskému farmaceutovi Henrimu Lerouxovi podařilo získat glykosid salicin (2-(hydroxymethyl)fenyl-β-D-glukopyranosid) v čisté krystalické formě. V roce 1838 pak italský chemik Raffaele Piria, působící na Sorbonně v Paříži, připravil skutečnou účinnou látku, kyselinu salicylovou, která je oxidačním produktem aglykonu (salicylaldehydu) přírodního glykosidu salicinu. Salicylaldehyd se při podávání odvaru z vrbové kůry uvolňoval hydrolýzou glykosidu působením kyseliny chlorovodíkové v lidském žaludku a oxidací se postupně z části přeměňoval na kyselinu salicylovou.\n\nSalicin, který se získával také z květů tužebníku, měl však vedlejší účinky: byl velmi hořký, dráždil žaludek a způsoboval průjmy, někdy dokonce smrt. Ani přeměna kyseliny salicylové na kyselinu acetylsalicylovou, kterou ze salicylanu sodného a acetylchloridu připravil v roce 1853 francouzský chemik Charles Frederic Gerhardt pracující ve Štrasburku, nevedla k podstatnému zlepšení vlastností tohoto léku, protože výchozí látka připravená z rostlinného materiálu nebyla příliš čistá. Jeho objev upadl v zapomnění.\nDalší cestu otevřel teprve v roce 1859 objev levné výroby kyseliny salicylové z fenolu, který učinil německý chemik Hermann Kolbe. Od té doby začala být kyselina salicylová, přestože podobně jako salicin vzhledem k značné kyselosti dráždila trávicí trakt, široce používána jako protirevmatický a protihorečnatý lék. Až v roce 1897 Felix Hoffmann, další německý chemik, který pracoval pro německou firmu Bayer, vyrobil znovu derivát kyseliny salicylové esterifikací fenolické hydroxyskupiny. Jím připravená, tentokrát čistá kyselina acetylsalicylová měla mnohem méně vedlejších účinků. Hoffmannův nadřízený, židovský chemik Arthur Eichengrün v roce 1949 prohlásil, že Hoffman pouze postupoval podle jeho pokynů a že autorství mu nebylo přiznáno kvůli pozdějšímu vzestupu nacistického režimu. Tato verze byla v roce 2000 potvrzena na základě studia laboratorních záznamů. Kyselina acetylsalicylová se tak stala první syntetickou účinnou látkou léků.\n\nDne 6. března 1899 byla patentována pod obchodním jménem \"Aspirin\".\n\n\n"}
{"id": "83150", "url": "https://cs.wikipedia.org/wiki?curid=83150", "title": "Nižbor", "text": "Nižbor\n\nNižbor ( původně Miesenburg) je obec nacházející se ve Středočeském kraji, okrese Beroun, necelých 7 km severozápadně od Berouna. Žije zde obyvatel. Obec leží v Křivoklátské vrchovině, v údolí řeky Berounky. Obec se až do roku 1946 jmenovala Nová Huť (někdy též Nová Huť u Berouna nebo Nová Huť pod Nižborem).\n\nNižbor leží na místě, kde se kříží poledník (14° v. d.) a rovnoběžka (50° s. š.); tento průsečík se nachází uprostřed obce, jen několik metrů severně od zámku.\n\nPrvní písemná zmínka o Nižboru (\"Acta apud Missembt\", tj. „Dáno na Nižboru“) pochází z 27. září 1265, kdy král Přemysl Otakar II. vydal na zdejším hradě zakládací listinu města Poličky. Z původně německého jména \"Miesenburg\", čili „hrad nad Mží“ se postupně (\"Myzburk\", \"Nyžburk\") vyvinul nynější český název. Základem obce se stala železná huť, založená v roce 1512 rytířským rodem Ottů z Losu. Ti měli tehdy v držení i hrad. Lidé přicházeli za prací a stavěli si v okolí hutě domy. Jelikož již jednu huť provozovali v nedalekém Hýskově, nazvali tu zdejší Nová Huť. Konec chodu železárny způsobila velká povodeň roku 1872 a pád vídeňské burzy roku 1873. Obec se od 16. století do roku 1925 jmenovala Nová Huť, mezi lety 1925-1946 Nová Huť pod Nižborem a teprve od roku 1946 nese současný název Nižbor.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Nová Huť pod Nižborem \"(přísl. Nižbor, 1514 obyvatel, poštovní úřad, telegrafní úřad, telefonní úřad, četnická stanice, katol. kostel)\" byly v roce 1932 evidovány tyto živnosti a obchody: biograf Sokol, obchod s cukrovinkami, galanterie, 2 holiči, 4 hostince, kolář, Dělnický konsum, kovář, 2 krejčí, 2 obchody s lahůdkami, lihovar, 2 obuvníci, 2 pekaři, pila, povoznictví, 2 pojišťovací jednatelství, porodní asistentka, 8 rolníků, 2 řezníci, sklárna, 7 obchodů se smíšeným zbožím, 2 stavební družstva, obchod se střižním zbožím, 3 trafiky, 2 truhláři, 2 velkostatky (Fürstenberg, Správa státních lesů), 2 obchody s uhlím, 3 zahradnictví.\n\nV obci Stradonice \"(přísl. Krkavčí Hora, 477 obyvatel, samostatná obec se později stala součástí Nižboru)\" byly v roce 1932 evidovány tyto živnosti a obchody: cihelna, 3 hostince, konfekce, kovář, krejčí, 2 obuvníci, obchod s lahvovým pivem, 7 rolníků, řezník, 2 obchody se smíšeným zbožím, švadlena, trafika.\n\nObec Nižbor se skládá ze tří částí na třech katastrálních územích:\n\nVýznamným průmyslovým podnikem v obci je sklárna, jejímž majitelem byl bývalý senátor Jiří Rückl. Obyvatelé dojíždějí za zaměstnáním především do Berouna. V obci je základní a mateřská škola, zdravotní středisko, pošta a samoobsluha. Obec je plynofikována. \n\nNižbor je východiskem turistických tras směrem na Křivoklátsko i do údolí potoka Loděnice, řeku Berounku využívají vodáci. Nedaleko od Nižboru se také do Berounky zleva vlévá potok Vůznice, který protéká stejnojmennou národní přírodní rezervací.\n\nDopravní síť\n\nVeřejná doprava 2011\n\n\nV obci žije herec a moderátor Tomáš Hanák. Po komunálních volbách v roce 2006 se stal i jedním ze zastupitelů obce. Žije zde také známý návrhář Osmany Laffita a bývalý senátor a majitel skláren Jiří Rückl. Ve spádové obci Stradonice žil do své smrti spisovatel František Nepil.\n\n"}
{"id": "83151", "url": "https://cs.wikipedia.org/wiki?curid=83151", "title": "Kdo seje vítr", "text": "Kdo seje vítr\n\nKdo seje vítr (anglicky \"Inherit the Wind\") je divadelní hra inspirovaná tzv. Opičím procesem, kterou napsali Jerome Lawrence a Robert Edwin Lee; měla premiéru na Broadwayi v lednu 1955. Podle hry dále vznikly čtyři stejnojmenné filmy.\n\nHra (a filmové zpracování) nebyly vytvořeny jako přesný popis historických událostí, ale obsahují značnou míru umělecké licence; jejich cílem byla spíše kritika mccarthismu prostřednictvím historické analogie.\n\nHra je inspirována soudním procesem, který v roce 1925 probíhal v městě Dayton v Tennessee. V tomto procesu byl mladý profesor John T. Scopes obžalován z porušení nedlouho předtím přijatého Butlerova zákona, který zakazoval ve všech veřejných školách ve státě vyučovat teorie popírající stvoření světa Bohem podle popisu uvedeného v Bibli a vyučovat Darwinovu teorii evoluce.\n\n\n"}
{"id": "83152", "url": "https://cs.wikipedia.org/wiki?curid=83152", "title": "Realista", "text": "Realista\n\nRealista je označení pro člověka, který uvažuje a jedná věcně, má smysl pro skutečnost, je sebekritický stejně jako je kritický k okolí a umí hodnotit situaci s nejvěrnější dostupnou vazbou na dané okolnosti.\n\nJe jakýmsi středem mezi optimistou a pesimistou, tedy nevidí věci ani „černě“ ani „růžově“ – dokáže alespoň přibližně odhadnout šance u věcí a událostí, ve kterých pravděpodobně uspěje a ve kterých ne, a připravit se na tyto eventuality.\n"}
{"id": "83154", "url": "https://cs.wikipedia.org/wiki?curid=83154", "title": "Norman Foster", "text": "Norman Foster\n\nNorman Robert Foster (Lord Foster of Thames Bank) (* 1. června 1935, Manchester, Spojené království) je britský architekt a designér.\n\nNarodil se v Británii ve městě Reddish v dělnické rodině. Už jako dítě projevoval velké výtvarné nadání a už na škole se zajímal o architekturu, zvláště pak o práce Franka Lloyda Wrighta nebo Ludwiga Miese Van Der Roha. Poté, co v šestnácti letech opustil školu, pracoval v Manchesteru v záložně, a poté se připojil k vojenské službě v Royal Air Force. Po skončení služby, v roce 1956, vystudoval na Manchesterské univerzitě architekturu a územní plánování a později studoval na Univerzitě v Yale ve Spojených státech. \n\nPo škole jezdil rok po Spojených státech a čerpal inspiraci. Když se vrátil zpět do Británie v roce 1963, založil architektonickou firmu jménem Team 4 a později Foster and Partners. Od svého tvůrčího debutu s Willisovou budovou, navrhl mnoho významných staveb v Británii a po celém světě. Získal více než 190 ocenění za svou práci a získal více než 50 národních a mezinárodních cen v soutěžích. Do šlechtického stavu byl povýšen roku 1990. V roce 2002 obdržel od Mezinárodní unie architektů (UIA) prestižní Cenu Augusta Perreta.\n\nDnes, Foster + Partners spolupracuje se svými spolupracovníky inženýrství integrovat komplexní počítačové systémy s nejzákladnější fyzikální zákony, jako je proudění. Tento přístup vytváří inteligentní, efektivní struktury jako Swiss Re ústředí v Londýně na 30 St Mary Axe, přezdívanou \"okurka\", která je šetrná k životnímu prostředí. Ušetří až 40% energie za rok. Foster se odráží od dřívější sofistikované konstrukce, stroji ovlivňoval high-tech vizi. Jeho styl se od té doby se vyvinul úžasně ostrými hranami-modernosti. Foster v současné době sedí ve správní radě pro architektonickou charitu článku 25, kteří navrhují postavit a řídit inovativní, bezpečné, udržitelné budovy v některých z nejvíce nehostinných a nestabilních oblastí světa. Byl rovněž ve správní radě Nadace architektury.\n\n\n"}
{"id": "83157", "url": "https://cs.wikipedia.org/wiki?curid=83157", "title": "Josef Kučera (voják)", "text": "Josef Kučera (voják)\n\nPlukovník Josef Kučera (15. ledna 1916, Cerhovice – 14. listopadu 1952, Praha) byl český voják a jedna z obětí komunistického teroru.\n\nVystudoval Vyšší hospodářskou školu v Plzni a poté absolvoval základní vojenskou službu a posléze další vojenské vzdělávání. Okupace ho zastihla v hodnosti poručíka. Opustil armádu a pracoval jako dělník ve výtopnách ČSD. 5. května 1945 byl opět povolán do Československé armády. V roce 1946 se oženil a v roce 1947 se mu narodil syn. 2. prosince 1950 byl coby štábní kapitán vyhozen z armády a ještě týž den zatčen. Čtyři měsíce po zatčení se mu narodila dcera. Ve vykonstruovaném procesu byl v červnu 1952 odsouzen k doživotnímu vězení, což bylo po odvolání prokurátora změněno na trest smrti. Peníze, které mu rodina posílala do vězení, byly zabaveny na úhradu rakve. Vyšší vojenský soud v Příbrami ho rehabilitoval a prezident Václav Havel jej v roce 1991 povýšil in memoriam na plukovníka.\n\n"}
{"id": "83161", "url": "https://cs.wikipedia.org/wiki?curid=83161", "title": "Martin Hampl", "text": "Martin Hampl\n\nProf. RNDr. Martin Hampl, DrSc., (* 2. srpna 1940), je český geograf, žák Jaromíra Korčáka, autor desítek prací jak v oblasti základního výzkumu (hierarchické uspořádání reality, klasifikace reálných systémů, teorie geografických systémů, sociálněgeografická regionalizace, vývoj systému osídlení, geografické aspekty společenské transformace aj.), tak i v oblasti výzkumu aplikovaného (perspektivy rozvoje vybraných měst, koncepce územně správního členění, regionalizace pracovních trhů aj.). V současnosti působí na Katedře sociální geografie a regionálního rozvoje Přírodovědecké fakulty UK. Jeho syn Ing. Štěpán Hampl (* 1969) je developer a manažer v oblasti financování nemovitostí.\n\nMartin Hampl je autorem teorie hierarchie reality, která zdůrazňuje vytváření stále nových nositelů diferenciace, zatímco u vývojově nižších jevů dochází prostřednictvím difúzních procesů k postupnému poklesu rozdílů mezi regiony.\n\n\n\n\n"}
{"id": "83165", "url": "https://cs.wikipedia.org/wiki?curid=83165", "title": "Killers (album, Iron Maiden)", "text": "Killers (album, Iron Maiden)\n\nKillers je druhé studiové album heavy metalové kapely Iron Maiden. Je to první album kapely s kytaristou Adrianem Smithem a zároveň\nposlední studiové album se zpěvákem Paulem Di'Annem, který díky problémům s alkoholem a drogami kapelu opustil. Samostatně vyšly singly \"Wrathchild\" a \"Twilight Zone\" (Tato skladba se objevuje pouze na americkém vydání alba). Většinu skladeb napsal Steve Harris ještě před vydáním jejich debutového alba.\n\nPokud není uvedeno jinak, autorem všech skladeb je Steve Harris.\n\n\n\n"}
{"id": "83173", "url": "https://cs.wikipedia.org/wiki?curid=83173", "title": "Ontologický důkaz existence Boha", "text": "Ontologický důkaz existence Boha\n\nOntologický důkaz existence Boha nebo přesněji ontologický argument je myšlenkový postup, který chce filosoficky zdůvodnit víru v Boha tím, že dokáže jeho existenci. \n\nAutorem této myšlenky je arcibiskup Anselm z Canterbury, který ji ve svém díle \"Proslogion\" (\"Proslogium seu Alloquium de Dei existentia\") vyjádřil (jako oslovení Boha) takto:\n\nAnselmův spis je psán jako oslovení Boha a určen „bratřím“, patrně v klášteře, aby podpořil jejich víru. Není tedy původně míněn jako nepochybný a definitivní důkaz. Proto jej středověcí teologové, například Tomáš Akvinský většinou nepřijali a uvažovali o jiných „cestách“, tj. postupech. Tomáš jich nabízí pět:\n\nPostupy, podobné Anselmovu, hojně rozvíjela novověká metafyzika. Obdobný postup, založený na pravdivosti Boží, užívá Descartes, v jiné podobě Leibniz a další metafyzikové, a to už jako důkazy.\n\nPrvním logickým kritikem Anselmova postupu byl jeho současník, mnich Gaunilo z Marmoutiers, který poukázal na nemožnost dokázat existenci „největšího ostrova“ (pokud si představíme největší myslitelný ostrov, neznamená to ještě, že tento ostrov existuje).\n\nNedostatečnost Anselmova důkazu vyzdvihl z jiné stránky Blaise Pascal, podle něhož víra v křesťanském slova smyslu není jen teoretickým přesvědčením o existenci Boha: \n\nZásadní kritiku ontologického důkazu provedl Kant, který odmítl zamlčený předpoklad tohoto postupu, totiž že skutečné bytí či „věc sama“ by mohla být jen atributem, který lze k myšlené věci přidat. Anselmův postup totiž předpokládá, že „to, nad co nic většího nelze myslet,“ už nějak je („v nahlédnutí“) a skutečné bytí je vůči tomu jen něco navíc. Právě tento předpoklad pak umožňuje vyhrotit myšlenku jako spor. \n\nZ čistě logického hlediska lze Anselmův postup kritizovat také proto, že předpokládá, že množina „všeho, co lze myslet“ je přísně uspořádaná a má tedy „nejvyšší“ prvek. Ani tento předpoklad nelze přijmout jako samozřejmý, například v matematické teorii množin. Naopak modálně logickou verzi toho argumentu vyvinul Kurt Gödel.\n\nPřesto měl Anselmův pokus nesmírný význam pro vývoj evropského (západního) myšlení. Anselm byl patrně první křesťanský myslitel, který rehabilitoval pojem „teolog“ a „teologie“ ve smyslu racionální vědy a odvážil se o Bohu tímto způsobem přemýšlet a argumentovat. Ontologický argument se sice dnes převážně odmítá jako důkaz, jako velmi zajímavý myšlenkový postup je však i dnes předmětem odborné diskuse, která probíhá i na internetu.\n\n\n"}
{"id": "83174", "url": "https://cs.wikipedia.org/wiki?curid=83174", "title": "Tři Dvory", "text": "Tři Dvory\n\nTři Dvory jsou obec ve Středočeském kraji. Leží na silnici č. 322 přibližně 4 km východně od Kolína. V roce 2011 zde bylo evidováno 359 adres. Žije zde obyvatel.\n\nTři Dvory je také název katastrálního území o rozloze 4,55 km.\n\nPrvní zmínky o obci jsou z roku 1387.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Tři Dvory \"(769 obyvatel)\" byly v roce 1932 evidovány tyto živnosti a obchody: galanterie, holič, 3 hostince, kolář, 2 kováři, 2 krejčí, 3 půjčovny mlátiček, obuvník, 2 pekaři, 14 rolníků, řezník, slévárna, 3 obchody se smíšeným zbožím, spořitelní a záložní spolek, trafika, 3 truhláři, zednický mistr, žehlírna.\n\nV obci je školka, místní knihovna, fotbalové hřiště, prodejna elektroniky a přírodní koupaliště. Působí v ní několik zájmových spolků. Přes obec prochází modrá turistická značka a kolem koupaliště vede cyklotrasa č. 24 (Labská cyklotrasa). Mezi Třemi Dvory a Kolínem vede podél silnice č. 322 asfaltová cyklostezka s veřejným osvětlením.\n\nVodovod je v obci zaveden od roku 1991, pevné telefonní linky byly rozšířeny a uloženy do země roku 1995 a podtlaková kanalizace uvedena do provozu v prosinci roku 1997. Plynofikace obce byla dokončena v roce 2004\n\nDopravní síť\n\nVeřejná doprava 2011\n"}
{"id": "83180", "url": "https://cs.wikipedia.org/wiki?curid=83180", "title": "Neviditelný pes", "text": "Neviditelný pes\n\nNeviditelný pes je první český ryze internetový deník; vychází pravidelně od 23. dubna 1996. \n\nVydavatelem Neviditelného Psa je od počátku výhradně Ondřej Neff. Později začalo přispívat několik externích spolupracovníků, dnes Ondřej Neff udržuje např. podstránku \"Hyena\", kde jsou publikovány rubriky \"Psí stručně\", \"Český politický cirkus\" a \"Jak život jde\". \n\nTrvalými rubrikami vedle Neviditelného Psa byly Zvířetník a Sci-fi. Zvířetník původně vedla manželka Ondřeje Neffa Michaela Neffová, po její smrti v létě 2002 ho převzala Dagmar Ruščáková. Za její správy se Zvířetník rozšířil o nové, ne zcela zvířecí rubriky a stal se oproti politicky zaměřenému Psu jakýmsi klubem dobré vůle. \nNa hlavní straně jsou v sekci \"Moudro dne\" řadu let uváděny každodenně obměňované aforismy Pavla Kosorina. \n\nBritské listy vznikly jako rubrika na Neviditelném psu Ondřeje Neffa, kde 29. 7. 1996 vyšlo jejich první vydání. Zakladatelem a vydavatelem byl v letech 1996–2001 Jan Čulík. V roce 1999 se Britské listy na výzvu Ondřeje Neffa osamostatnily a od roku 2001 je jejich vydavatelem Občanské sdružení Britské listy (OSBL).\n\nV rubrice Sci-fi (nyní Sarden), kterou od roku 2005 do roku 2013 vedl Pechy (Jan Pechanec), v současnosti Sirius (Martin Stručovský) vychází řada knižních a filmových recenzí, ukázek původní tvorby a odkazů na různé scifistické akce. Dále jsou zde umístěny životopisy, drby, pozvánky, reportáže, povídky, rozhovory s autory apod. Od založení 26. května 2000 patří k nejstarším samostatným informačním webům o fantastice v České republice.\n\nVelmi rozsáhlou část Neviditelného psa tvoří také diskuse k jednotlivým článkům. Tyto diskuse původně nebyly moderované a nevyžadovaly registraci. V počátcích Neviditelného psa neexistovala cenzura diskuzí, kromě velmi krátkého období v roce 2003 (během volby Václava Klause prezidentem), kdy byly diskuze dočasně zcela zrušeny.\n\nTechnické provedení diskuzí bylo nejprve velmi střídmé, diskuze byly řazeny pouze podle času. Od roku 2005, s přechodem k novému technickému provozovateli, jsou diskuse strukturovány do vláken (\"threadů\").\n\nDalší zlom nastal v září 2006, kdy redakce pozměnila politiku vkládání příspěvků. Důvodem byla zvláštnost tamějších diskuzí: určitá skupina diskutérů se vzájemně znala, diskutovala spolu přátelsky a slušně, dokonce pořádala setkání v reálném světě. Výhodou takového prostředí bylo, že se v něm příliš nedařilo nesnášenlivým diskuzím, které se vyskytují na jiných serverech. Nevýhodou naopak bylo, že diskuze pod určitým článkem často a rychle sklouzla k úplně jinému tématu a znemožnila tak diskuzi k článku, jev nazývaný „Klondike“. Podle některých čtenářů začala redakce bez upozornění mazat komentáře. Po několika dnech byly pak zpětně smazány komentáře, které se nevztahovaly k tématu článku a jejich autorům byly zablokovány IP adresy. Smazány byly i některé příspěvky uživatelů, kteří postup redakce kritizovali. Skupina zablokovaných a jejich příznivců proti tomuto postupu protestovala, jiné hlasy politiku redakce podpořily. \n\nOd 15. února 2010 se Neviditelný pes ve spolupráci s Lidovými novinami rozhodl zavést registraci diskuzních příspěvků pod skutečným jménem a adresou.\n\nPo založení byl Neviditelný pes financován Ondřejem Neffem. Po několika letech se objevila internetová reklama. Z počátku značné příjmy klesly poté, co se účinnost reklamy na internetu neprokázala a došlo k přesycení trhu. V současnosti reklama pokrývá provozní náklady.\n\nPlacený přístup nebyl nikdy, ani experimentálně, zaveden.\n\n"}
{"id": "83182", "url": "https://cs.wikipedia.org/wiki?curid=83182", "title": "Etruské náboženství", "text": "Etruské náboženství\n\nEtruské náboženství bylo polyteistické náboženství Etrusků, které později ovlivnilo některé prvky římského náboženství. Předpokládá se, že toto náboženství vzniklo až na území Itálie, jisté je že mytologie s ním spojená nese některé maloasijské prvky a je na ní patrné vzájemné ovlivnění s řeckou mytologií.\n\nEtruské náboženství bylo poměrně ponuré, hlavní důraz byl kladen na posmrtný trest za lidské činy. Prakticky nejsilnější představou byla představa podsvětí, ze kterého se na zem dostává celá řada démonů, kteří nejsou dobří ani zlí. Právě tito démoni dostávají člověka z „říše živých“ do podsvětí, což je vnímáno jako negativum. Posmrtný život byl obdobou života na zemi a byl pravděpodobně závislý na tom jak byl člověk pochován. To vedlo ke stavbě luxusních, zpravidla rodinných, hrobů, které pak byly často lepší a prostornější než domy. Hroby byly zdobeny nástěnnými malbami a vybaveny nábytkem. V hrobě a především na sarkofágu byla mrtvá osoba prezentována taková jak měla vypadat v posmrtném životě. Nedocházelo k typizaci postav, ani k jejich idealizaci. Většina etruských hrobů byla vyloupena již v době úpadu etruských městských států.\n\nEtruskové věřili, že celý svět je ovlivňován Boží mocí, která jedná nepřetržitě a ve všech oblastech přírody. Tuto moc mohly oběti a jiné služby naklonit ku prospěchu lidí.\n\nVelký důraz se kladl na věštění. Další výraznou představou bylo silné přesvědčení o konečnosti jejich národa, tento chiliasmus byl velmi silný a prakticky se s podobně silným kultem svého konce nesetkáme v jiném náboženském systému.\n\nV přírodě bydlelo mnoho fantastických bytostí (bůžků, polobohů, atd.). Etruské náboženství (stejně jako všechna náboženství vznikající v Itálii) si dlouhou dobu podrželo nepersonifikované, ale pojmenované přírodní síly. Podle těchto italských náboženství člověka obklopuje celá řada duchů. Lide předpokládali, že existuje prakticky pro každou činnost několik dobrých a několik zlých duchů (viz náboženství starověké Itálie). Etruskové jako první v této oblasti přišli s teorií personifikovaných (ať do lidské či zvířecí podoby) duchů. Takový přístup má pro společnost několik výhod, je možno mít nižší počet bohů a umožňuje stavbu chrámů a tím vytvoření nějakého systému.\n\nCo se týká víry, tak Etruskové věřili, že život člověka je určován jednak „božskou osudovou vůlí“ a jednak přírodou - duchy. Z toho vycházela jejich periodizace času, pod vliv těchto dvou prvků spadalo určité časové období u přírodních sil to bylo 120 let a u vůle pak devadesát let. Tyto epochy se prolínaly, z čehož Etruskové vypočítávali saecula, tj. něco jako století (nejednalo se o stoletou, či jiným počtem roků danou periodu).\n\nCo se kosmologie a náhledu na život týká, Etruskové věřili, že svět i nebe rozděleny na území, kterým vládnou jednotliví bohové. Tento obraz světa se odrážel na všech věcech, např. na nalezeném modelu jater, podle kterých věštili, lze nalézt rozdělení na místa, která platí jednotlivým bohům, kteří pomocí právě svého území projevují svá přání a vůli. Zdá se, že Etrusky otázky vzniku světa a lidí příliš netrápili proti nevytvořili nějaký propracovaný systém toho co bylo před nimi. Jediný výraznější doklad o těchto představách lze nalézt v obřadu zakládání měst, který později převzali Římané. Etruskové kolem budoucího města vyorávali brázdu a vyznačili dvě osy (severojižní a východozápadní), protože věřili, že přesně kolem těchto dvou os, vznikl svět.\n\nNa etruském náboženství, jejich mytologie není známa do té míry, aby ji bylo možno takto posoudit, nese jasné rysy staroitalských přírodních božstev (Catha, Tivrt, Usil, atp.), nicméně se zde objevuje i indoevropský vliv (Tinia, Uni, prakticky všechny trojice a systém trojic). Dále je patrný Řecký vliv (Aritimi, Menrva, Pacha), navíc se zde objevují i řečtí hrdinové Homérovského Řecka. Zpětně řecké náboženství reagovalo na etruské vlivy. Tyto dva směry se později střetly v náboženství římské říše, kde vytvořily jednolitou mytologii.\n\nZ vlivu staroitalských božstev se usuzuje, že svoje náboženství Etruskové zformovali až v Itálii, zároveň lze předpokládat, že přišli, nebo alespoň jejich část z asijského prostředí a přinesli si sebou základní prvky. Otázkou je, kde se vzal netypicky silný kult mrtvých a pro jejich náboženství typický chiliasmus. Velmi zajímavou otázkou je, jak moc měli propracovanou mytologii. Vzhledem k některým zachovaným příběhům lze usuzovat, že měli rozpracovánu pouze mytologii, která se jich přímo týkala a otázky vzniku světa, vesmíru a raného lidstva je příliš netrápili. Tato otázka bude možná zodpovězena po rozluštění jejich řeči.\n\nO tomto náboženství si základní představu tvoříme jednak na základě římských pramenů a jednak na základě obřadů převzatých Římany. Dále pak z etruského umění a z dochovaných nápisů.\nZ římské literatury jsou nejcennějšími prameny Suetoniovo \"De anno Romanorum\" (O římském roku) Varronovo dílo a Ciceronovo dílo \"De natura deorum\".\n\nPro Etrusky bylo magické číslo tři, proto se jejich bohové seskupovali do trojic, základní systém měl tři trojice, které byli doplněny jednou speciální lidskou trojicí.\n\nDo základní trojic patří, hlavní nebeská trojice složená z bohů Tinia (římský Jupiter), Uni (římská Juno) a Menrva (římská Minerva). Vznik takovéto trojice muž, žena, panna je velmi obvyklý a lze říci, že se tento typ prosadil téměř ve všech kulturách kolem egejského moře. U Etrusků se dominantní silou stal blesk, proto se blesk stal hlavním atributem a zbraní bohů, každý z těchto bohů mohl používat jeden blesk, pouze Tinius mohl používat tří druhů blesků. První druh blesku mohl používat dle vlastních potřeb, na použití druhého potřeboval souhlas ostatních bohů a o třetí se nějak dělil s bohy osudu, o kterých se prakticky nic neví. Zvláštností je pak literární dílo, které měl lidem zjevit Tages, vnuk Tinia - \"Tagetické spisy\" (do latiny přeloženy jako \"Disciplina Etrusca\". Toto dílo pojednává o výkladu blesků a věštění z jater.\n\nProtipólem nebeské trojice byla trojice pozemská složená z boha vína Liberia (Fuflunse) a bohů úrody Ceres a plodnosti Libery. Třetí trojicí byla trojice podsvětí, z níž.známe pouze dvě jména Mantus (někdy též Veiovis nebo Dis) a Mania.\n\nTrojici bohů lidských činností reprezentoval bůh obilí Satri (někdy je pokládán pouze za ducha), bohyně plodnosti Turan a bůh ohně Sethlans.\n\nSystém duchů byl výrazně složitější než božské trojice a často je nesmírně těžké odlišit boha od ducha. Všeobecně se za vládce duchů považuje bohyně osudu Nortia. Za dalšího významného ducha bývá považován Mars - ochranný duch kmene a pomocník jejich bojovníků, kterého převzali Římané.\n\nPokud Etruskové hovořili o bozích obecně používali výraz ais nebo eis (plurál byl aisar nebo eisar). V případě, že mluvili o konkrétním bohu používali výraz flere. Místu, kde se nalézali bohové bylo posvátné (fanu nebo luth, mezi těmito termíny byl nějaký rozdíl, který nám pravděpodobně uniká). Za posvátné místo byly považovány i hroby a chrámy (takové místo bylo označováno jako favi).\n\nPoblíž hrobů a někdy i domů byly, podle jejich víry, duše předků. Tento systém se pravděpodobně vyvinul z lárů a penátů. Každý muž měl svého ducha (hinthial), tento způsob nahlížení souvisí se systémem géniů. U Etrusků byl propracován do velkých detailů, muž mohl svého hinthiala rozzlobit a ten pak odešel, poté ho musel muž udobřit, není zcela jasné zda nemohl získat nějakého jiného.\n\nEtruskové byli velmi silně věřící, římští spisovatelé je často považovali za nejzbožnější národ vůbec. Etruskové věřili, že dochází ke každodennímu styku s bohy, proto se prakticky žádná činnost neobešla bez nutnosti porady s bohy, dále věřili, že každá věc má svůj význam a že vyjadřuje vůli jednotlivých bohů.\n\nEtruští kněží byli rozděleni jak hierarchicky, tak podle specializace na jednotlivé bohy (resp. jejich skupiny). Za nejvýznamnější byli haruspikové, kteří věštili z vnitřností zvířat a úderu hromu.\n\nDalší významnou skupinou byli augurové, kteří věštili z letu ptáků a zobání kuřat. Tito věštci si udrželi svůj vliv i v Římě a ve 4. století proti tomuto způsobu věštění vydal dekret císař Constantinus I. a v 7. století vydal podobný dekret papež.\n\nEtruské náboženství mělo pro tehdejší společnost obrovský význam a prakticky nic se nedělo bez věštby či nějakého obřadu. Římané jejich náboženství převzali, ale nečinili tak nějak důsledně, kulty jednotlivých bohů si upravovali podle své potřeby a postupně je mísili se zvyky dalších náboženství. Toto náboženství se Římanům přebíralo poměrně snadno, protože systém jejich víry byl prakticky shodný.\n\nTento výčet není úplný, je jisté, že jména všech etruských bohů nejsou známa. Navíc lze říci, že i jejich funkce nelze přesně definovat, protože v jednotlivých městech vznikala celá řada odlišností. V jednotlivých městských státech nebyli vyznáváni všichni bohové.\n\n\n\n\n\n\n"}
{"id": "83196", "url": "https://cs.wikipedia.org/wiki?curid=83196", "title": "Ikarie XB 1", "text": "Ikarie XB 1\n\nIkarie XB 1 je první a jediný snímek československé kinematografie v žánru klasické (hard) science fiction.\n\nRežisér Jindřich Polák natočil snímek v roce 1963 podle románu \"K Mrakům Magellanovým\" polského spisovatele Stanisława Lema. Děj se odehrává v roce 2163, kdy se hvězdolet Ikarie XB 1 s početnou vědeckou posádkou vydává hledat život na planety v soustavě Alfa Centauri. Snímek získal ocenění na mezinárodních filmových festivalech a byl také uváděn s anglickým dabingem a upraveným závěrem v kinech USA (pod názvem \"Voyage to the End of the Universe\").\n\nHlavní postavy ztvárnili Zdeněk Štěpánek, Radovan Lukavský, Dana Medřická, Miroslav Macháček a další.\n\nPíše se rok 2163 a po osmi letech příprav se kosmická loď Ikarie XB 1 se 40 vědci a astronauty na palubě vydává na svou cestu za hledáním života na planetách v soustavě Alfa Centauri. Seznamujeme se s velitelem lodi Abajevem, jeho zástupcem MacDonaldem, vědcem Anthonym a jeho zastaralým robotem a ostatními členy posádky.\n\nPo čtyřech měsících cesty slaví posádka Anthonyho narozeniny. Scéna oslavy byla tvůrci pojata velmi futuristicky, posádka předvádí, jak bude vypadat tanec ve 22. století. Oslava je však přerušena poplachem. Automatický řídící systém lodi hlásí neznámé těleso. Posádka cizí těleso analyzuje a po přiblížení je vidět, že se nepochybně jedná o kosmické plavidlo talířového tvaru. Velitel rozhodne vyslat expediční raketu se dvěma průzkumníky na palubě. Když se průzkumníci dostanou na palubu cizí lodi, zjistí, že jde o plavidlo ze Země, patrně z 20. století. V prostorách lodi naleznou mrtvé lidi, smrt je zastihla při hraní karet o peníze. Průzkumníci zjistí dále, že posádka byla zabita smrtícím plynem, který vypustil velitel lodi, když docházel kyslík. Při dalším průzkumu loď automaticky aktivuje jaderné zbraně, které má na palubě, a vzápětí exploduje; oba průzkumníci zahynou. Tato část děje je silně protiválečně zaměřená a řada kritiků tvrdí, že je také poplatná době a režimu, za jakého film vznikl.\n\nKapitán pověří dva členy posádky (Svenson a Michal), aby provedli usazení nového expedičního modulu na povrchu Ikarie. Zanedlouho se u Svensona a Michala začnou projevovat příznaky záhadné nemoci. Oba během práce upadají do spánku. Když je ale posádka probere, zdají se v pořádku. Nemoc se však rychle rozšíří mezi celou posádku, všichni jsou náhle velmi vyčerpaní a postupně ztrácejí síly. Původ nemoci je zjištěn, když Anthony zjistí, že Ikarie prolétá kolem záhadné tmavé hvězdy, jejíž záření způsobuje útlum biochemických reakcí v živých organismech. Posádka postupně usíná, působení tmavé hvězdy má trvat 60 hodin. MacDonald nevěří, že se posádka opět probudí, a rozhodne se Ikarii obrátit zpět k Zemi. Abajev jej na poslední chvíli zadrží a všichni upadají do tvrdého spánku.\n\nLoď pokračuje v původním kurzu se spící posádkou. Ta se však náhle probouzí. Všechno se zdá v pořádku, ale posádka zjišťuje, že spala pouze 25 hodin. Anthony pozoruje, že mezi Ikarií a tmavou hvězdou vzniklo silové pole, které zadržuje záření. U Svensona, který byl spolu s Michalem vystaven na povrchu plavidla přímému záření hvězdy, se objevuje těžká nemoc z ozáření. Michal zešílí a chce se vrátit zpátky na Zemi. Uzavře se v části paluby, poškodí loď a nekomunikuje s posádkou. MacDonald se k němu dostane větracími šachtami a přesvědčí ho, aby se vrátil k posádce. Lodní lékař oba muže zachrání.\n\nSilové pole se pohybuje spolu s Ikarií, která dolétá k bílé planetě, na které posádka objevuje život. V poslední scéně filmu je vidět, jak se skrz mraky přibližuje hustě osídlený a industrializovaný povrch planety. V americké verzi filmu se místo těchto záběrů objevuje letecký pohled na jižní Manhattan a Sochu svobody.\n1963 – velká cena Zlatá kosmická loď (Mezinárodní festival vědecko-fantastických filmů Terst, Itálie).\n\nV červnu 2016 byl film uveden znovu do distribuce poté, co byl podroben digitální restauraci.\n"}
{"id": "83200", "url": "https://cs.wikipedia.org/wiki?curid=83200", "title": "Zoologická zahrada a botanický park Ostrava", "text": "Zoologická zahrada a botanický park Ostrava\n\nZoologická zahrada a botanický park Ostrava se nachází v ostravské Stromovce na území městského obvodu Slezská Ostrava. Je členem Unie českých a slovenských zoologických zahrad, členem Unie botanických zahrad České republiky, Evropské asociace zoologických zahrad a akvárií a Světové asociace zoologických zahrad a akvárií. Svou rozlohou 100 hektarů je druhou největší zoologickou zahradou v Česku (po chomutovské).\n\nPodrobné informace o historii Zoologické zahrady v Ostravě je možné nalézt v knize 50 let Zoo Ostrava či 60 let Zoo Ostrava.\n\nV červenci 1947 projednala odborová organizace a závodní rada dolu Zárubek návrh na vybudování \"Parku oddechu\". Ten se měl nacházet na pozemcích OKD v Kunčičkách o celkové rozloze 6,5 ha. Na území mezi Starou a Jubilejní kolonií mělo být kromě parku postaveno také koupaliště. Park byl založen rozhodnutím závodní rady 4. února 1948 a hned 15. února 1948 byl ustaven \"Pracovní výbor pro zřízení sadu a koupaliště v Kunčičkách\" v čele s Ing. arch. E. Galuzskou.\n\nPrakticky celý park byl vybudován formou brigád, kterých se zúčastnili pracovníci dolů Zárubek a Alexander, dále obyvatelé Kunčiček a zbytku Ostravy. Připojila se také školní mládež. V roce 1948 bylo postaveno prvních 600 metrů škvárových cest a začala výstavba přírodního amfiteátru. Roku 1949 se začaly stavět dva tenisové kurty a volejbalové hřiště. V červenci téhož roku bylo za přítomnosti tehdejšího primátora Josefa Kotase slavnostně otevřeno dětské brouzdaliště. Na podnět Bohumila Vítka, který stál u zrodu myšlenky vytvoření parku v roce 1947, se v parku objevila první zvířata. Jednalo se o srnce a dvě srny, pět bažantů, několik pávů a další ptactvo. Jejich prvním ošetřovatelem byl právě Bohumil Vítek.\n\nNa jaře 1950 došlo k postavení bažantí voliéry (56 m²), ptačí voliéry a skleníku (24 m²) pro zimování ptactva. Dne 9. července téhož roku byla otevřena hotová sportoviště a ke Dni horníků byl dokončen přírodní amfiteátr s elektrickým osvětlením.\n\nRok 1951 byl pro budoucí zoologickou zahradu klíčový. V lednu navštívili Ostravu pracovníci Ministerstva informací a osvěty, kteří sondovali možnost založení řádné zoologické zahrady. Ačkoliv se o její existenci vedly v Ostravě různé diskuze a městští úředníci počítali s jinou variantou, bylo při další návštěvě pracovníků ministerstva doporučeno zahájit výstavbu zoo. Delegaci z Prahy tentokrát doplnili také odborníci z pražské zoo a Národního muzea. Součástí doporučení byl také úkol vyhledat vhodnou lokalitu pro výstavbu definitivní zoologické zahrady.\n\nNa 83. řádné schůzi rady Jednotného národního výboru v Ostravě (JNV), která se konala dne 15. června 1951, bylo doporučeno, aby plenární zasedání JNV schválilo převzetí zoologické zahrady v Kunčičkách do trvalé správy a údržby, a to se zpětnou platností od 1. května 1951. Na 11. řádném plenárním zasedání JNV konaném 26. října 1951 bylo doporučení rady přijato (usnesení číslo 371.5.-11.651-VII/1). Toto datum je oficiálním datem zřízení ostravské zoo. Dne 15. července 1951 byl \"Park oddechu\" přejmenován na \"Hornický sad Maxima Gorkého\".\n\nAreál v Kunčičkách se stále doplňoval o inženýrské sítě a další stavby. Nejvýznamnější z nich byl medvědinec, který obýval párek medvědů hnědých darovaných pražskou zoo. Medvědinec byl klecového typu; ke dvěma výběhům přiléhala zděná ubikace se čtyřmi boxy. Dalšími stavbami byly dřevěné stáje pro koně a poníky, šestidílná ptačí voliéra a bažantí voliéra. Postupně byly vybudovány klece pro mývaly, veverky a lišky, dále voliéry pro papoušky a kanáry a další ptáky a holubník.\n\nV roce 1952 byla u osvětové komise JNV zřízena subkomise pro zoo, jejímž předsedou byl zvolen Bohumil Vítek. Ten pracoval v \"Komunálních službách a sadech města Ostravy\". Pod tento podnik ostravská zoo, ve které v té době pracovalo šest lidí, spadala. V areálu bylo upraveno 370 metrů cest, postaveno 540 metrů drátěného plotu a začala stavba kotců pro malé šelmy.\n\nRoku 1953 byl postaven lvinec a zookuchyně se skladem krmiv. V témže roce subkomise zjistila, že pro plánované koupaliště není dostatek vody, proto bylo vyhloubené místo použito jako rybník pro vodní ptactvo. Usnesením rady JNV číslo IV/3-381.6.-53/Mič. ze dne 22. května 1953 byla zoologická zahrada deklarována jako samostatně rozpočtující a hospodařící kulturně-osvětové zařízení JNV. Jejím ředitelem byl jmenován Bohumil Vítek, který ji dosud řídil jako vedoucí. V tomto roce byly uvažovány čtyři lokality pro přesun zoo – Stromovka, Bělský les, Radvanice a Vřesina. Komise odborníků doporučila Stromovku pro její výhody – členitý terén, rozmanitý lesní porost, dostatek povrchové vody i vybudovaný vodovod, dobré dopravní podmínky a předpoklady pro krmivovou základnu. Zoologická zahrada v Ostravě je díky svým 100 ha plochy druhá nejrozlehlejší zoo v Česku (po ZOOparku Chomutov, který se rozkládá na ploše 112 ha).\n\nV roce 1954 byly dokončeny toalety pro návštěvníky, hudební pavilon, dětský koutek a pokladna. Ke Dni horníků byl otevřen rybník vodního ptactva (900 m). Bylo také dokončeno oplocení areálu. O rok později byly otevřeny expozice akvárií a exotického ptactva, postaveny ubikace pro opice, klokany, prasata divoká a lamy guanako. Pro vzdělávací účely sloužila dřevěná klubovna s knihovnou. Zoo v té době zaměstnávala již 17 lidí.\n\nDne 30. ledna 1956 byl zpracován návrh pro odbor kultury Krajského národního výboru a Ministerstvo kultury na přemístění zoo z Kunčiček do Stromovky. Náklady měly dosáhnout 287 tisíc Kčs. V říjnu bylo dovezeno mládě slona indického „Pepík“, které se stalo největší atrakcí zoo.\n\nRok 1957 byl pro zahradu příznivý z hlediska materiálního – zoo získala vlastní nákladní automobil Škoda 806-RS, promítací přístroj, magnetofon, fotoaparát a epidiaskop.\n\nDo roku 1960 již nebyla prováděna výstavba žádných stabilních staveb a vše se chystalo na přesun do nové lokace. V únoru 1960 začalo stěhování ptáků a malých šelem, jako poslední byli na podzim přestěhováni medvědi.\n\nRozestavěný areál byl veřejnosti poprvé zpřístupněn 1. května 1960. Zvířata byla umístěna v provizorních podmínkách a s příchodem zimy byla přestěhována do vytápěného skladu v hospodářské části. Od 1. prosince 1960 byla zoo pro veřejnost opět uzavřena. V tomto roce vybudoval Dopravní podnik Ostrava u zoo trolejbusovou smyčku.\nV letech 1961–1970 došlo k vytvoření základního návštěvnického okruhu a dobudování základních hospodářských budov. Mezi nová chovná zařízení z té doby patří medvědinec, pavilon velkých kočkovitých šelem, pavilon slonů a pavilon primátů. Nově vybudovány byly výběhy pro rysy, šimpanze a velké jeleny. V noci z 30. na 31. ledna 1964 zahynul pádem do příkopu slon Pepík. Rys ostrovid byl od roku 1965 systematicky chován a stal se erbovním zvířetem ostravské zoo. V tomto roce byla ze SSSR dovezena řada nových druhů, jako plameňák růžový, berneška rudokrká, jeřáb panenský a jeřáb popelavý. V prosinci získala zoo pár jaguárů výměnou za 76 ptáků a 30 savců. Vyjádřeno v penězích se jednalo o výměnu v hodnotě 6500 DM.\nV sedmdesátých letech 20. století došlo k intenzivní investiční výstavbě. Zlepšily se služby návštěvníkům, mj. otevřením parkoviště a samoobslužné\nrestaurace. Zoo získala nové druhy zvířat a u mnoha z nich se jí podařilo odchovat mláďata. Jednalo se např. o wapiti východního, tapíra jihoamerického, tapíra čabrakového a jelena lyrorohého, což byly v Československu prvoodchovy. V roce 1972 začala generální oprava medvědince, která skončila o dva roky později. V roce 1980 byla v pavilonu primátů zahájena výměna mříží za bezpečnostní sklo. V prosinci byl dovezen pár rysa červeného, ale mláďat se zoo dočkala až v roce 1990.V osmdesátých letech 20. století došlo k radikálnímu omezení investic a byly dokončeny jen rozestavěné objekty (výběh dikobrazů, přístavba správní budovy, čistička odpadních vod, výukové středisko, pavilon malých šelem, pavilon vodních ptáků a pavilon žiraf a afrických kopytníků). Podařilo se odchovat mláďata plameňáka kubánského, bernešky havajské, labutě trubače, jeřába královského, hulmana posvátného, medvěda syrského, rysa červeného a levharta cejlonského. Atraktivní součástí zoo jsou od roku 1987 žirafy Rothschildovy.\n\nV devadesátých letech došlo k celkové modernizaci zoo, která se týkala jak návštěvnické části, tak i technického zázemí. V roce 1990 se Zoo Ostrava stala členem Unie českých a slovenských zoologických zahrad a v březnu 1996 jí bylo na doporučení této organizace uděleno plné členství v Evropské asociaci zoologických zahrad a akvárií (EAZA). V červnu 1996 byla Radě města Ostravy předložena Koncepce rozvoje p. o. Zoo Ostrava do roku 2005 odpovídající podmínkám členství v Unii českých a slovenských zoologických zahrad i současnému trendu poslání zoologických zahrad (udržení genofondu a biodiverzity při maximálně možném zapojení do mezinárodních a národních projektů ochrany populací ohrožených druhů).\n\nV prvních letech nového tisícíletí pokračovala výstavba nových expozic (pavilon slonů, voliéry ptáků Tibetu a Číny, expozice pro pandy červené, Čitván - expozice pro medvědy a hulmany, ale také expozice pro domácí zvířata), a to zejména díky finanční podpoře zřizovatele zoo statutárního města Ostrava. Byla provedena plynofikace a postaveno několik čističek odpadních vod včetně kanalizace. Současně s výstavbou nových expozic proběhla demolice starého skleníku, letní restaurace nebo voliér ptáků u hlavní cesty. Starší expozice, které odpovídají přísným standardům na chov zvířat, byly zestetizovány a zpřístupněny handicapovaným návštěvníkům, nové jsou stavěny bezbariérově. Celý areál byl postupně doplněn i o prvky s Braillovým písmem.\n\nV březnu 2011 byl otevřen zrekonstruovaný pavilon hrochů. Od dubna 2013 mají návštěvníci možnost občerstvit se v restauraci Saola, která je součástí nového Návštěvnického centra; v červnu téhož roku byla otevřena nová průchozí voliéra s papuánskými druhy ptáků. V zadní části zoologické zahrady byly návštěvníkům od července 2014 zpřístupněny nové prostory formou safari. Na ploše cca 6 ha tak mohou návštěvníci při projížďce vláčkem pozorovat zvířata z bezprostřední blízkosti. Zatím největší stavbou v historii zoo se stala přestavba bývalého pavilonu vodních ptáků na Pavilon evoluce - v pavilonu je cca 200 zvířat v asi 25 druzích - který byl pro veřejnost otevřen v dubnu 2015. Ve stejném roce byl také otevřen nový vstupní areál a expozice Pevninské ostrovy a Mokřady.\n\nV roce 2011 se zde narodila dvě slůňata jako první živě narozená slůňata v rámci českých a slovenských zoologických zahrad - 11. března sameček a 12. dubna samička. Sameček ale 6. května 2011 uhynul na celkovou sepsi a následné selhání oběhového systému.\n\nAreál zoo tvoří tzv. Velký ostravský les rozkládající se severovýchodně od centra Ostravy v nadmořské výšce 260 m n. m. Jeho celková rozloha je bezmála 92 hektarů. Lesní porosty tvoří 71 hektarů, vodní plochy 4 hektary a zbytek připadá na louky, pole a stavby. Bylo zde zjištěno přibližně 450 druhů planě rostoucích rostlin. Nejvýznamnějšími z nich jsou buky lesní, jejichž stáří je odhadováno na 150 let. Některé exempláře mají obvod 350 cm a nejstarší z nich dokonce 474 cm.\n\nV souladu s koncepcí vedení zoo dochází k postupné botanizaci zahrady. V první fázi ukončené 29. června 2007 byly zpřístupněny tři botanické stezky v rozsáhlé části areálu Stromovky s řadou nesmírně cenných botanických partií – , a . Dále byly vybudovány nové hrací prvky a odpočívadla – Ptačí louka, , Hřiště u slona a . Cesta vody vede kolem vodoteče a soustavy vodních ploch podél východní hranice areálu. Rostou zde např. okřehek menší, trhutka plovoucí, nepukalka plovoucí, rdesno peprník, žabník vodní či psárka plavá. Na Cestě lesa převládá mezi stromy olše lepkavá, dále jsou zde např. vrba bílá či modřín opadavý. Území Cesty stínu má celoročně stinný charakter a od něj získala stezka své jméno. Rostou zde buk lesní, břečťan popínavý, ostřice chlupatá, kostřava obrovská a početné druhy ostružiníků.\n\nNa Cestě stínu vedle expozice Čitván byl 7. května 2015 otevřen Rododendron park. V areálu ostravské zoo roste téměř 6000 exemplářů rododendronů v asi 250 druzích a kultivarech (jedná se především o rostliny z Výzkumného ústavu Silva Taroucy pro krajinu a okrasné zahradnictví v Průhonicích). Jejich největší hustota je právě na ploše přibližně dvouhektarového Rododendron parku.\n\nSoučástí botanického parku je i expozice Mokřady, která se nachází pod výběhem afrických kopytníků v blízkosti zastávky safari expresu. Otevřena byla 7. října 2015 a jsou zde k vidění modely českých plazů a obojživelníků v nadživotní velikosti.\n\nHroch obojživelný je erbovním zvířetem Zoo Ostrava. Je zde nepřetržitě chován již od roku 1967. V roce 2006 byla ostravská zoo pověřena vedením Evropské plemenné knihy tohoto zvířete (ESB). První vydání této knihy bylo publikováno v červenci 2007.\n\nV listopadu roku 2016 zoo po dohodě s koordinátorem evropského chovu a v souladu se strategií Evropské asociace zoologických zahrad a akvárií (EAZA Population Management) utratila 39letou hrošici, která se zde v roce 1977 narodila a jež porodila 22 mláďat.\n\nHroch Honza se v roce 2013 stal nejstarším hroším otcem na světě. Na konci roku 2018 musel být z důvodu prudkého zhoršení zdravotního stavu utracen.\n\nPro návštěvníky jsou k dispozici tři parkoviště.\n\nPřímo k zoo zajíždí pouze trolejbusová linka č. 104, která jezdí od zastávky \"Náměstí Republiky\" přes centrum města. Od vlakové zastávky \"Hlavní nádraží\" je možné jet trolejbusovou linkou č. 106 s přestupem na linku č. 104 na zastávce \"Revírní bratrská pokladna\".\n\nTrasa naučné stezky začíná u tramvajové zastávky na \"Černé louce\" a vede přes Slezskoostravský hrad na haldu Emu a k zoo.\n\n\n\n\n"}
{"id": "83202", "url": "https://cs.wikipedia.org/wiki?curid=83202", "title": "Andy Kaufman", "text": "Andy Kaufman\n\nAndrew Geoffrey Kaufman (17. ledna 1949 – 16. května 1984) byl slavný americký komik a herec. Proslul svým absurdním a velice provokativním pojetím humoru. Osobně se za komika nepovažoval, říkal o sobě že je „song and dance man“ (zpěvák a tanečník).\n\nAndy Kaufman se narodil 17. ledna 1949 v New Yorku. Jeho rodiče, Stanley a Janice Kaufmanovi, byli Židé. Vyrůstal v městské čtvrti Great Neck na Long Islandu. S herectvím začal již v sedmi letech, v osmi letech vystupoval jako bavič na dětských večírcích. V průběhu puberty se začal uzavírat do sebe. Místo toho, aby si hrál s ostatními dětmi, byl ve svém pokoji a představoval si, že uvádí svou vlastní zábavnou show.\nVystudoval Graham Junior College, kterou dokončil v roce 1971.\n\nPo dokončení školy se stal bavičem v menších klubech. Jeho role „Cizince“ se vyznačovala používáním cizího přízvuku. Imitoval známé osobnosti, například Richarda Nixona, Elvise Presleyho nebo amerického prezidenta Meestera Cartera. Imitace spočívala v tomto: Začal mluvit s přízvukem. „Chtěl bych imitovat Meestera Cartera, prezidenta Spojených států amerických.“ Aniž by změnil hlas, pokračoval: „Ahoj, já jsem Meester Carter, prezident Spojených států amerických.“ Diváci nevěděli, jestli být pobouřeni z tak špatného hereckého výkonu, nebo jestli jim má být vystupujícího líto.\nJedno z jeho nejznámějších vystoupení je zpěv písně „Mighty Mouse“, které bylo 11. října 1975 vysíláno v \"Saturday Night Live\". Na scéně stál gramofón, hrála již výše zmiňovaná píseň a Andy stál na pódiu. S vyděšeným pohledem hleděl na diváky a při refrénu předstíral, že zpívá část textu „Here I come to save the day“.\n\nKdyž Andy předváděl roli cizince, všimli si ho v televizi ABC, kde ho obsadili do jeho nejslavnější role Latky Gravase v sitcomu Taxi. Hrál v 114 epizodách v letech 1978 až 1983. Latka byla postava mechanika pracujícího pro Sunshine Cab Company, byl přátelský, choval se jako dítě. Typická byla pro něj věta „Tenk you veddy much“ (špatnou angličtinou řečeno: Mockrát děkuji.).\nAndy Kaufman sitcomy nesnášel, nejdříve nabídku na roli odmítl, ale poté co ho jeho agent George Shapiro přemluvil a poté co televize ABC učinila ústupky, Andy roli přijal. Avšak své účinkování v seriálu těžce nesl a roli Latky neměl rád.\n\nKaufman také často v přestrojení vystupoval jako barový zpěvák Tony Clifton. Aby Kaufman zmátl své diváky, nechával svého bratra Michaela nebo svého přítele Boba Zmudu, aby se za Tonyho Cliftona převlékli. Často tedy divák, který byl přesvědčený, že Tony Clifton je Andy Kaufman, najednou viděl oba dva stát vedle sebe.\n\nAndy Kaufman začal svou wrestlerskou kariéru tím, že vyzýval na souboj ženy. Nabídl dokonce 1000 dolarů, když ho nějaká žena porazí v ringu. Později byl vyzván na souboj profesionálním wrestlerem Jerrym „The King“ Lawlerem, který mu způsobil zranění krku. Poté v roce 1982 v přímém přenosu Late Night with David Letterman napadl Andy Kaufman Jerryho Lawlera a obviňoval ho ze zranění krku. Za nějaký čas začal Andy znovu zápasit se ženami, tentokrát nabídl ženě která ho porazí částku 100000 dolarů a tato žena se s ním bude moci oženit. Několik let po Kaufmanově smrti vyšlo najevo, že zápasení s Jerrym Lawlerem a pozdější aféra v Late Night s Davidem Lettermanem, byla mezi oběma aktéry předem domluvena.\n\nV prosinci roku 1983 diagnostikovali lékaři Andymu Kaufmanovi rakovinu plic. Doktoři mu oznámili, že není žádná naděje, že by se mohl vyléčit. Poslední měsíce života strávil na chemoterapii a do poslední chvíle věřil, že mu pomůže přírodní medicína. Andy Kaufman zemřel v Los Angeles 16. května 1984 na selhání ledvin způsobené metastází rakovinných buněk. Bylo mu 35 let. Je pohřben na hřbitově Beth David v Elmontu, New York (Long Island). Mnoho jeho fanoušků věří, že je stále naživu. Vycházejí z toho, že Andy až do poslední chvíle tajil svůj zdravotní stav. Navíc byl nekuřák a vegetarián a tak je velice nepravděpodobné, aby u něj propukla rakovina plic. Andy dokonce jednou řekl, že pokud by někdy předstíral svou smrt, vrátil by se o 20 let později. Jeho přátelé si na tento výrok vzpomněli a 16. května 2004 uspořádali pro Andyho večírek na přivítanou, Andy se ale nedostavil.\n\n\n\n\n\n\nLate Night with David Letterman 17 November 1983 ... Himself\nLate Night with David Letterman 22 September 1983 ... Himself\nLate Night with David Letterman 23 February 1983 ... Himself\nLate Night with David Letterman 7 January 1983 ... Himself\nLate Night with David Letterman 17 November 1982 ... Himself\nSaturday Night Live (episode # 8.5) 30 October 1982 ... Himself\nLate Night with David Letterman 28 July 1982 ... Himself\nLate Night with David Letterman 17 May 1982 ... Himself\nSaturday Night Live (episode # 7.19) 15 May 1982 ... Himself\nHour Magazine 7 May 1982 ... Himself\nThe John Davidson Show 15 April 1982 ... Himself\nGood Morning America 14 April 1982 ... Himself\nLate Night with David Letterman 1 April 1982 ... Himself\nLate Night with David Letterman 30 March 1982 ... Himself\nLate Night with David Letterman 18 February 1982 ... Himself\nLate Night with David Letterman 17 February 1982 ... Himself\nSaturday Night Live playing \"Himself/Elvis\" (episode # 7.10) 30 January 1982 ... Himself/Elvis\nGood Morning America 28 October 1981 ... Himself\nFridays playing \"Guest Host\" (episode # 3.1) 18 September 1981 ... Guest Host\nFridays playing \"Himself - Recorded Apology\" (episode # 2.21) 27 February 1981 ... Himself\nFridays (episode # 2.20) 20 February 1981 ... Guest Host\nThe Midnight Special 23 January 1981 ... Himself\nThe Merv Griffin Show 25 January 1980 ... Himself\nSaturday Night Live (episode # 5.8) 22 December 1979 ... Himself\nThe Merv Griffin Show 13 December 1979 ... Himself\nSaturday Night Live (uncredited) (episode # 5.5) 17 November 1979 ... Himself\nSaturday Night Live (episode # 5.2) 20 October 1979 ... Himself\nThe Tomorrow Show 20 August 1979 ... Himself\nSaturday Night Live (episode # 4.13) 24 February 1979 ... Himself\nLive Wednesday 29 November 1978 ... Himself\nThe Dating Game (as Baji Kimran) 21 November 1978 ... Himself - Participant\nThe Mike Douglas Show 11 April 1978 ... Himself\nSaturday Night Live (episode # 3.13) 11 March 1978 ... Himself\nThe Tonight Show Starring Johnny Carson 20 February 1978 ... Himself\nSaturday Night Live (episode # 3.7) 10 December 1977 ... Himself\nSaturday Night Live (episode # 3.3) 15 October 1977 ... Foreign Man\nRedd Foxx 15 September 1977 ... Himself\nThe Hollywood Squares 15 August 1977 ... Himself\nThe Tonight Show Starring Johnny Carson 3 March 1977 ... Himself\nThe Tonight Show Starring Johnny Carson 21 January 1977 ... Himself\nDinah! 17 January 1977 ... Foreign Man\nSaturday Night Live (episode # 2.11) 15 January 1977 ... Foreign Man/Elvis\nThe Tonight Show Starring Johnny Carson 23 June 1976 ... Himself\nSaturday Night Live (episode # 1.15) 28 February 1976 ... Himself\nSaturday Night Live (episode # 1.4) 8 November 1975 ... Foreign Man\nSaturday Night Live (episode # 1.3) 25 October 1975 ... Foreign Man\nSaturday Night Live (episode # 1.1) 11 October 1975 ... Foreign Man\nThe Joe Franklin Show 20 June 1974 ... Himself\nThe Dean Martin Comedy World 6 June 1974 ... Himself\n\nV roce 1992 byla na albu kapely R.E.M. \"Automatic for the People\" vydána píseň \"Man on the Moon\" věnovaná Andymu Kaufmanovi, podle níž byl pojmenován životopisný snímek o Andy Kaufmanovi \"Muž na Měsíci\" režiséra Miloše Formana z roku 1999.\n\nAndy Kaufman má také svůj online pomník, kam uživatelé přidávají své vzpomínky.\n\n"}
{"id": "83203", "url": "https://cs.wikipedia.org/wiki?curid=83203", "title": "Zoologická zahrada Ústí nad Labem", "text": "Zoologická zahrada Ústí nad Labem\n\nZoologická zahrada Ústí nad Labem je zoologická zahrada v Ústí nad Labem, umístěná na svahu Mariánské skály východně od centra města. Předchůdcem zahrady byla soukromá ptačí rezervace založená roku 1908.\n\nPředchůdcem současné zoologické zahrady se stala soukromá ptačí rezervace, kterou pod názvem „Lumpepark“ založil ústecký podnikatel a obchodník s železářským zbožím Heinrich Lumpe (1859–1936). Tento uznávaný amatérský ornitolog odkoupil v roce 1908 od obce pozemky o rozloze 3,5 hektaru v prostoru bývalé cihelny na jihovýchodním svahu Mariánské skály a založil zde park na ochranu ptactva. Založení parku konzultoval s odborníky, jako byli např. Jiří Janda, který v roce 1930 založil pražskou Zoo, přírodovědec Josef Kořenský nebo zahradní architekt Rudolf Jenatský. Byla vybudována infrastruktura (vodovod, cesty a mostky, fontány, oplocení) a vysázeny stromy, keře a květiny.\nV letech 1913–1914 byla vybudována umělá jeskyně a tzv. \"Jindřichův hrádek\" (dnes \"Trpasličí hrádek\") vystavěné z tufu dovezeného až z Durynska. V roce 1913 přikoupil Lumpe sousední pozemek, na kterém měla být postavena sklárna, aby zabránil znehodnocení svého parku. Lumpepark, ač byl před první světovou válkou proslaven i v zahraničí, byl soukromou rezervací, kam neměla veřejnost běžně přístup a návštěva byla možná pouze na pozvání majitele. V říjnu 1914 byl park poprvé na dva dny otevřen pro veřejnost jako dobročinná akce ve prospěch Červeného kříže. Akce se během války několikrát opakovala.\nV roce 1919 Lumpe získal podporu ministerstva školství a osvěty ohledně ochrany svého parku proti výstavbě průmyslových podniků v okolí a na počátku 20. let zpřístupnil svůj park trvale veřejnosti. Park zůstával uzavřen pouze v období zimního krmení a jarního hnízdění. Už v roce 1922 byl přivítán 100 000 návštěvník od založení parku a v následujících letech se roční návštěvnost blížila k 50 000 osob. Park po přikoupení okolních pozemků měl již pět hektarů. Park sloužil především k propagaci ochrany ptactva, protože ptáci nebyli umístěni v klecích a voliérách, ale hnízdili volně v přírodě. V roce 1928 zde bylo napočítáno na 81 druhů ptáků. V roce 1935 byl v parku natočen zvukový dokumentární film o ochraně ptactva.\n\nV roce 1936 Lumpe nečekaně zemřel při svém lázeňském pobytu v Dubí. Dohled nad parkem převzal jeho synovec Alfred Lumpe. Chod parku se podařilo udržet i přes těžkosti během druhé světové války a uzavřen byl až na jaře 1945. V roce 1946 byla rodina Alfreda Lumpeho odsunuta do Bavorska a park se jako znárodněný majetek dostal pod národní správu a stal se nehlídaným městským parkem s názvem \"Sady Edvarda Beneše\". V letech po válce se v parku začaly objevovat klece a výběhy se zvířaty a došlo k proměně na zoologickou zahradu, která v roce 1957 přešla do správy města.\n\nV roce 1959 se ředitelem zahrady stal MVDr. Dušan Sedlář, který jím byl až do roku 1968. V tomto období zahrada získala exotická zvířata jako šimpanzi, levhart skvrnitý, mandril rýholící, nandu pampový, medvěd himálajský, tygr indický, lama alpaka, plameňák chilský, krajta tygrovitá aj. Ve správní budově bylo vybudováno exotárium, vznikly malé pavilony šelem a opic a další výběhy. Na konci 60. let zde bylo chováno 75 druhů s počtem 326 kusů.\n\nV roce 1972 se ředitelem stal Ing. Bořek Voráč. V 70. letech dosáhla zahrada velkého územního rozmachu, když se rozrostla na dnešních 26 hektarů zabráním okolních polí a zahrádek. Začaly se stavět nové pavilony šelem (1976–1980), dvoupodlažní exotárium (1975–1978), výběhy pro nosorožce, žirafy, slony, zebry a antilopy.\n\nV 80. letech došlo k významnému nárůstu jak druhů, tak i počtu chovaných zvířat. Výstavba nových pavilonů probíhala především v horní části zahrady. V roce 1984 byla otevřena restaurace \"Koliba\" s areálem minigolfu, rovněž vznikla \"Naučná stezka dinosaurů\" s dřevěnými maketami prehistorických zvířat a \"Dětský svět\" s plastovými modely zvířat a skluzavkami. V roce 1988 bylo dosaženo historického rekordu v návštěvnosti, který nebyl nikdy překonán – 178 143 osob.\nV roce 1990 ve funkci ředitele vystřídal Ing. Voráče MVDr. Vladimír Mikulica. Došlo k přestavbě některých pavilonů, vznikla \"Dětská ZOO\" pro bezprostřední kontakt dětí se zvířaty. Nově přibyla zvířata jako osel somálský, anoa nížinný, panda červená nebo vydra malá. V roce 1996 se ředitelkou stala Ing. Zdenka Jeřábková. Došlo k rekonstrukci lachtaního bazénu. Zoo se stala členem Unie českých a slovenských zoo a Evropské asociace zoologických zahrad a akvárií (EAZA).\n\nV letech 2000–2005 bylo vybudováno vytápění geotermální energií, kdy je voda o teplotě 32 °C čerpána z hloubky 514 metrů. V letech 2001–2004 byl postaven nový pavilon slonů, rovněž byl rekonstruován \"Bornejský pavilon\" a pavilon šelem. V roce 2001 vstoupila zahrada do Světové asociace zoologických zahrad a akvárií (WAZA). Od roku 2005 se ředitelem zahrady stal Mgr. Tomáš Kraus.\n\nV letech 2009 - 2012 vedl zoo MVDr. Václav Poživil, který dlouhá léta působil jako veterinář.\n\nV roce 2011 byla z finančních důvodů odložena stavba \"Asijského domu\" na neurčito, podobně jako další projekty – \"Africká savana\", pavilon pro aligátory atd. V roce 2012 však byla dokončena velice potřebná rekonstrukce zebřích stájí. Město Ústí nad Labem přidělilo zoologické zahradě roku 2013 peníze na rekonstrukci tuleního bazénu, která mimo jiné obsahuje také vybudování bazénku pro březí samici a na rekonstrukci pavilonu orangutanů.\n\nV roce 2013 do Zoo nastoupila nová ředitelka, Mgr. Marina Vančatová PhD. Za jejího působení byl postaven nový průchozí výběh pro lemury či nový výběh pro surikaty. V listopadu 2014 byla odvolána z funkce. Dočasným vedením zoo byla již po několikáté pověřena Jana Černá.\n\nV březnu 2015 nastoupil na pozici ředitele Bc. Jiří Bálek. V minulém výběrovém řízení skončil druhý. Koncepce rozvoje zoo by se měla zaměřit na faunu jihovýchodní Asie a na tzv. hotspoty biodiverzity (oblasti velké biologické rozmanitosti). \n\nVinou nestabilní politické situace Bálka v lednu 2016 střídá bývalý ředitel děčínské zoo Lubomír Moudrý, o rok později rezignuje. Od července 2017 je ředitelem zoo Ing. Roman Končel. \n\nZoo chová celkem 204 druhů zvířat ve více než tisíci kusech. Řada z nich je velmi vzácných. Mnoho druhů se zde také podařilo odchovat, jako například levharty mandžuské, irbise, nosorožce a jiné.\n\nExistuje hrozba, že zde bude ukončen chov slonů, jelikož se ani jeden z pokusů o umělé oplodnění samice Dehli nepodařil. S pomocí sponzorů bude zachována snaha o udržení tohoto chovu.\n\nK nejúspěšnějším naopak patří chov zebry Hartmanové, která je v zoo chována od roku 1975. Do roku 2007 se narodilo 91 mláďat a zoo byla v roce 1992 pověřena vypracováním návrhu evropského chovného programu. Odchov se daří i u orangutanů bornejských (v zoo od roku 1989), levhartů mandžuských, či jelenů bělohubých.\nZahrada má dva vstupy: dolní v Drážďanské ulici, kam zajíždí trolejbusové linky 51, 55, 56, 57, 58, 59 a autobus 101 a horní vchod v ulici Výstupní, kde zajišťuje dopravní spojení autobus č. 5. Ve střední části zahrady funguje v letních měsících restaurace \"Koliba\" s minigolfem a od roku 2007 u spodního vchodu existuje restaurace \"Savana\", která má vlastní vstup z Drážďanské ulice a je proto otevřená i mimo běžnou provozní dobu zahrady. V roce 2006 byla otevřena cukrárna \"U geparda\" v horní části zahrady. Od roku 2007 jezdí v zahradě silniční vláček, který dopravuje návštěvníky do horní části zahrady (převýšení areálu činí 96 m). Pro děti je v zahradě několik dětských hřišť, největší je \"Dětský svět\" s laminátovými modely zvířat a \"Dětská ZOO\" s dřevěným modelem tzv. \"Minivětruše\". Kromě \"Naučné stezky dinosaurů\" vznikla v roce 2008 u příležitosti 100. výročí založení Lumpeparku zprovozněna \"Naučná stezka Lumpepark\" s informačními panely a výukové centrum \"Zooškola Heinricha Lumpeho\".\n\nV roce 1989 se zde natáčel film \"Dva lidi v ZOO\". Hlavní zvířecí filmovou hvězdou se stal tehdy maličký samec orangutana Ňuňák, který zde po natáčení i se svou budoucí partnerkou Ňuninkou zůstal natrvalo.\n\n"}
{"id": "83206", "url": "https://cs.wikipedia.org/wiki?curid=83206", "title": "Popálenina", "text": "Popálenina\n\nPopáleniny jsou typem poranění tkáně či kůže způsobeného teplem, elektřinou, chemickými látkami, třením nebo ozářením. Popáleniny, které postihují pouze povrchovou vrstvu kůže, jsou známé jako povrchové neboli popáleniny prvního stupně. Když poškození pronikne do některé ze spodních vrstev, jedná se o popáleninu druhého stupně. Při popáleninách třetího stupně poranění postihuje všechny vrstvy kůže. Popáleniny čtvrtého stupně zasahují i do tkání nacházejících se hlouběji, například do svalstva nebo kostí.\nNutná léčba závisí na závažnosti popáleniny. Povrchové popáleniny je možné léčit jednoduchými analgetiky, zatímco ty závažnější mohou vyžadovat delší léčbu ve specializovaných popáleninových střediscích. Ochlazení vodou z vodovodu může pomoci od bolesti a zmírnit poškození; dlouhodobé vystavení jejím účinkům však může mít za následek sníženou tělesnou teplotu. Popáleniny postihující část kožní vrstvy mohou vyžadovat vyčištění mýdlem a vodou a následné obvázání. Není zcela jasné, jak léčit puchýře, ale pravděpodobně nejrozumnější je ponechat je netknuté. Popáleniny postihující celou tloušťku kůže vyžadují chirurgické ošetření, například transplantaci kožního štěpu. Při rozsáhlých popáleninách je často nutné podávat velké množství nitrožilních tekutin, protože následná zánětlivá reakce způsobí významné ztráty kapilárních tekutin a edém. Nejběžnější komplikace při popálení souvisí s infekcí.\nAčkoli rozsáhlé popáleniny mohou být smrtelné, moderní způsoby ošetřování vyvinuté od roku 1960 výsledky léčby výrazným způsobem zlepšily, zvláště u dětí a mladých dospělých. V celosvětovém měřítku každoročně v důsledku popálenin vyhledá lékařskou péči přibližně 11 miliónů osob, přičemž na následky popálenin zemře 300 000 z nich. Ve Spojených státech na následky zranění způsobených popáleninami umírají přibližně 4 % osob hospitalizovaných v popáleninových střediscích. Dlouhodobé výsledky primárně souvisí s rozsahem popálenin a věkem postižené osoby.\n\nPopáleniny jsou nejčastěji způsobeny ohněm (požáry, vypalování porostů, zábavní pyrotechnika), elektřinou (mládež, vznik elektrického oblouku při přelézání vagónů), kontaktem s horkým předmětem nebo vroucí tekutinou. Zvláště u dětí dochází často k opařením politím horkou polévkou či kávou při stržení ubrusu, stržením rychlovarné konvice a puštěním příliš horké vody z kohoutku.\n\nCharakteristika popálenin souvisí s jejich hloubkou. Povrchové popáleniny způsobují bolest trvající dva či tři dny, následovanou v příštích dnech olupováním kůže. Osoby se závažnějšími formami popálenin mohou zakoušet nepříjemné pocity nebo si stěžovat na pocit tlaku spíše než na bolest. Popáleniny postihující celou tloušťku kůže mohou být zcela necitlivé na lehký dotek nebo píchnutí. Zatímco povrchové popáleniny jsou typicky červené barvy, těžké popáleniny mohou být růžové, bílé nebo černé. Popáleniny okolo úst nebo spálené chloupky v nose mohou být příznakem popálení dýchacích cest, tyto nálezy však neurčují diagnózu definitivně. Mezi závažnější příznaky patří dýchavičnost, chrapot a stridor nebo sípání. Svědění je běžné během procesu hojení, objevuje se až u 90 % dospělých a téměř u všech dětí. Po zranění elektrickým proudem mohou dlouhou dobu přetrvávat pocity necitlivosti či mravenčení. Popáleniny mohou rovněž způsobit emocionální a psychický stres.\nPopáleniny jsou způsobovány řadou externích zdrojů klasifikovaných jako tepelné, chemické, elektrické a radiační (záření). Ve Spojených státech jsou nejběžnějšími příčinami popálenin oheň nebo plamen (44 %), opaření (33 %), horké předměty (9 %), elektřina (4 %) a chemické látky (3 %). K převážnému počtu popálenin (69 %) dochází doma nebo v práci (9 %) a většinou v důsledku nehody, ve 2 % následkem útoku jiné osoby a v 1-2 % v důsledku pokusu o sebevraždu. Tyto zdroje mohou způsobit také inhalační poranění dýchacích cest a/nebo plic, k čemuž dochází v přibližně 6 % případů.\n\nPopáleniny se běžněji vyskytují u chudších vrstev obyvatelstva. Kouření je rizikovým faktorem, konzumace alkoholu nikoliv. Popáleniny související s ohněm jsou obecně běžnější v zemích s chladnějším podnebím. Mezi specifické rizikové faktory v rozvojových zemích patří vaření na otevřeném ohni či na podlaze a vývojové poruchy u dětí a chronická onemocnění u dospělých.\n\nVe Spojených státech jsou oheň a horké tekutiny nejčastější příčinou popálenin. V případech domácích požárů s následkem smrti je v 25 % příčinou kouření a ve 22 % topná zařízení. K téměř polovině zranění dochází v důsledku snahy s požárem bojovat. Opaření je způsobováno horkými tekutinami či plyny a nejběžněji k němu dochází prostřednictvím kontaktu s horkými nápoji, vodou z vodovodu o vysoké teplotě při koupeli a sprchování, horkým olejem na vaření nebo párou. Opařeniny jsou nejběžnější u dětí mladších pěti let, přičemž ve Spojených státech a Austrálii tyto případy tvoří až dvě třetiny celkového počtu všech případů popálenin. Kontakt s horkými předměty je příčinou přibližně 20-30 % případů popálenin u dětí. Opařeniny jsou obecně popáleninami prvního či druhého stupně, mohou však dosáhnout i stupně třetího, zvláště v případech dlouhodobějšího kontaktu s horkou tekutinou. Pyrotechnika je běžnou příčinou popálenin během prázdnin v mnoha zemích. Zvláštnímu riziku jsou v tomto případě vystaveni dospívající muži.\n\nChemické látky stojí za 2 až 11 % všech popálenin a přispívají až ke 30 % úmrtí na následky popálenin. Může je způsobit až 25 000 chemických látek, z nichž většina je buď silnou zásadou (55 %) nebo silnou kyselinou (26 %). K většině popálenin s následkem smrti dochází v důsledku požití. Mezi běžné látky patří mimo jiné kyselina sírová obsažená v čisticích prostředcích na toalety, chlornan sodný obsažený v bělidlech a halogenované uhlovodíky obsažené v odlakovačích. Kyselina fluorovodíková může způsobit obzvlášť hluboké popáleniny, které se mohou projevit až po určitém čase po vystavení této látce. Kyselina mravenčí může vyvolat rozpad značného množství červených krvinek.\n\nElektrické popáleniny či zranění jsou klasifikovány jako popáleniny způsobené proudem vysokého napětí (1000 voltů či více), nízkého napětí (méně než 1000 voltů) nebo jako popáleniny způsobené vysokým žárem elektrického oblouku. Nejběžnějšími příčinami elektrických popálenin u dětí jsou elektrické šňůry (60 %) následované elektrickými zásuvkami (14 %). Elektrickou popáleninu může způsobit i blesk. Mezi rizikové faktory týkající se zasažení bleskem patří aktivity ve volné přírodě, například horolezectví, golf, lovecký sport a práce mimo budovy. Úmrtnost na zasažení bleskem je přibližně 10 %.\n\nAčkoli poranění elektřinou mají za následek primárně popáleniny, mohou způsobit také zlomeniny či dislokace , jež jsou důsledkem tupého traumatu nebo svalových kontrakcí. U zranění vysokým napětím může dojít zejména k vnitřním poraněním, jejichž rozsah tudíž nelze posoudit pouhým prohlédnutím kůže. Kontakt s proudem o nízkém i vysokém napětí může způsobit srdeční arytmii nebo zástavu srdce.\n\nRadiační popáleniny mohou být způsobeny dlouhodobým vystavením ultrafialovému záření (například ze slunce, v soláriích nebo při obloukovém svařování) či ionizujícím zářením (například ozařování, rentgen nebo radioaktivní spad). Vystavení slunečnímu záření je nejběžnější příčinou radiačních popálenin a nejběžnější příčinou povrchových popálenin celkově. Existují výrazné odchylky v tom, jak snadno se lidé spálí na slunci, a to na základě typu jejich kůže. Účinky ionizujícího záření na kůži závisí na množství záření, jemuž byla jistá oblast těla vystavena - k vypadávání vlasů dochází po 3 Gy, k zarudnutí po 10 Gy, k olupování vlhké kůže po 20 Gy a k nekróze po 30 Gy. K zarudnutí, pokud se objeví, může dojít až po určitém čase po vystavení záření. Radiační popáleniny se léčí stejně jako popáleniny ostatní. K popáleninám mikrovlnami dochází při tepelném ohřívání v mikrovlnných troubách. Ačkoli zranění může způsobit vystavení trvající i jen dvě vteřiny, obecně k těmto případům běžně nedochází.\n\nU osob hospitalizovaných s popáleninami v důsledku opaření či ohně jsou 3−10 % z nich oběťmi útoku. Mezi důvody patří týrání dětí, osobní spory, týrání druhého z manželů, týrání starších osob a obchodní spory. Poranění v důsledku ponoření či opaření může naznačovat týrání dětí. K takovému poranění dochází, když je končetina nebo dolní část těla (hýždě nebo hráz) držena pod povrchem horké vody. Poranění má obvykle ostrý horní okraj a často je symetrické. Mezi další vysoce rizikové příznaky potenciálního týrání patří obvodové popáleniny, absence stop po vystříknutí, popáleniny s plošně stejnou hloubkou a souvislost s jinými příznaky zanedbávání či týrání.\n\nUpalování nevěst, určitá forma domácího násilí, se objevuje v některých kulturách (například v Indii) - žena je upálena manželem nebo jeho rodinou za to, že nepřinesla dostatečné věno. V Pákistánu představují popáleniny kyselinou 13 % úmyslně způsobených popálenin a často s domácím násilím také souvisí. Sebeupálení (zapálení sebe sama jako forma protestu) je rovněž relativně běžné mezi indickými ženami.\n\nPři teplotách vyšších než 44 °C začínají bílkoviny ztrácet svůj trojrozměrný tvar a rozpadají se. To má za následek poškození buněk a tkání. Mnohé z přímých důsledků popálenin způsobují narušení normálních funkcí kůže. Patří mezi ně narušení citlivosti kůže, schopnost zabraňovat ztrátám vody odpařováním a schopnost regulace tělesné teploty. Narušení buněčných membrán způsobuje, že buňky do mezibuněčného prostoru uvolňují draslík a přijímají vodu a sodík.\n\nU velkých popálenin (více než 30 % celkového povrchu těla) dochází k výrazné zánětlivé reakci. Ta má za následek uvolňování zvýšeného množství tekutin z kapilár a následný otok tkání. To způsobuje ztrátu celkového objemu krve a zbývající krev je poznamenána výraznou ztrátou plazmy, což vede k její koncentraci. Nefungující přísun krve do orgánů, jako jsou ledviny a gastrointestinální trakt, může mít za následek selhání ledvin a žaludeční vředy.\n\nZvýšená hladina katecholaminů a kortizolu může mít za následek hypermetabolický stav, který trvá někdy celé roky. To souvisí se zvýšeným minutovým srdečním objemem, zvýšeným metabolismem, zrychlenou srdeční frekvencí a sníženou imunitou.\n\nPopáleniny lze klasifikovat podle hloubky, mechanismu poranění, rozsahu a souvisejících poranění. Nejběžněji používaná klasifikace je založena na hloubce poranění. Hloubka popáleniny se obvykle určuje prostřednictvím vyšetření, ačkoli lze využít i biopsii. Přesně určit hloubku popáleniny prostřednictvím jediného vyšetření může být složité, nezbytná mohou být opakovaná vyšetření v průběhu několika dnů. U osob s bolestmi hlavy nebo znaky závratě a popáleninami způsobenými ohněm by měla být uvážena otrava oxidem uhelnatým. V úvahu připadá i otrava kyanidem.\n\nRozsah popáleniny se měří jako procento celkové plochy povrchu těla (angl. TBSA) postiženého popálením části či celé vrstvy kůže. Popáleniny prvního stupně, které jsou pouze červené barvy a netvoří puchýře, do tohoto odhadu zahrnovány nejsou. Většina popálenin (70 %) postihuje méně než 10 % celkového povrchu těla.\n\nExistuje řada způsobů určení celkové plochy povrchu těla, včetně „pravidla devíti“, Lundovy a Browderovy mapy a odhadů vycházejících z velikosti dlaně postiženého. Pravidlo devíti je snadno zapamatovatelné, je však přesné pouze v případě osob starších 16 let věku. Přesnější odhady lze stanovit za použití Lundovy a Browderovy mapy, která bere v potaz odlišné proporce částí těla u dospělých a u dětí. Velikost otisku ruky dané osoby (včetně dlaně a prstů) je přibližně 1 % celkového povrchu jejího těla.\n\nPro ohodnocení rozsahu popálení se v lékařství používá pravidlo jedenácti devítek - povrch těla je orientačně rozdělen na oblasti o rozsahu 9 % povrchu kůže takto:\n\nZa účelem zjištění potřeby předání popáleného na specializovanou popáleninovou jednotku navrhla Americká asociace pro popáleniny uvedený klasifikační systém. V rámci tohoto systému lze popáleniny klasifikovat jako těžké, středně těžké a lehké. Toto hodnocení se opírá o řadu faktorů, včetně celkového rozsahu postiženého povrchu těla, postižení konkrétních anatomických oblastí, věku popálené osoby a souvisejících zranění. Lehké popáleniny lze typicky léčit doma, středně těžké popáleniny se často léčí v nemocnici a na těžké popáleniny se soustředí v popáleninových střediscích.\n\nHistoricky lze považovat polovinu případů popálenin za odvratitelnou. Programy na prevenci popálenin výrazně snížily počet případů vážných popálenin. Mezi preventivní opatření patří omezení teploty horké vody, detektory kouře, hasicí protipožární systémy, řádná konstrukce budov a žáruvzdorný oděv. Odborníci doporučují nastavit ohřívače vody na méně než 50 °C. K dalším opatřením k prevenci opařenin patří používání teploměrů ke změření teploty vody koupele a ochranných krytů proti rozstříknutí u sporáků. Ačkoli účinek regulace pyrotechniky je nejasný, existují předběžné důkazy o její prospěšnosti, zejména u doporučení omezení prodeje pyrotechniky dětem.\n\nResuscitace začíná posouzením stavu a stabilizací dýchacích cest, dýchání a oběhových funkcí dané osoby. Pokud je podezření na inhalační zranění, může být zapotřebí včasná intubace. Následuje ošetření samotné popáleniny. Lidé s rozsáhlými popáleninami mohou být do příjezdu do nemocnice zabaleni do čistých prostěradel. Jelikož jsou popáleniny náchylné k infekci, měla by být popálená osoba přeočkována proti tetanu, pokud v posledních pěti letech nebyla imunizována. Ve Spojených státech je 95 % osob s popáleninami přijatých na pohotovosti ošetřeno a propuštěno; zbylých 5 % případů vyžaduje hospitalizaci. U těžkých popálenin je důležitý včasný přísun potravy. Přetlaková kyslíková terapie může být užitečným doplňkem tradičních způsobů léčby.\n\nU osob se špatným zásobováním tkání tekutinami by měly být podávány dávky isotonického krystaloidního roztoku. U dětí s popáleninami na více než 10-20 % povrchu těla a u dospělých s popáleninami na více než 15 % povrchu těla by měla následovat formální tekutinová resuscitace a monitorování stavu. U osob s popáleninami na více než 25 % povrchu těla by se s tímto postupem mělo začít ještě před hospitalizací v nemocnici. Parklandovo pravidlo může pomoci určit objem nitrožilních tekutin potřebných po dobu prvních 24 hodin. Pravidlo vychází z postižené části celkové plochy povrchu těla a hmotnosti daného jednotlivce. Polovina tekutin má být podána během prvních 8 hodin a zbytek během následujících 16 hodin. Časový rámec je vypočten od doby vzniku popáleniny, nikoli od doby zahájení tekutinové resuscitace.Děti potřebují doplňující podpůrnou tekutinu obsahující glukózu. Osoby s inhalačními zraněními rovněž vyžadují více tekutin. Ačkoli nedostatečná tekutinová resuscitace může způsobit problémy, přílišná resuscitace pomocí tekutin může být také škodlivá. Parklandovo pravidlo je pouze vodítkem - infuze by měly být ideálně upraveny podle objemu vyloučené moči na >30 ml/h u dospělých nebo >1ml/kg u dětí a středního arteriálního tlaku vyššího než 60 mmHg.\n\nAčkoli je často používán laktátový Ringerův roztok, neexistují důkazy pro to, že by byl vhodnější než běžný fyziologický roztok. Krystaloidní roztoky se zdají být stejně vhodné jako koloidní tekutiny, jelikož jsou ale koloidy dražší, nedoporučují se. Krevní transfúze jsou nutné jen vzácně. Typicky se doporučují pouze tehdy, pokud hladina hemoglobinu klesne pod 60-80 g/l (6-8 g/dl) v důsledku rizika souvisejících komplikací. Popálenou kůží mohou být v případě potřeby vedeny nitrožilní katétry nebo lze použít nitrokostní infuze.\n\nVčasné ochlazení (do 30 minut od popálení) zmírňuje bolest a hloubku popáleniny, je ale třeba dát pozor na to, aby přílišné chlazení nezapříčinilo podchlazení pacienta. K ochlazení by měla být použita voda chladná 10–25 °C, nikoli ledová, neboť ta by mohla přispět ke zhoršení poranění. Chemické popáleniny mohou vyžadovat rozsáhlé výplachy. Očištění mýdlem a vodou, odstranění mrtvé tkáně a použití obvazů jsou důležitými aspekty péče o ránu. Pokud dojde ke vzniku intaktních puchýřů, není jasné, jak by se v takovém případě mělo postupovat. Některé předběžné důkazy podporují jejich ponechání v intaktním stavu. Popáleniny druhého stupně by měly být po dvou dnech znovu zkontrolovány.\n\nU léčby popálenin prvního a druhého stupně existuje málo kvalitních důkazů pro to, jaký typ obvazu by měl být použit. Popáleniny prvního stupně je vhodné a rozumné léčit bez obvazů. Ačkoli jsou často doporučována místně působící antibiotika, existuje jen málo důkazů na podporu jejich používání. Ani sulfadiazin stříbrný (typ antibiotika) není doporučován, neboť potenciálně prodlužuje dobu hojení. Ve prospěch používání obvazů obsahujících stříbro nebo používání léčby pomocí řízeného podtlaku neexistuje dostatek důkazů.\n\nPopáleniny mohou být velice bolestivé a ke zvládání bolesti pak lze využít řadu různých prostředků. K těm patří jednoduchá analgetika (jako například ibuprofen a acetaminofen) a opiáty, jako kupříkladu morfium. Benzodiazepiny lze použít jako doplňkovou léčbu k analgetikům pro úlevu od úzkosti. Během procesu hojení se mohou pro dosažení úlevy od svědění uplatnit i antihistaminika, masáže nebo transkutánní nervová stimulace. Antihistaminika jsou však v těchto případech účinná pouze u 20 % osob. Předběžné důkazy podporují využití gabapentinu; jeho podání by mohlo být vhodné u pacientů, jejichž stav se po užívání antihistaminik nezlepšil.\n\nNitrožilní podávání antibiotik se doporučuje před operačním zákrokem u pacientů s rozsáhlými popáleninami (>60 % TBSA). Směrnice platné k roku 2008 nedoporučují obecné využití antibiotik kvůli obavám ze vzniku rezistence na antibiotika a zvýšeného rizika fungálních infekcí. Předběžné důkazy ale naznačují, že antibiotika mohou zvýšit pravděpodobnost přežití u osob s rozsáhlými a hlubokými popáleninami. Při prevenci nebo léčbě anémie u pacientů s popáleninami nebyla prokázána účinnost erytropoetinu. Glukonát vápenatý působí jako specifický protilék u popálenin způsobených kyselinou fluorovodíkovou a lze jej použít nitrožilně a/nebo aplikovat místně.\n\nZranění vyžadující chirurgické uzavření rány kožním štěpem nebo lalokovou plastikou (obvykle jde o veškerá poranění s rozsahem větším než malá hluboce popálená plocha) by měla být ošetřena co nejrychleji. Obvodové popáleniny končetin nebo hrudníku mohou vyžadovat neodkladné provedení uvolňujících nářezů zvaných escharotomie. K té se přikračuje s cílem zabránit problémům krevního oběhu v dolní části končetin a dýchacím obtížím. Není jisté, zda ji lze využít i při popálení krku nebo prstů. Při popálení elektrickým proudem může být nezbytné provedení fasciotomie.\n\nUž od dob starověku se při hojení ran používal med; ten může pomáhat i při léčbě popálenin prvního a druhého stupně. Důkazy o účinnosti aloe vera nejsou přesvědčivé. I když může pomáhat k úlevě od bolesti a zpráva z roku 2007 dokonce přinesla předběžné důkazy o zkrácení doby hojení po jejím použití, další hodnocení z roku 2012 nepotvrdilo, že by účinky aloe vera přinášely lepší výsledky než sulfadiazin stříbrný.\n\nMnoho důkazů nesvědčí ani ve prospěch vitaminu E, který údajně pomáhá při léčbě keloidů a zjizvení. Nedoporučuje se rovněž použití másla. V nízkopříjmových zemích jsou popáleniny až ve třetině případů ošetřovány prostředky tradiční medicíny, k nimž patří využití vajec, bahna, listů nebo kravského trusu. Chirurgické ošetření je v některých případech limitované s ohledem na nedostatečné finanční zdroje a nedostupnost léčby. Existuje i celá řada dalších metod, kterých lze využít jako doplňkovou léčbu k lékům podávaným ke snížení procedurální bolesti a úzkostných stavů; patří k nim například terapie s využitím virtuální reality, hypnóza a behaviorální postupy jako jsou distrakční techniky.\n\nPrognóza je horší u osob s rozsáhlými popáleninami, u starších osob a u žen. Na prognózu mají vliv i případná poranění způsobená vdechnutím kouře, jiná závažná poranění (například zlomeniny dlouhých kostí) a závažná přidružená onemocnění (jako jsou choroby srdce, cukrovka, psychiatrická onemocnění nebo sebevražedné úmysly). Z osob přijatých v popáleninových centrech ve Spojených státech umírají v průměru 4 %, přičemž výsledek je vždy závislý na rozsahu popálení jedince. Například u pacientů s plochou popálení nižší než 10 % celkové plochy povrchu těla byla zaznamenána mortalita nižší než 1 %, zatímco u osob s popálením více než 90 % celkové plochy povrchu těla byla úmrtnost 85%. V Afghánistánu osoby, které utrpěly popáleniny na více než 60 % těla, přežívají jen výjimečně. K prognóze vývoje rozsáhlých popálenin bylo v minulosti používáno Bauxovo skóre; není ale příliš přesné a dnes se už v důsledku lepší péče téměř nepoužívá. Skóre se určuje přidáním rozsahu popálení (% celkové plochy povrchu těla) k věku pacienta, což se víceméně rovná vyjádření rizika úmrtí.\n\nVyskytnout se může celá řada komplikací, z nichž nejběžnější jsou infekce. K těm dalším - seřazeným podle četnosti výskytu - patří pneumonie, zánět podkožních buněk, infekce močových cest a zástava dechu. Rizikovými faktory infekce jsou popálení na více než 30 % povrchu těla, popáleniny v celé hloubce kůže, extrémní věk (přílišné mládí nebo stáří) a popáleniny zasahující dolní končetiny a hráz. K pneumonii dochází nejčastěji zejména u osob, které utrpěly i inhalační poranění.\n\nBěžná je také anémie vzniklá v důsledku hlubokých popálenin na ploše těla přesahující 10 % povrchu těla. Popáleniny elektrickým proudem mohou vést k takzvanému kompartmentovému syndromu či rabdomyolýze v důsledku rozpadu svalových vláken. Vznik krevních sraženin v cévách dolních končetin byl zaznamenán u 6 až 25 % pacientů. Hypermetabolický stav, který může přetrvávat až několik let po rozsáhlém popálení, může způsobit snížení hustoty kostí a úbytek svalové hmoty. V důsledku popálení mohou vzniknout tzv. keloidy, a to zejména u osob nižšího věku s tmavou barvou pleti. Děti mohou v důsledku popálení utrpět silné psychické trauma a dostavit se může i posttraumatická stresová porucha. Zjizvení často působí výrazné změny vzhledu. V zemích rozvojového světa mohou rozsáhlé popáleniny přivodit sociální izolaci, extrémní chudobu a také opuštění dětí jejich rodiči.\n\nV roce 2004 si celosvětově vyžádalo lékařské ošetření 11 miliónů případů popálení, jejichž následkem pak došlo ke 300 000 úmrtí. To činí z popálenin čtvrtou nejčastější příčinu poranění, jíž předchází pouze srážka motorových vozidel, pády a násilí. K přibližně 90 % popálení dochází v rozvojovém světě. To se přičítá zčásti přeplněným obydlím a nepříliš bezpečným postupům při vaření a přípravě jídel. Celkově dochází k téměř 60 % smrtících popálení v jihovýchodní Asii, a to při četnosti 11,6 případů na 100 000 obyvatel.\n\nV rozvinutém světě dosahuje úmrtnost dospělých mužů v důsledku popálení dvojnásobku téže hodnoty u žen. To je pravděpodobně způsobeno tím, že muži pracují v rizikovějších povoláních a věnují se mnohem rizikovějším aktivitám. V mnoha zemích rozvojového světa však ženy podléhají riziku dvojnásobně vyššímu než muži. Příčinou jsou nehody související s prostředím kuchyně a domácí násilí. U dětí dochází k úmrtí na následky popálení více než desetkrát častěji v rozvojových zemích než v zemích rozvinutých. Celkově řadíme popálení u dětí mezi jednu z patnácti hlavních příčin úmrtí. Od 80. let 20. století do roku 2004 došlo v řadě zemí k poklesu počtu fatálních popálení i počtu popálení celkově.\n\nKaždoročně je ve Spojených státech ošetřeno kolem 500 000 popálení. Tyto případy vedly v roce 2008 k přibližně 3300 úmrtí. Většina případů popálení (70 %) a úmrtí na jeho následky byla zaznamenána u mužů. Nejvyšší výskyt popálenin způsobených požárem byl zaznamenán u osob ve věku 18−35 let, zatímco nejvyšší výskyt opaření byl doložen u dětí mladších pěti let a dospělých starších 65 let. Popálení elektrickým proudem mají za následek přibližně 1000 úmrtí ročně. V důsledku zasažení bleskem umírá každý rok kolem 60 lidí. V Evropě se záměrně způsobené popáleniny vyskytují převážně u mužů středního věku.\n\nV Indii utrpí každoročně rozsáhlé popáleniny kolem 700 000 až 800 000 osob, jen mizivé procento se však léčí ve specializovaných popáleninových střediscích. Nejvyšší počet popálených je mezi ženami ve věku 16–35 let. Příčinou jsou zčásti ne zcela bezpečné prostředí kuchyní a volný oděv, typický pro tuto zemi. Odhaduje se, že třetina všech popálení v Indii je způsobena vzplanutím oděvu při kontaktu s otevřeným ohněm. Záměrně způsobené popáleniny jsou rovněž časté a dochází k nim ve velké míře u mladých žen v důsledku domácího násilí a sebepoškozování.\n\nJiž jeskynní malby z doby před více než 3500 lety dokládají existenci popálenin a jejich léčbu. Egyptský Smithův papyrus z roku 1500 př. n. l. popisuje léčbu popálenin za použití medu a masti z pryskyřice. V průběhu staletí byly využívány i mnohé další způsoby léčby - Číňané podle zpráv z roku 600 př. n. l. používali čajové lístky, Hippokratés roku 400 př. n. l. popsal využití prasečího sádla a octa a Celsus v roce 100 n.l. účinky vína a myrhy. Francouz Ambroise Paré, původně holič, později ranhojič a chirurg, byl prvním, kdo na počátku 16. století popsal různé stupně popálení. Guillaume Dupuytren rozšířil v roce 1832 tuto klasifikaci na šest stupňů závažnosti.\n\nPrvní nemocnice zaměřující se na ošetření popálenin byla otevřena roku 1843 v anglickém Londýně; další rozvoj popáleninové péče nastal na konci 19. a počátku 20. století. Během první světové války vypracovali Henry D. Dakin a Alexis Carrel pravidla pro čištění a dezinfekci popálenin a otevřených poranění za použití roztoku chlornanu sodného, což výrazně přispělo ke snížení mortality. Ve 40. letech 20. století byla obecně uznána důležitost provedení včasných excizí a kožních štěpů a přibližně ve stejné době byla vyvinuta tekutinová resuscitace a předpisy k jejímu provedení. V 70. letech 20. století pak vědci prokázali význam hypermetabolického stavu obvykle následujícího po utrpění rozsáhlých popálenin.\n"}
{"id": "83208", "url": "https://cs.wikipedia.org/wiki?curid=83208", "title": "Prekluze", "text": "Prekluze\n\nPrekluze (z latinského \"prae-clusio\", uzavření) v soukromém právu znamená nejen zánik nároku z určitého subjektivního práva, ale i úplný zánik tohoto práva jako takového. Na rozdíl od promlčení ovšem prekluze není všeobecná, nastává pouze tam, kde to zákon výslovně stanoví, zpravidla souslovím „jinak právo zanikne“. Je proto vcelku výjimečným právním institutem.\n\nV trestním právu se lhůty, které mají charakter prekluze, nazývají lhůtami promlčecími.\n\nKe vzniku prekluze je třeba naplnění dvou právních skutečností:\nPrekluzivní lhůty jsou lhůtami hmotněprávními, tzn. právo musí být uplatněno nejpozději jejich poslední den (případně první následující pracovní den). Obecně se tyto lhůty neprodlužují a jejich běh se nezastavuje ani nepřerušuje. Výjimkou je např. řádné uplatnění práva u orgánu veřejné moci, uzavření mimosoudní dohody, manželství či působení vyšší moci, kdy se běh prekluzivní lhůty na danou dobu zastaví.\n\nPři prekluzi právo zaniká zcela, nezůstává ani jako naturální obligace, proto případné plnění z prekludovaného nároku je plněním bez právního důvodu a může být požadováno zpět jako bezdůvodné obohacení. K prekluzi přihlíží soud jak v řízení nalézacím, tak v případě již nalezeného práva i v řízení vykonávacím z úřední povinnosti (\"ex officio\"), tedy i bez návrhu dlužníka.\n\n\n\n"}
{"id": "83209", "url": "https://cs.wikipedia.org/wiki?curid=83209", "title": "Softwarové inženýrství", "text": "Softwarové inženýrství\n\nSoftwarové inženýrství je činnost zahrnující inženýrství, informatiku a management, jejímž cílem je návrh, tvorba a údržba počítačových programů.\n\nJako tradiční inženýrské disciplíny i softwarové inženýrství řeší především cenu a spolehlivost. Například moderní letadla mají miliony součástek (raketoplán dokonce kolem deseti milionů) a software pro jejich obsluhu může mít miliony řádků zdrojového kódu.\n\nZnámými průkopníky softwarového inženýrství byli především Fred Brooks a C. A. R. Hoare.\n\nPojem softwarové inženýrství není nijak jednotný, může mít víc významů:\n\nDefinice: Softwarové inženýrství je disciplína zabývající se praktickými problémy vývoje rozsáhlých softwarových systémů.\n\nVývoj softwarového systému zahrnuje celou řadu faktorů nutných k úspěšnému vytvoření požadovaného produktu:\n\n\n\n\n\nSoftwarové inženýrství je jako obor velmi mladé a ve srovnání s ostatními inženýrskými odvětvími je úplným nováčkem. Kořeny softwarového inženýrství jsou jistě mladší než celá řada jeho uživatelů. Právě proto tento obor zažívá bleskový rozvoj a prochází silnými proměnami. To je také důvodem, proč mnohé části softwarového inženýrství nejsou exaktně stanoveny a utvářejí se „\"za pochodu\"“, tak jak vývoj reaguje na měnící se požadavky okolního světa. Některé body softwarového inženýrství jsou považovány za neměnné, jiné lze přirovnat spíše k vysněnému ideálu.\n\nHistorii softwarového inženýrství lze rozdělit do několika základních etap.\n\n\n\n\n\nPočátky vzniku softwarového inženýrství provázela krize v šedesátých letech minulého století, díky níž pravděpodobně tento obor vznikl. Charakteristickými znaky softwarové krize bylo neúnosné prodlužování a prodražování projektů, nízká kvalita programů, nesnadnost či nemožnost údržby a inovace, špatná produktivita práce programátorů, neefektivita vývoje, nejistota výsledku a řada dalších.\n\nPříčin této krize bylo hned několik:\n\n\n\n"}
{"id": "83211", "url": "https://cs.wikipedia.org/wiki?curid=83211", "title": "Neoklasicismus (literatura)", "text": "Neoklasicismus (literatura)\n\nNeoklasicismus (též novoklasicismus) v literatuře byl v českém prostředí nevyhraněný umělecký směr z počátku 20. století. V jiných jazykových oblastech může být vnímán odlišně.\n\nNeoklasicismus v literatuře nemá přesnou definici a v různých evropských kulturách je vykládán různě. V německé literatuře se jedná o směr z období po roce 1900, záměrně se odvracející od moderny. Představitelem byla pozdní díla Gerharta Hauptmanna (1862-1946). Ve Francii se jako neoklasicismus (francouzsky néo-classicisme) označuje umělecký směr po roce 1750, odmítající rokoko. V anglické literatuře (angl. neoclassicism) se jím rozumí směr první poloviny 18. století, končící rokem 1740 (např. Jonathan Swift a Alexander Pope). \n\nV Čechách se, obdobně jako v Německu, tento termín vztahuje především k prvnímu dvacetiletí 20. století.\n\n\"Ottův slovník naučný nové doby\" definoval novoklasicismus v literatuře jako „...hromadný název několika literárních hnutí v XIX. a XX. století, která usilují o obnovu literárních a kulturních hodnot doby klasické...pravidelně s hrotem proti romantice...“. Do Čech pronikal podle Slovníku novoklasicismus především pod německým vlivem okolo roku 1912 a „...znamenal u nás překonávání dekorativnosti novoromantické a dekadentní, ale v době válečné se vyžil.“ Jako představitele uvedl z českých spisovatelů Karla a Josefa Čapka, Františka Langera a Františka Khola.\nPojem neoklasicismus v literatuře byl v češtině užíván už předtím, než se mu věnoval F. X. Šalda. Např. Jan Bartoš charakterisoval v roce 1911 tehdejší současnou ruskou literaturu (Valerij Brjusov, Alexander Blok, Fedor Sologub a další) jako novoklasicistní.\n\nNovoklasicismus nepředstavoval vyhraněný literární směr; šlo spíše o snahu o oživení zdrojů klasické tradice a jejich využití při hledání nových výrazových prostředků.. Jednalo se o neosobní vyprávění, jednoduché a kompozičně vyvážené. Témata byla nadčasová, autoři zdůrazňovali nadřazenost rozumu a morálních zásad. Vznikaly pochyby, zda jde o moderní směr, který chce navrátit dílům řád, či zda jde pouze o návrat k dřívějším formám.\n\nF. X. Šalda široce pojednal teoreticky o novoklasicismu ve svých článcích v Národních listech v roce 1912.\n\nŠalda oceňoval novoklasicismus jako jediný z moderních literárních směrů, především pro jeho snahu o obnovení minulých hodnot.\n\nJosef Čapek kladně hodnotil především novoklasicistické dílo německého autora Paula Ernsta a jeho novelu \"Vězeň\". Tento druh literární tvorby byl ve středu zájmu Josefa Čapka pouze krátké období, jehož výsledkem byla povídka \"Živý plamen\". \n\nNěkolik let po Šaldových článcích již byl novoklasicismus v literatuře považován kritikou za překonaný:\nI Josef Čapek psal v roce 1924 o novoklasicismu již v minulém čase.\n\nAutoři v literatuře se svými tématy obvykle vraceli do minulosti, neusilovali ovšem o zachycení dobového koloritu, šlo o zpodobení nadčasových, základních rysů osudu člověka ve světě. Nikoliv osobní dojmy, nikoliv psychologická analýza; jejich cílem bylo sevřené neosobní vyprávění.\n\nTypickými rysy novoklasicistických literárních děl byla tvarová kázeň, stylová jednota, přesnost a preciznost vyjádření, kompoziční vyváženost; díla nevyzdvihovla cit, ale intelekt a nadčasové jevy.\nZnaky novoklasicistní tvorby:\nŽánry typické pro novoklasicismus byly povídka a novela.\n\nJedná se o příklady děl, která byla vydána zhruba od začátku 20. století do konce německé okupace (v závorce uvedeno datum prvního vydání):\n\n\nOd konce 20. století se s pojmem \"neoklasicismus\" nakládalo volně, nikoliv ve smyslu výše uvedené tradiční interpretace. Viz v literatuře např. nebo v hudbě pojem „neoklasický rock“..\n\n"}
{"id": "83219", "url": "https://cs.wikipedia.org/wiki?curid=83219", "title": "Ásgard", "text": "Ásgard\n\nÁsgard (Asgard, staroseversky: Ásgarðr, islandsky: Ásgarður, starorusky: Асград, Asgrad) byl severský „ráj“, domov bohů Æsir (Ásů). Místo všech spravedlivých odvážných lidí, kterým je dovoleno žít po boku Ásů. Lidé, jejichž cílem byl Ásgard, vždy v životě zanechali něco pozitivního. Ásgardu vládne nejstarší Ás Ódin. Žije se svojí ženou Frigg v síni celé ze stříbra, která se jmenuje Valaskjalf. Kromě Valaskjalfu mu patří i Valhalla - velká dvorana určená pro padlé na bitevním poli, spravovaná Valkýrami. Podle legend je Ásgard s Midgardem spojen duhovým mostem, který se jmenuje Bifröst. Ten hlídá Ódinův syn, bůh Heimdall.\n\nPořadí jako v Písni o Grímnim (Grímnismál) \n\n"}
{"id": "83227", "url": "https://cs.wikipedia.org/wiki?curid=83227", "title": "Istrie (poloostrov)", "text": "Istrie (poloostrov)\n\nIstrie ( , , ) je poloostrov vybíhající do Jaderského moře. Nachází se mezi Terstským a Kvarnerským zálivem a je rozdělen mezi Itálii (region Furlánsko-Julské Benátsko), Slovinsko (Pobřežně-krasový region) a Chorvatsko (Istrijská župa, Přímořsko-gorskokotarská župa).\n\nRozloha poloostrova činí 3 700 km². Povrch tvoří planina, která se zvedá z jihozápadu na severovýchod od nadmořské výšky 100 m do 600 m. Nejvyšším vrcholem 1 396 m vysoká hora Učka.\n\nPlanina je tvořena převážně mezozoickými vápenci. Důsledkem toho jsou rozvinuté krasové jevy na celém území poloostrova.\nPodnebí je středomořské. Roste zde řídké středomořské rostlinstvo (šibljak, tráva) a dobře se tu daří vinné révě, především odrůdě Teran. Hojně se zde také vyskytují olivovníkové plantáže.\n\nNejvětšími přístavy na pobřeží jsou Terst v Itálii a Pula v Chorvatsku. Dalšími významnými městy jsou Koper ve Slovinsku nebo Poreč a Rovinj na chorvatském pobřeží.\n\nObyvatelstvo Istrie bylo odedávna etnicky rozmanité. Podle rakousko-uherského sčítání lidu z roku 1910 zde žilo 404 309 obyvatel, z toho 168 116 (41,6%) mluvilo srbochorvatsky, 147 416 (36,5%) italsky, 55 365 (13,7%) slovinsky, 13 279 (3,3%) německy, 882 (0,2%) rumunsky, 2 116 (0,5%) jiným jazykem a 17 135 (4,2%) byli cizinci, jejichž jazyk se nezaznamenával.\n\nPodle chorvatského sčítání lidu z roku 2011 bylo 68,33% obyvatel Chorvati, 6,03% byli Italové, 3,46% Srbové, 2,95% Bosňáci, 1,15% Albánci a 1,96% neuvedlo národnost. Obyvatelé, kteří se prohlásili za Istrijce, tvořili 12,11%. Regionální identita je tedy dodnes silná a hranice mezi jednotlivými etnickými skupinami na Istrii jsou neostré. Istrijci bez ohledu na jazyk sdílí společnou kulturu.\n\nNa Istrii také existují dva původní ohrožené románské jazyky: istrijština a istrorumunština. Místní albánská komunita až do 19. století hovořila zvláštním dialektem albánštiny.\n\nStarověké osídlení kmeny Ilyrů. Později dobytí a kolonizace Římany.\n\nNa poloostrově Istrie byl v 90. letech 20. století objeven jediný druhohorní dinosaurus, známý dosud z území Chorvatska. V roce 1998 dostal vědecké jméno \"Histriasaurus boscarollii\" (\"Histria\" byl latinský název pro Istrii). Byl to menší sauropodní dinosaurus s dlouhým krkem, který žil v období spodní křídy (asi před 130 miliony let). \n\n\n"}
{"id": "83229", "url": "https://cs.wikipedia.org/wiki?curid=83229", "title": "Aegir", "text": "Aegir\n\nAegir (též Aegi, Ægir) je méně známý Ás. Má na starosti moře, proto jej prosili námořníci před plavbou o klidné počasí. V poezii líčen též jako sládek (pravděpodobně narážka na kotle medoviny, o nichž se věřilo, že pocházejí z moře). Jeho manželkou byla bohyně Rán, se kterou měl devět dcer, mořských vln, nejspíše obryní (jejich jména jsou \"Himinglaeva\", \"Dúfa\", \"Blódughadda\", \"Hefringa\", \"Uda\", \"Hrönna\", \"Bylgja\", \"Bára\" a \"Kólga\"). Měl také dva otroky – \"Fimafenga\" a \"Eldiho\". Prvního z nich zabil Loki, důvody této vraždy však nejsou známy. Aegir je znám svou pohostinností – poháry v jeho síních jsou vždy plné.\n"}
{"id": "83230", "url": "https://cs.wikipedia.org/wiki?curid=83230", "title": "Rán", "text": "Rán\n\nRán je severská bohyně bouří a manželka boha moří Aegiho. Má síť, do které chytá utonulé námořníky. Ti se snažili si ji naklonit obětinami v podobě mincí, které házeli do moře. Všichni lidé, kteří se utopí, budou po smrti u ní. Se svým manželem má devět dcer, které by měly být matkami Heimdalla. Jejich jména znamenají různé druhy vln: Himinglæva, Dúfa, Blóðughadda, Hefring, Uðr, Hrönn, Bylgja, Dröfn a Kólga, česky Jasná, Vysoká, Rudovlasá, Stoupající, Pěnící, Chladivá, Proudící, Bouřlivá a Tsunami.\n"}
{"id": "83241", "url": "https://cs.wikipedia.org/wiki?curid=83241", "title": "Idunn", "text": "Idunn\n\nIdunn (či Iduna) je severská bohyně, manželka boha básníků Bragiho, strážila ve své jasanové truhlici kouzelná jablka, která chránila Ásy před stárnutím. Idunn je proto nazývána ochránkyní zdraví a síly bohů. Její jméno znamená \"Ta, která omlazuje\".\n\nBůh Loki jednou slíbil obrovi Tjazimu, že Idunn vyláká z Ásgardu. Pod záminkou, že našel krásná jablka a ať vezme ta svá, aby je porovnala, vzal Loki Idunn do lesa, kde ji Tjazi v podobě orla odnesl do svého sídla v Trymheimu. Bohové bez svých jablek stárli a začali se po Idunn shánět. Pohrozili Lokimu smrtí pokud Idunn nepřivede zpátky. Loki si proto půjčil od Freyji sokolí roucho a vydal se k Tjazimu do Jötunheimu. Proměnil Idunn v ořech a v pařátech ji odnesl zpátky do Ásgardu. Tjazi však Lokiho v podobě orla pronásledoval, ale byl Ásy nakonec zabit.\n"}
{"id": "83243", "url": "https://cs.wikipedia.org/wiki?curid=83243", "title": "Libra", "text": "Libra\n\nLibra může znamenat\n\n\n\n"}
{"id": "83248", "url": "https://cs.wikipedia.org/wiki?curid=83248", "title": "Žíla (geologie)", "text": "Žíla (geologie)\n\nŽíla (anglicky \"vein\") je termín z geologie, kterým se označuje magmatický výlev omezeného rozsahu do okolního prostředí. Žíly jsou důležitým zdrojem drahých kovů a dalších vzácných minerálů respektive prvků. Vznik žíly často napoví mnoho o geologickém vývoji prostředí i o jeho časovém průběhu. Žíla vzniká později než hornina, kterou proráží, což je důležitý poznatek pro určování relativního stáří hornin. Tato jednoduchá zásada je hojně využívána ve stratigrafii pro určování časového vývoje oblasti i relativního věku horninových těles. Označuje se jako pravidlo prorážení.\n\nŽíla je deskovité těleso vyplněné krystaly jednoho nebo více druhů minerálů, nejčastěji jsou magmatického nebo hydrotermálního původu. Magmatické žíly vznikají v důsledku průniku hypoabysálních magmatických hornin jako jsou např. pegmatity nebo aplity. Žíly hydrotermálního původu mohou být velmi různorodé, pokud obsahují akumulace rudných nebo jiných cenných minerálů či prvků, mohou nabýt značný ekonomický význam.\n\nVýplň žíly se do ní může dostat rychlým procesem – injekcí při rozrušení horniny v okolí zdroje magmatu, ale pomalým průnikem hydrotermálních fluid. Minerály v žilách rostou směrem do prázdného prostoru nejčastěji kolmo na její plochu.\n\nKolem žil se mohou nacházet oblasti postižené kontaktní metamorfózou. V některých případech může při regionální metamorfóze docházet v horninách ke vzniku tenzních fraktur nebo čočkovitých otvorů rovnoběžných s metamorfní foliací, do nichž mohou proniknout migrující fluida, čímž vznikají tzv. synmetamorfní žíly alpského typu, které jsou vyplněny minerály odpovídajícími složení okolních hornin. Oblast prostoupená soustavou menších žil, tvořících komplikované těleso, se v ložiskové geologii označuje jako žilník ().\n\nŽíly dělíme podle směru jejich proniknutí do nadloží:\n\nNa dotyku žíly a okolní horniny často nacházíme parciálně natavené horniny, které podlehly jen nízkoteplotní metamorfóze. Typická je sklovitá struktura hornin na doteku žíly a okolí.\n\nPodle detailních morfologických znaků se rozlišují:\n\nHraniční plocha mezi žílou a okolní horninou se označuje \"salband\". Krátká žilka odbíhající od žíly do okolních hornin se označuje \"apofýza\" (výběžek, odnož).\n\nPravá tloušťka žíly je kolmá vzdálenost mezi její okraji. Pokud žíla na povrch neproniká přesně kolmo, což je nejčastější případ, může být její tloušťka interpretována nesprávně. Vzdálenost okrajů takové žíly se označuje jako nepravá tloušťka. Pro určení pravé tloušťky je třeba znát sklon žíly.\n\nŽíly jsou místy zvýšeného výskytu nerostných surovin a vzácných minerálů, nebo prvků, které se hromadí přímo v nich, nebo v jejich bezprostředním okolí. Žíly se někdy nacházejí v typických strukturách jako například v osových částech vrás, což se často využívá např. při prospekci zlata.\n\nŽíly pronikající na povrch jsou do hloubky tvořeny několika zónami:\nOdžilky jsou drobné útvary vybíhající z lakolitů či batolitů. Vznikají vyplněním dutin v zemské kůře a následným utuhnutím magmatu. Tvar je stromovitý.\n"}
{"id": "83251", "url": "https://cs.wikipedia.org/wiki?curid=83251", "title": "Žíla", "text": "Žíla\n\nSlovo žíla se používá pro více významů:\n\n\n"}
{"id": "83252", "url": "https://cs.wikipedia.org/wiki?curid=83252", "title": "Daniel Libeskind", "text": "Daniel Libeskind\n\nDaniel Libeskind (* 12. květen 1946) je americký architekt židovského původu.\n\nNarodil se v polském městě Lódž v židovské rodině. V roce 1965 se stal občanem Spojených států amerických. V tomto roce také úspěšně dostudoval střední školu v Bronxu a odjel studovat hru na harmoniku a klavír do Izraele. Až později se rozhodl pro dráhu architekta, v letech 1965–1970 na The Cooper Union for the Advancement of Science and Art v New Yorku. Dále studoval v letech 1970–1972 postgraduální studium oboru dějiny a teorie architektury na univerzitě v Essexu. Od roku 1989 žil v Berlíně s manželkou a třemi dětmi. Poté co v únoru 2003 zvítězil v soutěži na novostavbu World Trade Center, přesídlil se svým studiem do New Yorku.\n\nPůsobil a působí jako hostující profesor na celé řadě univerzit .\n\nV roce 1991 vystavoval v Praze v Galerii Jaroslava Fragnera své berlínské projekty. Součástí zahájení byla i autorova přednáška.\n\n\n"}
{"id": "83258", "url": "https://cs.wikipedia.org/wiki?curid=83258", "title": "Monster (album, R.E.M.)", "text": "Monster (album, R.E.M.)\n\nMonster je deváté album americké kapely R.E.M., vydané v roce 1994. V porovnání s předchozím ponurým albem \"Automatic for the People\" se album \"Monster\" vyznačuje větší energií a častějším používáním elektrických kytar, je zde cítit vliv grunge. Album \"Monster\" je dalším albem R.E.M., které získalo několik platinových desek, bylo kladně přijato kritikou a v mnoha hitparádách po celém světě se umístilo na prvním místě. Ve Spojených státech sice album získalo čtyři platinové desky, ale u následujících alb došlo k výraznému komerčnímu propadu.\n\nAlbum \"Monster\" obsahuje několik hitů, například \"What's the Frequency, Kenneth?\", \"Strange Currencies\" a \"Bang and Blame\".\n\nPoté, co R.E.M. nevyjeli po vydání předchozích dvou alb na turné, tak v roce 1995 zahájila kapela dlouhé světové turné, při kterém museli být tři členové kapely hospitalizováni a nahrávky ze zvukových zkoušek daly základ nového alba, \"New Adventures in Hi-Fi\".\n\nPíseň \"Let Me In\" byla napsána pro Kurta Cobaina, jehož dcery Frances Bean byl Michael Stipe kmotrem a který zemřel krátce předtím, než bylo nahrávání alba dokončeno. Michael prohlásil, že slova písně obsahují to, co by Kurtovi řekl přes telefon.\n\nAlbum je věnováno River Phoenixovi, americkému herci a příteli Michaela Stipea, který zemřel 31. října 1993 na předávkování heroinem a kokainem.\n\nV roce 2005 bylo vydána dvoudisková edice alba \"Monster\", které obsahuje CD, DVD-Audio ve zvukovém formátu 5.1 a původní, částečně rozšířený, booklet. Zvuk na CD není nijak remasterován.\n\nAutory jsou Bill Berry, Peter Buck, Mike Mills a Michael Stipe.\nAlbum\n\nSingly\n"}
{"id": "83264", "url": "https://cs.wikipedia.org/wiki?curid=83264", "title": "Beatrix Nizozemská", "text": "Beatrix Nizozemská\n\nBeatrix Vilemína Armgarda Oranžsko-Nasavská, princezna oranžsko-nasavská, princezna z Lippe-Biesterfeldu (* 31. ledna 1938 v Baarnu), je bývalá královna Nizozemska (od 30. dubna 1980 do 30. dubna 2013, kdy abdikovala ve prospěch svého syna Viléma-Alexandra). Úmysl abdikovat oznámila již 28. ledna téhož roku. Od své abdikace má titul princezna Beatrix.\n\nBeatrix je nejstarší ze čtyř dcer bývalé nizozemské královny Juliány a jejího manžela Bernharda prince zur Lippe-Biesterfeld. Její nejranější dětství bylo poznamenáno emigrací královské rodiny před nacisty v květnu 1940 – nejprve do Spojeného království a později do Kanady. Po návratu do vlasti v roce 1945 absolvovala Beatrix výuku v \"De Werkplaats\", pokrokové škole Keese Boekeho v Bilthovenu.\n\nNáslednicí trůnu a zároveň členkou Státní rady se stala podle nizozemské ústavy v den svých osmnáctých narozenin, 31. ledna 1956. V témže roce se zapsala na univerzitu v Leidenu, kde navštěvovala nejprve přednášky ze sociologie, práva, ekonomie, dějin parlamentu a ústavního práva a později i přednášky o kultuře Surinamu a Nizozemských Antil. Studium ukončila v roce 1961.\n\nV červnu 1965 bylo oznámeno její zasnoubení s německým diplomatem Clausem von Amsberg. Vyslovení souhlasu obou komor nizozemského parlamentu předcházela určitá kritika s ohledem na snoubencovu národnost, po svatbě v roce 1966 se však princ Claus brzy stal uznávaným členem nizozemské královské rodiny. Se svým manželem měla Beatrix tři syny – současného nizozemského krále Viléma-Alexandra (* 27. dubna 1967), prince Johana Frisa (25. srpna 1968-12. srpna 2013) a prince Constantijna (* 11. října 1969).\n\nNa trůn nastoupila po abdikaci své matky Juliány v roce 1980. 30. duben, den její intronizace (obdoba korunovace - nizozemští panovníci nejsou korunováni) a zároveň narozeniny bývalé královny Juliány, známý jako Den Královny (\"Koninginnedag\"), byl ponechán státním svátkem a je každoročně oslavován. Stínem na tomto slavnostním aktu byly rozsáhlé sociální nepokoje, které v té době zmítaly Nizozemskem. Heslo \"Geen woning, geen kroning\" (česky \"žádný byt, žádná korunovace\"), které si na transparenty napsali okupanti domů v mnoha částech země, se stalo symbolem nástupu mladé královny na trůn. Jí i celou královskou rodinu tehdy musely chránit zástupy policistů. Oblibu svých poddaných si ale nakonec dokázala vybojovat. Ve funkci hlavy státu Beatrix od počátku vystupovala formálněji než její matka, vzhledem ke svému vzdělání si však brzy získala u občanů respekt.\n\n30. dubna 2009 při oslavách Dne královny v Apeldoornu jen těsně unikla atentátu. Ve chvíli, kdy královský průvod pomalu projížděl po hlavní ulici, se náhle objevil automobil, který ve vysoké rychlosti prorazil policejní zátarasy, jen těsně minul projíždějící autokar s královnou a členy královské rodiny, vjel do davu přihlížejících a narazil do podstavce pomníku. Na místě byli zabiti čtyři lidé, osm dalších utrpělo vážná a pět lehčí zranění. Dva další na následky zranění zemřeli později v nemocnici, stejně jako řidič. Ten před smrtí stačil ještě přiznat, že jeho terčem byla královská rodina, motiv jeho činu však již zůstal neznámý. Nizozemská prokuratura uvedla, že nic nenaznačuje, že by šlo o čin teroristického rázu. Muž prý jednal sám a neměl žádné napojení na nějakou teroristickou nebo ideologickou skupinu.\n\n28. ledna 2013 oznámila, že 30. dubna téhož roku abdikuje. Jejím nástupcem je její nejstarší syn Vilém-Alexandr. O abdikaci královna uvažovala již několik let.\n\n"}
{"id": "83266", "url": "https://cs.wikipedia.org/wiki?curid=83266", "title": "McLaren MP4/2", "text": "McLaren MP4/2\n\nMcLaren MP4/2 byl monopost Formule 1, navržený inženýrem stáje McLaren Johnem Barnardem, pro rok 1984. V lehce pozměněné verzi byl použit ještě v letech 1985 a 1986 jako MP4/2B, respektive MP4/2C. Vůz MP4/2 byl založen na modelu McLaren MP4/1E, který McLaren používal jako testovací monopost v závěru sezony 1983.\n\nMP4/2 vyhrálo celkem 22 Velkých cen (Prost 16; Lauda 6), získalo 7 pole positions (Prost 6; Rosberg, 1), získalo 327,5 bodu. To přispělo k 2 titulům v Poháru konstruktérů a 3 jezdeckým titulům. Tento monopost stálé zůstává nejúspěšnějším v historii Formule 1.\n\nMonopost MP4/2 používal jako většina konkurentů celokarbonové šasi. McLaren jako první použil tvar zadní části vozu připomínající láhev od Coca-Coly, ve výsledku to zlepšilo obtékání zadních kol. Byl v něm používán šestiválcový motor s válci od společnosti TAG Porsche. Tento motor byl na popud Nikiho Laudy, který se obával, že motor by byl bez testů nekonkurenceschopný, poprvé použit už v závěru sezony 1983. Stávající podvozek MP4/1 byl upraven a posílen, aby se motor dal použít v posledním závodě roku 1983, Lauda tehdy svým výkonem dokázal, že je motor konkurenceschopný a že dokáže bojovat o přední umístění.\n\nV roce 1984 se k týmu McLaren připojil Alain Prost, který byl v sezoně 1983 v boji o mistrovský titul těsně poražen Nelsonem Piquetem. Prost byl po neúspěchu vyhozen od Renaultu, po sezoně Ron Dennis mladého Francouze angažoval místo Johna Watsona. Prost a Lauda byli impozantní kombinace. Oba výborně spolupracovali s techniky, což jim velmi pomohlo s vývojem monopostu a posunulo dál než ostatní.\n\nMP4/2 byl jedním z mála monopostů F1, který v té době používal karbonové brzdy. Kombinací účinných brzd, nízké spotřeby a jezdeckého umění Laudy a Prosta vytěžila v roce 1984 stáj McLaren 12 vítězství. Lauda porazil Prosta v šampionátu o pouhý půlbod, stal se mistrem světa, přestože v sezoně měl jen pět vítězství oproti Prostovým sedmi. Jejich převaha byla patrná hlavně na vysokorychlostních okruzích. Často byly monoposty MP4/2 jediné, které dokončily závod ve stejném kole, taková to byla dominance. McLaren vyhrál pohár konstruktérů s velkým náskokem před týmem Ferrari. Ačkoliv MP4/2 nebyl nejrychlejší monopost v kvalifikacích (do té doby, dokud McLaren nezačal používat speciální motor jen pro kvalifikaci), často porazil vozy Brabham, ač používaly výkonnější motor BMW turbo; MP4/2 byl totiž mnohem spolehlivější.\n\nPro sezonu 1985 byla monopostu MP4/2 upravena aerodynamika, v souladu s novými pravidly přebudována přítlačná křídla a kvůli přechodu z pneumatik Michelin ke Goodyearu muselo být upraveno také zavěšení kol. Nicméně soupeři dokázali McLaren ve vývoji dohnat. Michele Alboreto (Ferrari) bojoval s Prostem po většinu sezony, ale marně. Díky větší spolehlivosti MP4/2 se z titulu radoval Prost. Vyhrál svůj první šampionát a stačilo mu k tomu 5 vítězství. McLaren vyhrál už druhý pohár konstruktérů v řadě. Nikimu Laudovy se v této sezoně nedařilo, proto po svém jediném vítězství ve Velké ceně Nizozemska ohlásil, že po této sezoně končí ve Formuli 1.\n\nMP4/2 bylo v roce 1986 prakticky totožné jako v roce minulém (kromě kosmetických změn v aerodynamice), Před sezonou se k McLarenu připojil Fin Keke Rosberg. V té době byl Williams FW11 nejlepším vozem ve startovním poli, MP4/2 překonával hlavně rychlostí. Piquet, pro kterého to byla první sezona ve Williamsu, svedl se svým kolegou Mansellem mnoho bitev, čímž se ale obírali o důležité body. Zatím Prost chytře vyčkával na jejich chyby. Tato taktika mu vynesla druhý titul v kariéře. Po skončení této sezony už však bylo jasné, že motor TAG Porsche má svoje nejlepší léta za sebou.\n"}
{"id": "83271", "url": "https://cs.wikipedia.org/wiki?curid=83271", "title": "Ovce", "text": "Ovce\n\nOvce jsou rod malých přežvýkavců. Původní oblast jejich rozšíření je na severní polokouli, ale domestikovaný druh, ovce domácí, se díky člověku dostala do celého světa, včetně Austrálie a Nového Zélandu. Samec ovce je nazýván beran.\n\nOvce jsou o něco robustnější než kozy a mají silnější, zatočené rohy. Srst je tvořena hustou vlnou. Všechny ovce mají dobře vyvinutý stádní pud a potřebují společnost ostatních jedinců.\n\n\n\n"}
{"id": "83275", "url": "https://cs.wikipedia.org/wiki?curid=83275", "title": "Šigeru Ban", "text": "Šigeru Ban\n\nŠigeru Ban (坂茂, \"Ban Šigeru\"; * 5. srpna 1957 Tokio, Japonsko) je japonský architekt.\n\n\n\n"}
{"id": "83277", "url": "https://cs.wikipedia.org/wiki?curid=83277", "title": "Ovce domácí", "text": "Ovce domácí\n\nOvce domácí \"(Ovis aries)\" je malým domestikovaným přežvýkavcem, chovaným hlavně pro vlnu a mléko, zčásti také pro maso.\n\nProtože nejsou tak náročné jako skot, chovají se i v horských nebo aridních oblastech. Nejvíc ovcí je chováno v Číně (170,8 miliónu kusů) a v Austrálii (106 miliónů kusů). V Česku bylo chováno v roce 2011 209 052 ovcí.\n\nSlovo \"ovce\" je starého, praindoevropského původu a s jeho ekvivalenty se můžeme setkat téměř ve všech indoevropských jazycích, někdy jako označení pro celý druh: srov. lat. \"ovis\", lit. \"avis\", slov. \"ovce\" / \"ovca\", nebo jen pro samici (v germánských jazycích) – např. angl. \"ewe\". také slova \"beran\" a \"jehně\" mají starý indoevropský původ, srov. např. s lat. \"angus\" – „beránek“ nebo perským \"barrá\" – „beránek, jehně“. Naproti tomu slovo skopec bylo do češtiny přejato ve středověku z němčiny. Fakt, že se název pro samce, samici a mládě tvoří od odlišných slovních kořenů je známkou značného stáří těchto názvů (podobně např. u psa, koně, skotu, na rozdíl oproti koze, kočce aj.).\n\nSamice se v češtině nazývá \"ovce\", samec \"beran\". Vykastrovaný beran se označuje slovem \"skopec\", maso skopců má slabší specifický zápach. Mládě do stáří půl roku se nazývá \"jehně\". Ovce, která ještě nerodila, je \"jehnice\". Samice v říji \"se prská\". Ovce rodící \"se tzv. bahní\". Gravidní samice se označuje pojmem březí. Samice, která porodila, \"se obahnila\" a nazývá se \"bahnice\". Potrat se nazývá \"zmetání\" a potracený plod \"zmetek\", stejně jako u skotu a koz. Slovesa \"bahnit\", \"obahnit se\" nijak nesouvisí s bahnem, ale jedná se o mylnou dekompozici ze staršího \"ob-jahnit\" (od slova \"jahně\", tj. jehně).\n\nTak jako u jiných domácích zvířat, existují rovněž mezi jednotlivými plemeny ovcí podstatné rozdíly ve vzhledu, velikosti a stavbě těla. Ovce dosahují hmotnosti 20–180 kg (výjimečně i přes 200 kg) a výšky v kohoutku 40–90 cm. Mezi největší plemena patří suffolk a hissarská ovce, nejmenší je ouessantská ovce. Existují rohatá i bezrohá plemena ovcí, u rohatých mohou mít rohy buďto jen berani (např. merino, šumavská ovce, kamerunská ovce) nebo, méně často, obě pohlaví (např. cápová ovce, awassi, Jákobova ovce). Mezi bezrohá plemena patří např. suffolk, texel, bleu de Maine, východofrízská ovce nebo somálská ovce. Vzácně se vyskytují i plemena se čtyřmi nebo šesti rohy (např. Jákobova ovce, awassi). Vícerohost vzniká jako následek genetické mutace.\n\nDůležitým kritériem je pokryv těla. Podle něj se plemena ovcí dělí na srstnatá, hrubovlnná, polojemnovlnná a jemnovlnná. Srstnaté ovce se vyskytují hlavně v tropických a subtropických oblastech, chovají se pouze pro maso, mléko či kůži, mají krátkou srst, která líná, podobně jako u koz. Typickými zástupci jsou somálská ovce, kamerunská ovce, červený madrás nebo masajská ovce. Hrubovlnná plemena mají kratší, hrubou vlnu, vhodnou k výrobě koberců, využívají se i jejich kožešiny, hlavně z jehňat. Patří k nim např. karakulská ovce, soay, vřesová ovce a další primitivní plemena. Polojemnovlnné ovce zahrnují většinu evropských plemen, mají delší a jemnější vlnu, která nelíná, proto je nutné ji dvakrát ročně stříhat. Příkladem je např. šumavská ovce, cápová ovce, cigája nebo suffolk. Jemnovlnná plemena ovcí zahrnují hlavně merinové ovce. Jejich kůže je velmi jemná a vytváří různé záhyby, čímž se zvětšuje plocha pro růst vlny. Typickým příkladem je australské merino nebo francouzská česanka.\n\nV aridních oblastech Afriky a Asie se vyskytují ovce adaptované k životu v suchém prostředí. Tato plemena mají sklon k vytváření tukových zásob pro nepříznivé období. Podle místa, kde je tuk uložen, se dělí na ovce tlustoocasé a tlustozadké. Skupina tlustoocasých ovcí je početnější. Tyto ovce si ukládají tuk do podkožního vaziva na ztluštělém ocase. Ten buďto volně visí, nebo se esovitě prohnutý pod břicho ovce a špičkou ven. Podle starých zpráv měly některé z těchto ovcí tak těžký ocas, že ho za sebou musely táhnout na vozíčku, pravděpodobně se však jedná o hoax. Příkladem je např. syrská tlustoocasá ovce, afrikánská ovce nebo awassi. Tlustozadké ovce ukládají tuk pod kůži na hýždích a stehnech, po stranách kořene ocasu, který je krátký. Příkladem je hissarská ovce nebo somálská ovce.\n\nDomácí ovce je polyfyletického původu (pochází z více divokých předků). Tradiční model z počátku 20. stol., používaný v zootechnické literatuře, počítá s pěti divokými předky:\n\nDle současných výzkumů je platnost tohoto modelu zpochybňována. Na vzniku domácích ovcí měly největší podíl muflon asijský, ovce kruhorohá a ovce stepní. Naproti tomu muflon evropský je zřejmě zdivočelý potomek neolitických domácích ovcí, dovezených na Sardinii a Korsiku člověkem v 7.–6. tis. př. n. l. Význam argaliho je dosud sporný, jeho potomky mohou být některá tlustozadká plemena Centrální Asie (např. ovce hissarská) a ovce tibetské, vyznačující se velkým tělesným rámcem. Jisté je, že na vzniku ovce domácí neměla žádný podíl paovce hřivnatá, která se s ovcí domácí nekříží.\n\nOvce patří společně se psem mezi nejstarší domestikované druhy zvířat. Na počátku domestikace ovcí stál zřejmě odchyt divokých ovcí (a koz) do ohrad nebo zahrazených údolí. Zde byla zvířata lovci držena jako živá zásoba masa. Bylo výhodnější z uvězněného stáda postupně odebírat jednotlivá zvířata, než je všechna pobít najednou. O této praxi svědčí paleolitické skalní malby na území dnešního Španělska, pocházející asi z 13. tis. př. n. l.. Trvalo však celá tisíciletí, než se z takto vězněných divokých stád stala skutečná domácí zvířata, poskytující člověku kromě masa a kůže i mléko. Nejstarší nálezy domácích ovcí pochází z období mezolitu v 9. tis. př. n. l., z dnešní Sýrie a Íránu. Ovce chované v tomto období ještě neměly vlnu a z dnešních plemen připomínaly tropická krátkosrstá plemena, jako je např. kamerunská ovce nebo primitivní evropská plemena typu soay. Předpokládá se, že takovouto ranou formou domácí ovce byli i předkové evropského muflona, přivezení raně neolitickými osadníky v 7. tis. př. n. l. na Sardínii a Korsiku, kde tyto ovce zpětně zdivočely.\nVe 3. tis. př. n. l. již chovali staří Sumerové i Egypťané ovce, připomínající dnešní plemena. Na sumerských vyobrazeních včetně známé standarty z Uru najdeme vyobrazení domácích ovcí, které se už podobají dnešním plemenům, například izraelské ovci awassi. Ve starém Egyptě měla ovce význam i v mytologii, bůh Chnum s beraní hlavou byl uctíván hlavně v Dolním Egyptě jako stvořitel lidstva. V Mezopotámii, Persii, Palestině i jinde na Předním východě byla ovce oblíbeným obětním zvířetem, což dokládá i starozákonní kniha Leviticus. Jehně bylo obětováno např. při židovském svátku Pesach, symbolizujícím osvobození Izraelitů z egyptského zajetí. V Mezopotámii si velké chrámy držely celá stáda ovcí určená jen k produkci obětních zvířat.\nPozději získaly ovce značný symbolický význam také v křesťanství, kde se stal Beránek Boží na základě citátu z Janova evangelia (Jan 1:29) symbolem Ježíše Krista a jeho oběti. Mezi křesťanské symboly patří také dobrý pastýř, nesoucí na ramenou zatoulané jehně.\n\nStaří Řekové a Římané již chovali ovce zcela podobné dnešním plemenům typu cigája, bergschaf nebo východofríská ovce. Ovce jsou zmiňovány i v řecké mytologii, zejména příběh o Iásonovi a Zlatém rounu patří k nejznámějším řeckým mýtům. V antice vznikla také bukolická poezie, v níž básníci opěvovali idylický život pastevců. Pastevcem ovcí byl i Paris, původce Trójské války. Mýtičtí ovčáci byli obří Kyklopové, chovající nestvůrně velké ovce, o nichž hovoří Homérova Odyssea.\n\nMerinové ovce s jemnou vlnou byly vyšlechtěny patrně Féničany, později se dostaly s Araby na Pyrenejský poloostrov, kde vznikl moderní typ ovcí merino.\nVelmi brzy se ovce rozšířily i do Afriky. Domácí ovce jsou zobrazeny na prastarých skalních kresbách Khoikhoů v Jižní Africe. V mytologii afrického kmene Pangwe z Tanzanie je Velký beran bohem hromu.\n\nV českých zemích byl chov ovcí rozšířen už v době bronzové, později jej rozšířili Keltové a Slované. Ve středověku byly ovce pokládány za nejužitečnější domácí zvířata. Chov ovcí se zvlášť rozšířil v 16. stol., kdy jej podporovala šlechta. Koncem 16. stol. napsal Aleš Knobloch z Pirnsdorfu první českou příručku chovu ovcí. Od konce 15. stol. se na Moravě rozšířil salašnický chov ovcí v souvislosti s valašskou kolonizací Beskyd.\nChov ovcí se v Českých zemích nejvíce rozvíjel v 16.–18. století, kdy bylo ovčáctví uznávaným řemeslem a počet ovcích, chovaných v Čechám a na Moravě dosahoval do 6–8 milionů kusů. V 19. a 20. století došlo k úpadku chovu ovcí, protože evropské chovy nedokázaly obstát před konkurencí levnější vlny, dovážené z Austrálie. Po vzniku samostatného Československa se chov ovcí soustředil hlavně na Slovensku, což platilo i po roce 1945, kdy byl chov ovcí, zvláště merinových, zaváděn na státních statcích i v Česku. Od 90. let u nás chovají ovce většinou jen drobní chovatelé, především pro maso a mléko, jako zájmovou činnost nebo i z důvodů údržby krajiny vypásáním. Chov pro vlnu má vzhledem k nepatrným výkupním cenám jen okrajový význam.\n\nEvropané rozšířili ovce v době objevných plaveb i na kontinenty, kde původně nežily. Do Ameriky byly ovce dovezeny již v 16. století, jejich chov se ujal především v Argentině, v Mexiku a místy na jihozápadě USA. Ovce dokázali ocenit i severoameričtí Indiáni, především Navahové, kteří si ochočili zdivočelé ovce španělských osadníků a vyšlechtili nové plemeno \"navajo churro\".\nNa konci 18. stol. byly ovce dovezeny do Austrálie a na Nový Zéland, kde se záhy rozmohl chov ovcí ve velkém pro vlnu i pro maso. Pastva obrovských stád ovcí měla negativní dopad na australskou přírodu i původní obyvatele – Aborigince. Došlo k vybíjení pštrosů emu, klokanů, k vysidlování Aboriginců, aby se vytvořilo dost volných pastvin pro ovce. Na Tasmánii byl jako údajný škůdce ovčích stád zcela vyhuben unikátní masožravý vačnatec vakovlk. Chov ovcí byl rovněž důvodem k vysídlení a částečné genocidě domorodých obyvatel Patagonie a Ohňové země (indiánské kmeny Ona (Šeilknam), Yaghan a Tehuelenčé).\n\nNa rozdíl od jiných domácích zvířat (např. koz a prasat) se zdivočelé ovce vyskytují jen výjimečně a nikde nepředstavují vážnější ekologickou hrozbu.\n\nOvce se chovají většinou extenzívním způsobem v ohradách nebo volnou pastvou, často za pomoci ovčáckých psů. Většina plemen ovcí patří mezi velmi společenská zvířata se silným stádním pudem, mimo stádo se ovce cítí nejistě. Jednou z mála výjimek je např. východofríská ovce, která nesnáší pobyt ve velkém stádě, vyhovuje jí menší skupina obvykle kolem 20 jedinců a silně se fixuje na člověka. Ovce se páří obvykle jedou ročně, na podzim. Období říje se, stejně jako u koz, nazývá \"prskání\". Ve velkých stádech se berani označují na břiše červenou barvou, která při páření ulpí na hřbetě všech spářených ovcí. Podle toho pak chovatel pozná, které ovce již byla oplodněny. Nežádoucímu páření se dá zabránit pomocí kožené či gumové zástěry, kterou beranovi upevníme na břicho, těsně před penisem.\n\nOvce jsou březí 22 týdnů. Rodí 1–4 jehňata, počet mláďat závisí na plemeni i na věku matky. Prvničky rodí většinou jen jedno jehně. O ovci, která porodila mládě, říkáme, že se \"obahnila\" a nazývá se \"bahnice\". Jehňata jsou velmi hravá, podobně jako kůzlata. Beránky, které není třeba pro chov, je výhodné co nejdříve vykastrovat, obvykle se tento zásah provádí od věku 3 týdnů. Jehňatům i dospělým ovcím dlouhoocasých plemen se někdy rovněž kupírují ocasy.\n\nVelký význam má péče o paznehty ovcí, které mohou snadno přerůstat a působit zdravotní komplikace, vedoucí až ke zchromnutí. Pro stříhání paznehtů i jiné menší zákroky je vhodné ovci posadit, protože je v této poloze fixována. Nejvhodnější potravou pro ovce je přirozená pastva, v zimě seno, jablka a jiné ovoce, jadrné a granulované krmivo. Nezbytná je sůl, která ovcím napomáhá udržovat zdravé trávení.\n\nPři nevhodném chovu mohou ovce trpět celou řadou infekčních i parazitárních chorob, vůči nimž jsou ovce velmi vnímavé. K infekčním chorobám virového původu patří slintavka a kulhavka, katarální horečka (hlavnička) a ovčí neštovice, k bakteriálním např. antrax nebo brucelóza, Nebezpečnou chorobou, jejíž původ je dodnes předmětem výzkumu je prionové onemocnění mozku klusavka. Z parazitárních chorob patří k nejčastějším napadení motolicí jaterní, ohroženy jsou hlavně ovce pasené ve vlhkých pastvinách a mokřadech. Ovce jsou také hojně napadány klíšťaty a nosními střečky.\n\nOvce domácí poskytuje člověku mnohostranný užitek.\n\nMaso mladých ovcí, označované jako jehněčí, má delikátní chuť a vysoký obsah bílkovin, je však poměrně tučné a vyznačuje se specifickým pachem, jehož intenzita závisí na způsobu chovu. Je oblíbeno především v arabské, indické, středomořské a britské kuchyni, často se kombinuje s česnekem a bylinkami (rozmarýn, tymián), které překryjí jeho pach. U masa dospělých ovcí, známého jako skopové (od slova skopec), je specifický pach silnější, obsah tuku vyšší a struktura masa hrubší. Má se podávat horké, neboť při nižších teplotách konzumaci komplikuje rychle tuhnoucí lůj. Mezi známé pokrmy ze skopového masa patří irish stew, tadžin, kebab nebo skotské skopová tlačenka haggis.\n\nOvčí mléko je značně tučné a má poměrně nízký obsah laktózy, čerstvé ovčí mléko se požívá málokdy, i když je prospěšné zdraví (údajně dokonce antikarcinogenní). Tepelně neošetřené ovčí mléko je zakázáno v Česku prodávat. U pití neošetřeného mléka hrozí riziko bakteriální nákazy nebo přenosu infekce např. klíšťové encefalitidy u volně se pasoucích ovcí. Častěji se z něj připravují sýry, např. slovenská brynza, oštěiepok a parenica, balkánský kaškaval, italské pecorino nebo francouzský rokfór. Ze směsi ovčí syrovátky a zakysaného mléka se připravuje kysaný nápoj žinčica.\n\nDalší užitek, který ovce poskytují, je vlna, patřící mezi nejpoužívanější textilní vlákna živočišného původu. Používá se nejen ke tkaní látek, ale rovněž pro výrobu plsti a izolačních materiálů. Podle struktury vlny se plemena ovcí dělí na srstnatá (většinou z tropů, nemající vlnu), hrubovlnná (jejich vlna se hodí např. k výrobě koberců), polojemnovlnná a jemnovlnná (zejména merinové ovce). V současné době se vlna získává stříží pomocí nůžek nebo elektrických strojků. V minulosti se však ovcím nezřídka škubala. To se dnes praktikuje zvláště u primitivních plemen, jako je soay, manský loaghtan, vřesová ovce nebo některá plemena z oblasti Kavkazu. Vlnu lze škubat výhradně v době línání, kdy má vlna tendenci sama vypadávat. Provádí se tak, že ležící ovci opatrně zajedeme prsty pod rouno a opatrným tlakem odtrháváme rouno od kůže a spodních chlupů. Pokud se provádí správně, není pro ovci bolestivé a rouno zůstane vcelku, podobně jako při stříži. Jazykovědci předpokládají že slovo \"rouno\" je odvozeno od slovesa \"rvát\" a podobný původ může mít i slov \"vlna\".\n\nOvce poskytují také kůži a kožešinu. Plemena, poskytující kožešinu, se dělí na kožichová a kožešinová. Ovce kožichové mají většinou hrubší vlnu, využívá se kožešina dospělých ovcí a šijí se z ní obvykle kožichy a zimní čepice (beranice). Příkladem je romanovská ovce. Naproti tomu z kožešinových plemen se využívají jemné kožešinky mladých jehňat, a to na výrobu límců, podšívek, čepic či plášťů. Příkladem je karakulská ovce.\n\nOvčí trus slouží jako hnojivo, v aridních oblastech s nedostatkem dřeva (např. Tibet, Mongolsko) se používá sušený trus také k topení. Dříve se využívala i ovčí moč, jako zdroj sanytru (ledku draselného), který byl významnou surovinou pro výrobu hnojiv či střelného prachu.\n\nOvce mají význam i jako prostředek přirozené údržby krajiny prostřednictvím vypásání. Mají význam i jako laboratorní zvířata, stačí si vzpomenout na ovečku Dolly a výzkum klonování.\n\nDříve byla využívána také ovčí střeva (šicí materiál v chirurgii (tzv. \"catgut\"), výplety do tenisových raket, struny), rohy, z nichž se vyráběly střenky nožů, spony nebo knoflíky a ovčí lůj (např. na svícení, výrobu svíček, jako obětina – např. u Izraelitů). Právě potřeba loje vedla ke šlechtění tlustozadkých a tlustoocasých plemen ovcí v aridních oblastech Asie a Afriky. V kosmetice je dosud občas využíván lanolín, což je tuk, získávaný ze surové ovčí vlny. Výjimečně se používaly nebo používají i pro dopravu lehčích břemen. Agresívní berani se v severní Číně využívají jako hlídači. Ovce poskytují člověku i zábavu. V minulosti byly zejména na Středním východě, ale také u španělských Basků nebo v Indii, oblíbeny beraní zápasy a v USA je jednou z disciplín při neboli jízda dětí na beranech.\n\n\n"}
{"id": "83280", "url": "https://cs.wikipedia.org/wiki?curid=83280", "title": "Česká Bříza", "text": "Česká Bříza\n\nČeská Bříza (do roku 1948 \"Německá Bříza\", v letech 1948–1949 \"Břízka\", je vesnice a obec v jihovýchodní části okresu Plzeň-sever. V celé obci žije obyvatel, její katastrální území měří 453,56 ha.\n\nVes leží 10 km severovýchodně od Plzně v terénu mírně se svažujícím k severu v nadmořské výšce 385 metrů.\n\nPůvodně byla ves nazývána \"Břízou\", od roku 1575 se jmenovala \"Německá Bříza\" jako odraz změny vlastnictví půdy z tzv. starého českého práva na právo zákupní (německé) s dědičným nájmem polí, ale při zachování povinností robotovat na panském a placení dávek. Po druhé světové válce byla přejmenována nejprve na \"Břízku\" a v roce 1949 na \"Českou Břízu\" na žádost samotné obce z 22. 5. 1945. Zajímavostí je, že ještě v 18. století se dnešní Horní Bříza jmenovala Česká Bříza.\n\nČeská Bříza byla poprvé zmiňována roku 1401, kdy patřila k proboštství rokycanskému a v roce 1421 král Zikmund Lucemburský zapsal \"„wsi Habrovú a Březie“\" proboštství rokycanského. V roce 1575 za císaře Maxmiliána II. koupilo hospodářsky silné město Rokycany původní vesnice augustiniánského proboštství včetně Německé Břízy. V roce 1623, kdy byla Německá Bříza součástí královského města Rokycany, vydala královská komora císaře Rudolfa II. výměr o konfiskaci některých statků města včetně čtyř vsí. Stalo se tak za jeho účast na protihabsburském povstání a tak mj. ves Německou Břízu převzal opat plaského kláštera Jiří Vašmucius. Od té doby se Rokycanští pokusili ještě v letech 1628 a 1660 o zpětvzetí odňatých vsí, vždy ale neúspěšně. O hospodářské situaci poddaných ve vsi Německá Bříza vypovídá Berní rula z roku 1654, podle níž byla ves součástí panství Kaceřov přináležejícímu klášteru plaskému. Hospodařilo zde 9 sedláků (Ondřej Šimon, Václav Trupka, Ondřej Kuba, Jiřík Vohat, Jakub Blacem, Martin Honomichel, Paul Hüll, Jan Lichta a Ondřej Valisch), 3 chalupníci (Paul Kluc, Paul Nuc a Jiřík Greif), který měl mlýn se dvěma koly, a jedno stavení bylo pusté (Bartoň Kubíček). Sedláci měli pole o výměrách 18 až 24 strychů, chalupníci pole o výměrách 15 strychů. V roce 1826 koupilo klášterní panství Plasy v dražbě kancléř Klement Metternich. V roce 1848 bylo ve vsi 34 domů a 269 obyvatel.\n\n\nNa severovýchodě Česká Bříza sousedí s Hromnicemi a Žichlicemi, na jihu se Zručí a na severozápadě s Třemošnou. Severně od vsi protéká v údolí potok Třemošná.\n\n\n"}
{"id": "83283", "url": "https://cs.wikipedia.org/wiki?curid=83283", "title": "Běluha severní", "text": "Běluha severní\n\nBěluha severní (\"Delphinapterus leucas\" Pallas, 1776) je ozubený kytovec z čeledi narvalovitých typický svou bílou barvou. Přezdívá se jí „mořský kanár“, protože se dorozumívá mnoha zvuky. Má též bohatou mimiku.\n\nPro běluhy severní je charakteristické jejich bílé zbarvení, podle kterého byly pojmenovány. Jejich průměrná délka se pohybuje kolem 4,5 metru, někteří jedinci však mohou dorůst až 6 metrů a vážit i 1900 kg. Průměrně se ale hmotnost pohybuje od 700 do 1600 kg. Samci bývají větší než samice. Mláďata jsou světle šedá a bílou barvu získají po dosažení pohlavní zralosti ve čtyřech letech.\n\nZuby jsou kuželovité, všechny stejné, dlouhé až 6 cm a v průměru měřící asi 2 cm .\n\nVyskytují se ve studených mořích Arktidy a na jih pronikají až do řeky Sv. Vavřince či do sibiřských řek. V minulosti se vyskytovaly i v Baltském moři.\nBěluhy jsou oportunističtí masožravci. Jejich hlavní potravou jsou ryby mnoha různých druhů (tresky, lososi, okouníci, platýsi aj.). Dále sbírají mořské živočichy žijící u dna, například korýše a chobotnice.\n\nŽijí v malých skupinách, nejčastěji to bývají stádečka složená ze samice a několika mláďat různého věku. Samci žijí zvlášť a k samici se připojují jen v době rozmnožování. Pokud nejsou předčasně usmrceny (predace, lidské aktivity), dožívají se zcela běžně přes 60 let.\n\nBěluhy se v kalných vodách a za dlouhých severských nocí orientují podobně jako netopýři echolokací ultrazvukovými vlnami. Běluhy slyší ultrazvuk do 200 kHz, zatímco člověk pouze do 20 kHz. Jako akustické zrcadlo slouží běluhám zvláštní útvar na hlavě, tzv. meloun.\n\n"}
{"id": "83288", "url": "https://cs.wikipedia.org/wiki?curid=83288", "title": "Guinness", "text": "Guinness\n\nGuinness () je obchodní značka tmavého piva s výraznou nasládlou chutí, vyráběného původně v Irsku. Prvně bylo pivo vyrobeno ve městě Dublin v tovarne St. James' Gate v roce 1759. Vaří se od roku 1759, kdy si Arthur Guinness najal v Dublinu malý pivovar a začal vařit pivo pod svým jménem. Zprvu to bylo svrchně kvašené pivo typu ale, ale posléze přešel k výrobě tmavého piva porteru, v té době velmi oblíbeného u vrátných v Covent Garden v Londýně (angl. porter - vrátný ). Protože se jednalo o velmi silné, tuhé pivo, vžil se pro něj název „stout“ (angl. stout - podsaditý).\n\nDnes je Guinness šestým největším pivovarem na světě a zaměstnává 12 500 lidí, svoje produkty vyrábí v 50 státech světa a prodává je ve 150. Každý den se vypije 10 milionů sklenic tohoto piva. V kategorii stout je podíl Guinnesse 80 % celosvětové produkce. Od roku 1992, kdy byl představen první irský pub podle jednotné koncepce, jich bylo k dnešku otevřeno s pomocí Guinnesse celkem 1 800 v 50 různých zemích. Má méně kalorií než sklenice polotučného mléka nebo pomerančového džusu.\n\nGuinnessova kniha rekordů je opravdu součástí tohoto pivovarského gigantu.\n\nArthur Guinness začal vařit pivo v roce 1759 v pivovaru St. James's Gate, v Dublinu. Dne 31. prosince 1759 podepsal smlouvu o pronájmu nevyužitých částí pivovaru na 9000 let za 45 liber ročně. O deset let později, 19. května 1769 Guinness vyváží své pivo poprvé do zahraničí. Šest sudů bylo odesláno do Anglie.\n\nGuinnesse věřil, že jako první vyrábí pivo typu stout, nicméně první zmínky o tomto typu piva se objevily v dopise Egertona z roku 1677, což bylo 50 let předtím, než se Arthur Guinness narodil. Pojem \"Stout\" původně značil \"sílu\" piva, ale později se význam přenesl k barvě piva.\n\nStudie tvrdí, že pivo Guinness může být prospěšné srdci. Vědci zjistili, že antioxidanty v pivě Guinness jsou velmi podobné těm, které byly nalezeny u ovoce a zeleniny, a mají příznivý vliv na lidský organismus, protože zpomaluje ukládání škodlivého cholesterolu na stěny cév.\n\nGuinness \"Stout\" je k dispozici v mnoha variantách, mezi které patří:\n\nSpolečnost Diaego nazývá \"perfektní pivo\" Guinness, které je čepované ze dvou píp za 119,53 sekund. Guinness tuto dobu podporoval kampaní \"Dobré věci přicházejí k těm, kteří čekají\". Draught Guinness by se měl podávat za teploty 6 °C, zatímco Extra Cold Guinness by měl být podávaný za teploty 3,5 °C.\n\nPinta piva Guinnesse by se měla podávat ve sklenici mírně tvarované do tulipánu. Na cestě ke kohoutku je pivo upravováno a chlazeno tak, aby tvořilo drobné bublinky, ze kterých vznikne krémová hlava piva (pěna), ve které barman vytváří způsobem čepování typický irský trojlístek.\n\nKlasický Draught Guinness se nalévá do sklenice jedním plynulým tahem, kdežto lahvový Guinness by se správně měl pít přímo z láhve.\n\nV dubnu roku 2010, poprvé po deseti letech vydal Guinness novou sérii sklenic, které jsou vyšší a užší. Nové sklenice by postupně měly nahradit ty stávající.\n\nGuinness je často používán jako součást receptů v autentických irských hospodách ve Spojených státech, kde se přidává téměř do všeho.\n\nOd roku 1930 začal Guinness kvůli klesajícímu prodeji s dlouhodobou reklamní kampaní. Do té doby Guinnes neměl téměř žádnou komerční reklamu a prodával výrobek jen ústně.\n\nIkonická představa piva Guinness je především kvůli reklamě na něj. Nejpozoruhodnější a nejvíce rozeznatelnou sérií reklam a inzerátů byla od \"Benson´s advertising\", která byla primárně navržena umělcem Johnem Gilroyem ve 30. a 40. letech 20. století. Vytvořené plakáty a inzeráty obsahovali hesla jako \"Guinness pro sílu\", \"Krásný den pro Guinness\", \"Guinness Vás udělá silným\", \"Můj bože, můj Guinness\", a nejznámější \"Guinness je pro Vás dobrý\". Plakáty jsou téměř umělecká díla. Nejčastěji se na nich objevují zvířata, jako je klokan, pštros, lev ale zejména tukan, který se stal stejně tak jako harfa symbolem piva Guinnness. V reklamě z roku 1940 se objevil slogan: \"Tukanovití v jejich hnízdech souhlasí/Guinness je dobrý pro tebe/Zkus jedno dne a uvidíš/co jedno nebo tukan dovede.\"\nReklamu ilustrovali významní umělci a tak se postupem času jednotlivé plakáty a inzeráty staly sběratelskými předměty s velmi vysokou cenou.\n\nNa přelomu 80. a 90. let byla ve Velké Británii několikrát oceněna reklamní kampaň, kde se objevoval černý humor a hrál zde herec Rutger Hauer. Tématem reklamní kampaně byl \"Pure Genius\" (ryzí génius).\n\nPivo Guinness je také oblíbenou značkou Jacka O´Neilla (Richard Dean Anderson) ve sci-fi seriálu Hvězdná Brána\n\nProdej piva Guinness v Irsku a Britálnii klesl v roce 2006 o 7 %. Přestože Guinness tvoří čtvrtinu všech prodaných piv v Irsku.\nVelký podíl na prodeji má Guinness v Africe, kde se prodává od roku 1827. Asi 40 % z celkového objemu piva Guinness ve světě se vyrábí a prodává v Africe.\nGuinness Stout se vaří v licenci na mezinárodní úrovni v několika zemích, včetně Nigérie, na Bahamách, Kanadě a Indonésii.\n\nNejvíce piva Guinness se vypije ve Spojeném království, na druhém místě je Irsko, třetí je Nigérie, následují Spojené státy americké. V USA se v roce 2010 vypilo 950 000 hektolitrů piva Guinness.\n"}
{"id": "83289", "url": "https://cs.wikipedia.org/wiki?curid=83289", "title": "Cvi Hecker", "text": "Cvi Hecker\n\nCvi Hecker (* 31. května 1931 Krakov, Polsko) je izraelský architekt polského původu.\n\nArchitekturu studoval na krakovské polytechnice. V roce 1950 odešel do Izraele, kde poklačoval ve studiu na Technologickém institutu (Techionu) v Haifě. Kromě toho studoval dva roky malířství na Avniho akademii umění v Tel Avivu. Společně s Eldarem Šaronem působil v architektonickém ateliéru svého bývalého učitele Alfreda Neumanna. Žije v Berlíně a v Tel Avivu.\n\nV roce 1996 byl vyznamenán Německou cenou kritiků za architekturu a roku 1999 Rechterovou cenou za architekturu v Izraeli. Od roku 2013 je čestným členem Amerického ústavu architektů.\n\n\n\n\n"}
{"id": "83293", "url": "https://cs.wikipedia.org/wiki?curid=83293", "title": "Boris Jelcin", "text": "Boris Jelcin\n\nBoris Nikolajevič Jelcin (: , 1. února 1931 – 23. dubna 2007 Moskva) byl první prezident Ruské federace, který tuto funkci zastával v letech 1991 až 1999. V roce 1991 byl zvolen prvním a zároveň i též posledním prezidentem RSFSR; jeho úřad měl tvořit určitou protiváhu prezidentovi Sovětského svazu.\n\nNarodil se 1. února 1931 ve Sverdlovské oblasti. Jeho otec Nikola Jelcin byl odsouzen za protisovětskou agitaci k nuceným pracím v gulagu; jeho matka byla švadlena. Jelcin vystudoval Puškinovu střední školu v Bereznikách. I přes problémy s učiteli a otcem nakonec toto desetileté vzdělání dokončil. Jelcin přišel o dva prsty, když s se s kamarády pokoušel rozebrat granát, který ukradl ve skladech Rudé armády.\n\nVyšší vzdělání získal až na Uralské technické univerzitě ve Sverdlovsku, oboru stavitelství. Téma jeho diplomové práce bylo „Televizní věž“.\n\nOd prací různých stavbyvedoucích a inženýrů se postupně propracoval až k vyšším funkcím v Komunistické straně Sovětského Svazu.\n\nČlenem Komunistické strany Sovětského Svazu byl od roku 1961 do roku 1990. V roce 1968 začal pracovat v komunistické státní správě. V roce 1977 se stal lídrem KSSS ve Sverdlovsku, v témže roce nechal zbořit Ipaťjevův dům, ve kterém byl v roce 1918 popraven car Mikuláš II. Alexandrovič se svou rodinou.\n\nOd 24. 12. 1985 zastával funkci předsedy KSSS v Moskvě, kterou získal díky Michailu Gorbačovovi a Jegoru Ligačevovi. Tvářil se jako velký reformátor a populista (např. jezdil do práce trolejbusem), čímž si získal popularitu u obyvatel Moskvy. Kvůli sporům s Gorbačovem a Ligačevem byl v roce 1987 sesazen ze všech vysokých funkcí. Po odebrání funkce předsedy KSSS v Moskvě (11. 11. téhož roku) se dokonce pokusil spáchat sebevraždu. Díky kritice Politbyra (vrcholného aparátu KSSS) a Gorbačova si vysloužil antikampaň; ta mu však jen přidala na popularitě.\n\nV březnu 1989 se Jelcin dostal na volební kandidátku tzv. Kongresu lidových zástupců v Moskvě, když v poslední chvíli odstoupil jeden ze dvou předem vybraných kandidátů KSSS, kosmonaut Georgy Grechko. Jelcin zvítězil nad druhým kandidátem poměrem 89:7 a byl zvolen jako delegát za oblast Moskvy. Spolu s dalšími pro-demokratickými poslanci (Sacharov, Afanasjev, Starovojtova, Murašev, Sobčak, Popov, ad.) byl členem menšinového tzv. Meziregionálního sdružení poslanců Kongresu, které svou morální a intelektuální autoritou zcela změnilo dosavadní systém. \n\nV květnu roku 1990 byl vybrán za předsedu Prezídia Nejvyššího Sovětu Ruské sovětské federativní socialistické republiky. Jelcin byl podporován jak demokraty, tak konzervativci. V červenci 1990 vystoupil z KSSS.\n\n12. června 1991 zvítězil s podílem 57 % hlasů v demokratických prezidentských volbách Ruské republiky. Ve své kampani kritizoval zejména diktátorství, avšak vůbec nenavrhl, jak nastartovat tržní hospodářství v Rusku.\n\nKomunisté vedení Vladimirem Krjučkovem provedli 18. 8. 1991 puč proti Michailu Gorbačovovi; ten byl uvězněn na Krymu. Jelcin tento převrat úspěšně potlačil a u ruského Bílého domu na něj reagoval projevem z dělové věže tanku. Ten zapříčinil ještě větší nárůst jeho popularity.\n\nPřestože byla Gorbačovova pozice zachována, ztratil téměř veškerou moc. Ruská vláda převzala veškerou kontrolu nad Sovětským svazem.\n\nV listopadu 1991 zakázal Komunistickou stranu v celé Ruské sovětské federativní socialistické republice. Na začátku prosince roku 1991 Ukrajina odhlasovala nezávislost na SSSR. O týden později, 8. prosince 1991, se setkal s ukrajinským prezidentem Leonidem Kravčukem a vůdcem Běloruska Stanislavem Šuškevičem. Společně dohodli rozpad Sovětského svazu, jenž byl nahrazen Společenstvím nezávislých států. Podle Gorbačova byly celou dobu tyto plány uchovány v tajnosti a mělo se jednat o puč proti němu.\n\n24. prosince Ruská federace převzala sovětské křeslo v OSN. Den poté prezident Gorbačov abdikoval a Sovětský svaz přestal existovat.\n\nPo rozpadu Sovětského svazu se stalo jeho hlavní prioritou urychlení ekonomické restrukturalizace a masivní privatizace státního podnikání. Konkrétní provedení této změny se ale ukázalo být nesmírně nešťastným a ruská ekonomika po celá devadesátá léta stagnovala.\n\nZa vinu to lze klást\n\n\nJeho reformní program začal působit v lednu 1992. Protože prudce vzrostly ceny, vládní výdaje byly přísně omezeny a byly zavedeny tvrdé daně. Muselo být odstaveno mnoho průmyslu a nastala inflace a hospodářská krize. Zbohatli jen lidé kolem Jelcina.\n\nNěkteří politici se okamžitě od jeho programu distancovali. Vláda se rozdělila na dva tábory, na jeho přívržence a opozici, které se navzájem začaly obviňovat z korupce. Alexandr Ruckoj, který vedl protikorupční komisi, obvinil Jelcinovy blízké spolupracovníky. 45 z 51 oznámených obvinění se ukázala být pravdivými. On sám pak reagoval sesazením Ruckoje z jeho funkce.\n\nV roce 1992 opozice proti jeho reformám ještě zesílila. Ruský viceprezident Alexandr Ruckoj označil Jelcinův program za „ekonomickou genocidu“. Některé republiky začaly volat po úplné samostatnosti.\n\nV tomto roce také zápasil s Nejvyšším Sovětem a Shromážděním lidových zástupců. V prosinci 1992 vetovalo 7. Shromáždění lidových zástupců kandidaturu Jegora Gajdara na předsedu vlády, která byla iniciována právě Jelcinem.\n\nTento konflikt se obnovil 20. března 1993, kdy v televizním projevu k národu oznámil, že hodlá převzít vyšší pravomoci, aby mohl realizovat svůj reformní program. Narychlo svolané 9. Shromáždění lidových zástupců se pokusilo pomocí obžaloby z 26. března 1993 svrhnout Jelcina z funkce prezidenta. Nicméně 25. května 1993 uspěl Jelcin v parlamentním referendu o důvěru v něj a jeho reformní program.\n\n21. srpna 1993 Jelcin rozpustil dekretem Nejvyšší Sovět a Shromáždění lidových zástupců. Tento dekret, který odporoval ruské ústavě z roku 1978, zajistil přechodové období do voleb do nového parlamentu, Státní dumy, a referenda o nové ústavě.\n\nOdpovědí bylo, že předseda Nejvyššího sovětu (Čečenec) Ruslan Chasbulatov označil prezidentův krok za státní převrat a vyzval občany, policii a armádu, aby se proti Jelcinovi postavila. Alexandr Ruckoj oznámil, že přebírá prezidentovy pravomoce, a parlament to v nočních hodinách schválil. Premiér Viktor Černomyrdin, předsednictvo vlády, ministři obrany, vnitra a bezpečnosti se však postavili na Jelcinovu stranu.\n\nUdálosti v Moskvě nasvědčovaly, že se schyluje k občanské válce. 2. října propukly protijelcinovské nepokoje ve středu Moskvy a 3. října vyhlásil Boris Jelcin v hlavním městě výjimečný stav jako odpověď na útok stoupenců ruského viceprezidenta Alexandra Ruckoje na televizní studio v Ostankinu. Několik tisíc lidí proniklo do televizní budovy a vyřadilo z provozu první program ruské televize, přičemž jich desítky přišly o život. Cestu do budovy si totiž útočníci prorazili nákladními auty, stříleli přitom z ručních zbraní a házeli granáty. Útok na televizní studio v Ostankinu vedl generál Albert Makašov. Mrtví byli i při útoku na moskevskou radnici, kdy vzbouřenci obsadili její dolní patra.  \n\nPředseda parlamentu Ruslan Chasbulatov vyzval své stoupence, aby obsadili Kreml. Okolo poledne 4. října zaútočila armáda na sídlo parlamentu, když předtím vyzvala obránce, aby složili zbraně. Budovu parlamentu nejdříve opustily ženy a děti a po nich vyšlo s rukama nad hlavou několik desítek poslanců. Po 13. hodině pronikla vládní vojska do budovy parlamentu, kde narazila na silný odpor. V prostorách parlamentu začaly boje, při nichž přišly o život desítky lidí. Část budovy zachvátil požár. V podvečer už byla celá budova obsazena a hlavní vůdcové vzpoury - předseda parlamentu Ruslan Chasbulatov a viceprezident Alexandr Ruckoj - zatčeni. Druhý den zatýkání pokračovalo. Celá akce stála na 190 mrtvých a 440 zraněných.  \n\nNové volby do Státní dumy se konaly 12. prosince 1993. Pravice i komunisté prokázali velice dobré výsledky, na rozdíl od „Ruské volby“ podporované Jelcinem. Referendum pořádané v tu samou dobu přineslo novou ústavu, která znatelně posílila moc prezidenta. Ten získal právo jmenovat členy vlády, odvolat předsedu vlády a v některých případech dokonce i rozpustit Dumu.\n\nVýznamnou událostí se stala privatizace v roce 1993. Oficiálně měla být privatizace rozdělením státního majetku mezi občany. Každý si mohl koupit za malý poplatek privatizační poukázky, které mohl použít v privatizačních aukcích. Nominální cena poukázky byla 10.000 rublů, v průběhu kupónové privatizace klesla na 4000 rublů a následně se vrátila k deseti tisícům rublů. Průměrná měsíční mzda v tu dobu kvůli inflaci rostla: v roce 1992 byla 6.000 rublů, v roce 1993 58.700. Podniky byly v kupónové privatizaci prodány za poměrně nízké ceny.\n\nKdyž získal absolutní moc v Rusku, porušoval zákony například dosazováním svých příbuzných na vysoké vládní posty. Prezidentovým poradcem se v roce 1996 stala jeho dcera Taťána Djačenková.\n\nJeho zvláštní chování už bylo známé. V srpnu roku 1994 se pokusil Jelcin dirigovat orchestr při návštěvě Německa. V září stejného roku zase nedorazil na schůzku s irským předsedou vlády. Jako oficiální důvod bylo uvedeno, že prý zaspal.\n\nV prosinci 1994 nařídil invazi do Čečenska, aby upevnil moskevskou moc nad touto republikou. Vojenské síly odvolal až v roce 1996 mírovou dohodou. Ta zajistila Čečensku větší autonomnost, ale ne úplnou nezávislost.\n\nV červenci 1996 byl znovu zvolen prezidentem; avšak s pomocí oligarchů, kteří získali bohatství díky napojení na jeho vládu. Svého komunistického protivníka porazil už v prvním kole, i když získal jen 35 % hlasů.\n\nRok po volbách podstoupil operaci srdce a musel zůstat v nemocnici několik měsíců.\n\nPo dobu své vlády získal 40 miliard USD z fondů Mezinárodního měnového fondu a dalších organizací, které podporovaly ruskou ekonomiku a jeho samotného. Bohužel, většina z těchto peněz byla rozkradena Jelcinovými blízkými spolupracovníky.\n\nV roce 1998 nastala ekonomická krize vyvolaná krizí trhů v Asii, prudkým poklesem ceny ropy a vnitroekonomickými problémy Ruska, která vedla k prudkému zhoršení schopnosti Ruska splácet dluh. Způsobila paniku na finančních trzích a kolaps ruské měny, Rublu.\n\n15. května 1999 Jelcin ustál další pokus o obvinění, tentokrát demokratickou a komunistickou opozicí ve Státní Dumě. Byl spojen s několika protiústavními aktivitami z nichž nejvýznamnější byly dohoda o rozpadu Sovětského svazu v prosinci 1991, puč v roce 1993 a invaze do Čečenska. Avšak žádné z těchto obvinění nezískalo potřebnou dvou třetinovou podporu ve Státní Dumě.\n\n9. srpna 1999 sesadil Jelcin z funkce předsedu vlády Sergeje Stepašina a už počtvrté odvolal celou vládu. Za Stepašina dosadil na místo předsedy vlády Vladimira Putina, který nebyl v té době příliš známý. Jelcin oznámil, že Putina by rád viděl jako svého nástupce.\n\nV průběhu kosovské války v roce 1999 Jelcin silně kritizoval NATO a jeho vojenskou kampaň proti Jugoslávii. Varoval před možným zákrokem, pokud by NATO vysadilo vojáky v Kosovu.\n\nJelcin pokračoval jako prezident Ruska až do 31. prosince 1999. V posledních měsících jeho vlády s ním souhlasilo už jen 5 % občanů. Přemluven svou dcerou Taťánou Djačenkovou 31. prosince 1999 rezignoval. Podle ruské ústavy se stal novým prezidentem stávající předseda vlády, Vladimir Putin. Další volby byly naplánovány až na 26. března 2000. 23. dubna 2007 exprezident Ruské federace Boris Jelcin zemřel na zástavu srdce.\n"}
{"id": "83295", "url": "https://cs.wikipedia.org/wiki?curid=83295", "title": "Aceton", "text": "Aceton\n\nAceton je triviální pojmenování pro propan-2-on nebo též dimethylketon. Charakteristickou skupinou je karbonyl. Aceton je bezbarvá kapalina specifického zápachu, hořlavá, s vodou neomezeně mísitelná. Směs par s kyslíkem je výbušná. Používá se jako rozpouštědlo organických látek.\nAceton (dimethylketon, propanon) je z chemického hlediska zajímavý nejen jako organické rozpouštědlo, ale také jako výchozí surovina syntéz. Reaktivitu acetonu způsobuje přítomnost karbonylové skupiny. Kyslík má větší elektronegativitu než uhlík, a proto tuto vazbu polarizuje tak, že na kyslíku je parciální záporný a na uhlíku parciální kladný náboj. Aceton tedy reaguje s nukleofilními činidly, které mají přebytek elektronů. Tímto způsobem se může adovat například ethanol, voda, kyanid nebo ylid.\n\nV lidském organismu vzniká aceton v malém množství spontánní dekarboxylací acetacetátu, látky, která vzniká v játrech při zpracování mastných kyselin (z tuků). Acetacetát je tzv. ketolátka, která slouží jako alternativní zdroj energie (místo glukózy) pro buňky během hladovění. Aceton je vydýcháván v plicích. Při diabetu se při neadekvátní léčbě může tvořit zvýšené množství ketolátek, proto je dech diabetiků za určitých okolností cítit po acetonu.\n\nVyrábí se oxidací (dehydrogenací) isopropylalkoholu nebo rozkladem octanu vápenatého.\nDalší možností je výroba z kumenu oxidací peroxidem vodíku, ze kterého vzniká kumylhydroperoxid, jenž v kyselém prostředí přesmykuje na aceton a fenol.\n\nAceton je základní surovinou chemického průmyslu. Využívá se při syntéze acetonkyanhydrinu, který působením kyseliny sírové přechází na methakrylamid sulfát. Tato sloučenina pak reaguje s methanolem za vzniku methylmethakrylátu – methylesteru kyseliny akrylové. To je základní stavební prvek polymeru známého jako plexisklo. Aceton se také využívá na výrobu podpatků a podrážek a jiných gumových dílů obuvi.\n\nHlavním nebezpečím spjatým s acetonem je jeho značná hořlavost. Sám se zapálí při teplotě 465 °C. Při teplotách nad zápalným bodem (−17 °C) mohou jeho směsi se vzduchem obsahující 2,5 až 12,8 % acetonu explodovat nebo deflagračně shořet. Páry acetonu mohou téci podél povrchů ke vzdáleným zdrojům zapálení a případný oheň pak šlehne zpět. Páry může zapálit také výboj statické elektřiny.\n\nAceton se může oxidovat na velmi nestabilní peroxidy. Může k tomu dojít nechtěně, například pokud se odpadní peroxid vodíku vylije do odpadního rozpouštědla obsahujícího aceton. Peroxidy acetonu jsou více než desetkrát citlivější na tření a náraz než nitroglycerin. Kvůli této nestabilitě se využívají jen zřídka, navzdory snadné syntéze.\n\nAceton při běžném použití vykazuje zřejmě jen mírnou toxicitu a neexistují dostatečné důkazy pro chronické účinky na zdraví, dodržují-li se základní zásady.\n\nPři velmi vysokých koncentracích par je aceton dráždivý a podobně jako mnoho jiných rozpouštědel působí tlumivě na centrální nervový systém. Je také velmi dráždivý při kontaktu s očima a při potenciálním vdechnutí kapalného acetonu do plic. V jednom dokumentovaném případě vedlo požití velkého množství acetonu k systémové otravě, ale pacient se nakonec zcela zotavil. Akutní expozice parám o koncentraci cca 4 750 mg/m nezpůsobuje významné toxické účinky, objevuje se pouze drobné přechodné postižení, například podráždění očí. U expozic 25 500 mg/m po dobu čtyř hodin bylo hlášeno zvracení a poruchy vědomí. Již při koncentracích 595 mg/m však docházelo ke změnám ve výsledcích neurobehaviorálních testů, u žen se při koncentraci 2 370 mg/m objevovaly menstruační poruchy.\n\nNěkteré zdroje odhadují smrtelnou dávku LD pro člověka na 1 159 mg/kg (při požití). Čtyřhodinová inhalační LC pro myši je 44 g/m, pro potkany 76 g/m. Orální LD pro potkany je 5 800–7 138 mg/kg.\n\nJe zajímavé, že aceton vykazoval antikonvulzivní účinky na zvířecích modelech epilepsie, aniž by se projevila toxicita, při podávání milimolárních dávek. Proto vznikla hypotéza, že ketogenní dieta s vysokým obsahem tuků a nízkým obsahem sacharidů, používaná klinicky pro léčbu epilepsie rezistentní na léčiva u dětí, účinkuje prostřednictvím zvýšení hladiny acetonu v mozku.\n\nAceton se rychle vypařuje, a to i z vody a půdy. V atmosféře degraduje působením ultrafialového záření s poločasem 22 dnů. V půdě, zvířatech a vodních tocích se šíří pomalu, protože je částečně spotřebováván mikroorganismy. Vzhledem k dobré rozpustnosti ve vodě však může dojít ke kontaminaci spodních vod. Smrtná koncentrace (LC) pro ryby je 8,3 g/l (cca 0,8 %) po dobu 96 hodin, poločas v tomto prostředí je 1 až 10 dnů. Aceton může znamenat významné riziko snížení obsahu kyslíku ve vodních systémech, vzhledem k jeho spotřebě mikrobiální aktivitou.\n\n"}
{"id": "83300", "url": "https://cs.wikipedia.org/wiki?curid=83300", "title": "Pavel Bém", "text": "Pavel Bém\n\nPavel Bém (* 18. července 1963 Praha) je český psychiatr, politik a horolezec, který v roce 2011 dokončil projekt Koruna planety. V letech 2002–2010 byl primátorem hlavního města Prahy a v období 2004 až 2008 také místopředsedou Občanské demokratické strany. Od roku 2010 do roku 2013 byl poslancem. V dubnu 2015 se stal jediným jednatelem společnosti Levandres.\n\nVystudoval Gymnázium Na Zatlance a následně všeobecné lékařství na Fakultě všeobecného lékařství Univerzity Karlovy, jež dokončil roku 1987. Posléze se zaměřil na psychiatrii, ze které složil roku 1990 specializační atestaci. Následně absolvoval dvouletý kurz na baltimorské Univerzitě Johnse Hopkinse zaměřený na protidrogovou politiku a v tomto odvětví pokračoval i v po návratu do Česka. Roku 1994 složil druhou atestační zkoušku v oboru „prevence a léčení návykových nemocí“. Pracoval v psychiatrické léčebně, na protialkoholním oddělení, později vedl Středisko drogových závislostí při Všeobecné fakultní nemocnici v Praze a Kontaktní centrum pro drogově závislé v Praze.\n\nK roku 2010 studoval postgraduální program \"Preventivní medicína\" na 3. lékařské fakultě UK, který nedokončil.\n\nVe své lékařské praxi pokračoval i během působení v politice od r. 1995, kde se na Úřadu vlády ČR a Ministerstvu vnitra ČR věnoval protidrogové politice.\n\nDo politiky vstoupil v roce 1998. V létě se sblížil s Václavem Klausem a vstoupil do Občanské demokratické strany. Po vnitrostranické krizi na podzim roku 1998 se stává Klausovým spojencem. V prosinci 1998 byl na čtyři roky zvolen starostou městské části Praha 6. Po komunálních volbách na podzim 2002 uzavřela ODS koaliční smlouvu s ČSSD a Bém byl zvolen primátorem Prahy. V komunálních volbách v říjnu 2006 vyhrála ODS v Praze ziskem 55 % hlasů. Bém přibral kromě členů ODS do Rady hlavního města Prahy i zástupce Strany zelených a SNK Evropských demokratů a byl znovu zvolen primátorem.\n\nV roce 2004 byl zvolen místopředsedou ODS, od roku 2006 zastával post prvního místopředsedy strany. Byl členem regionální rady ODS Praha.\n\nČástí veřejnosti je však kritizován za některé kontroverzní kroky. Výrazně například zasáhl do soutěže o novou podobu Národní knihovny. Přes počáteční nadšení se po kritickém hodnocení knihovny Václavem Klausem přidal na opačnou stranu a razantně se postavil proti vítěznému návrhu architekta Jana Kaplického.\n\nMédia také upozornila na sporný prodej luxusního hotelu Praha firmě Falkon Capital, který začal za Bémova starostování v Praze 6. Zakladatelem a údajným spoluvlastníkem firmy je Gruzínec Paata Mamaladze, který byl podle tajných služeb spojen s lidmi kolem gruzínské mafie. Falkon Capital hotel od Prahy 6 získal, přestože v soutěži skončil na druhém místě a nabídl o 200 milionů korun méně, než se očekávalo.\n\nPřed krajskými a senátními volbami v roce 2008 kritizoval vlastní stranu. Po neúspěchu ODS v krajských a senátních volbách 27. října 2008 oznámil, že se rozhodl kandidovat na funkci předsedy strany na prosincovém kongresu a nahradit stávajícího předsedu Mirka Topolánka. Oblastní sněm v Praze 1 nevyslovil podporu jeho kandidatury a podle stranického kolegy Petra Bendla neměl v souboji o křeslo předsedy ODS příliš velké šance na úspěch, protože měl podporu pouze v Praze. V době krize ODS sympatizoval s prezidentem Václavem Klausem, který stranu kritizoval, koncem listopadu 2008 ovšem Klaus svoji kritiku zostřil a jejich názory se začaly rozcházet. Na 19. kongresu v prosinci 2008 souboj s Mirkem Topolánkem prohrál a neobhájil ani funkci prvního místopředsedy, čímž opustil nejužší vedení ODS.\n\nPodporoval kandidaturu Prahy na uspořádání olympijských her v roce 2016, na kterou magistrát vydal zhruba 70 milionů korun.\n\nV roce 2007 získal spolu s manželkou 3,5 milionu korun od spolumajitele mostecké těžební společnosti Czech Coal Petra Pudila za to, že se vzdal bytu s regulovaným nájmem.\n\nBránil se svolání mimořádného regionálního sněmu, o jehož konání v dubnu 2010 rozhodla v březnu téhož roku rada pražské ODS. Kvůli historicky nízkým volebním preferencím v ODS začaly sílit názory na odvolání Béma a jeho spřízněnců z vedení pražské ODS. Jedním z důvodů odvolání měla být kauza Opencard. Předseda ODS Mirek Topolánek naznačil, že si Bém chce zajistit kandidaturou imunitu.\n\nPavel Bém je laureát mimořádné Ceny Přístav kterou mu v roce 2010 udělila Česká rada dětí a mládeže. Je členem dozorčí rady Nadačního fondu Václava Klause.\n\nV listopadu 2008 se vyslovil proti přijetí Lisabonské smlouvy, kterou za Českou republiku podepsal jeho stranický kolega Mirek Topolánek a navrhl nahradit ji jednodušším dokumentem.\n\nV dubnu 2009 byl vyhlášen vítězem 17. ročníku ankety Ropák roku, která upozorňuje na antiekologický čin roku. Na cenu byl nominovám za prosazování výstavby mrakodrapů na Pankráci, kterou kritizoval Výbor světového kulturního dědictví UNESCO, za prosazování dálničního okruhu Prahy přes obytné části Suchdola a prosazování nové ranveje na letišti v Ruzyni, která by nadměrným hlukem zasáhla hustě obydlené části Prahy.\n\nV březnu 2012 zveřejnila MF DNES záznamy odposlechů z roku 2007 pořízených údajně BIS. Z nich se potvrdily dlouhotrvající spekulace, že Roman Janoušek, označovaný za jednoho z pražských kmotrů, zásadně ovlivňoval Bémova politická rozhodnutí. Janoušek zřejmě spolurozhodoval o prodeji majetku hlavního města Prahy, o územním plánu, o řízení magistrátních společností nebo o personální politice. Podle investigativního novináře Jaroslava Spurného začala spolupráce Romana Janouška a Pavla Béma už v době, kdy byl Bém starostou Prahy 6 a probíhala privatizace bytového fondu obvodu. Telefonní rozhovory obou probíhala v kódech a náznacích.\n\nBém na nátlak Bohuslava Svobody a Petra Nečase 26. března požádal o pozastavení členství v ODS. Na webových stránkách Místního sdružení ODS v Praze Bubenči – Dejvicích je Pavel Bém uváděn stále jako předseda tohoto místního sdružení.\nMiroslava Němcová a Zbyněk Stanjura vyzvali Pavla Béma ke složení poslaneckého mandátu, ale Pavel Bém přestal být členem poslaneckého klubu ODS až 25. 4. 2012.\n\nDne 18. ledna 2013 bylo Bémovi členství v ODS obnoveno.\n\nPo odchodu z politiky se Pavel Bém začal věnovat podnikání v realitách. V roce 2015 se stal jednatelem realitní společnost Levanders s nejasnou strukturou vlastníků. Společnost krátce po svém vzniku disponovala milionovým majetkem, podle ČT24 je možné její napojení na slovenskou finanční skupinu J&T, která spolupracovala s Bémem během jeho působení na pražském magistrátě.\n\n\nHorolezectví je jeho dominantní zálibou.\n\nV pátek 18. května 2007 vystoupil jako desátý Čech v historii na vrchol nejvyšší hory světa Mount Everestu. Většinu výstupu zvládl bez kyslíku, od Jižního sedla (8 000 m n. m.) už však kyslík využil, a to z časových důvodů.\n\nV únoru 2011 dokončil horolezecký program Seven Summits (Sedm vrcholů), který předpokládá zdolání nejvyšších vrcholů všech 7 kontinentů.\n\nDne 1. srpna 2012 se mu podařilo bez použití kyslíku vystoupit na vrchol druhé nejvyšší hory světa – obávané K2. Stal se tak teprve třetím Čechem, který to dokázal.\n\nDne 8. května 2015 v 15:00 vystoupil na vrchol osmé nejvyšší hory světa Manaslu (8.163 m). Společně s Francouzským horolezcem Danielem de Gabaiem dokázali na vrchol osmitisícovky vystoupit během čtyř dnů alpským stylem, bez použití výškových nosičů a bez umělého kyslíku a navíc ji ze severního sedla Manaslu slyžovat až do základního tábora.\n\n20. července 2018 vystoupil bez použití výškových nosičů a bez umělého kyslíku \"Kinshoferovou cestou\" spolu s Pavlem Kořínkem, Radkem Grohem, Tomášem Kučerou, Lukášem Dubským a Pavlem Burdou na vrchol další osmitisícovky Nanga Parbat (8 125 m n. m.).\n\n\n"}
{"id": "83305", "url": "https://cs.wikipedia.org/wiki?curid=83305", "title": "Titus", "text": "Titus\n\nTitus Flavius Vespasianus, jako císař \"Imperator Titus Caesar divi Vespasiani filius Vespasianus Augustus\" (30. prosince 39 Řím – 13. září 81 Aquae Cutiliae), byl římský císař z flaviovské dynastie panující od 24. června 79 do 13. září 81. Byl starším synem vojevůdce a pozdějšího císaře Tita Flavia Vespasiana a bratrem Flavia Domitiana, posledního flaviovského vladaře. Jako první císař nastoupil na trůn po svém vlastním otci.\n\nDo historického povědomí se zapsal především jako úspěšný vojevůdce z dob židovské války a jako jeden z nejmírnějších císařů, co kdy panovali. Tato tradiční hodnocení vycházejí z pohledu vládnoucích (hlavně) senátorských vrstev a nezohledňují zcela krutosti, jichž se Římané za židovské války dopouštěli, ani to, že Titův obraz v dějinách byl vykreslován pod dojmem následné despotické vlády Domitianovy, díky níž se jeho působení v čele říše jevilo jako zlatý věk. Přesto je řada pozitivních císařových vlastností nepřehlédnutelná.\n\nTitus se narodil dva roky před smrtí Caliguly jako příslušník poměrně nevýznamné rodiny Flaviů. Během svého dětství prošel stejnou výchovou a vzděláním jako Britannicus, syn císaře Claudia. Údajně byli natolik blízkými přáteli, že se napil ze stejného poháru, kterým byl Britannicus otráven. Když se později stal císařem, nechal v paláci vystavět jeho sochu ze zlata.\n\nPo prvních politických zkušenostech v nižších úřadech sloužil Titus od roku 61 jako vojenský tribun v Horní Germánii a v Británii. V těchto provinciích velel jeho otec jako legát římským jednotkám. V roce 64 se Titus vrátil z Británie do Říma, kde pracoval jako advokát a zastával obvyklé úřady mladého senátora. Ve stejném roce se oženil se svojí první ženou Arrecinou Tertullou, jejíž původ není znám. Tertulla zemřela krátce po svatbě, pravděpodobně při porodu dcery Julie. Jeho druhou ženou byla Marcia Furnilla, která pocházela z rodiny bývalého prokonsula Afriky. Z tohoto spojení nezískala rodina Flaviovců žádné výhody, protože Marciina rodina upadla u císaře Nerona v nemilost a manželství bylo krátce nato rozvedeno.\n\nV provincii Judea vypukla v roce 66 revolta židovského obyvatelstva proti Římu. Jejími důvody byla vysoká daňová zátěž a svévole římských místodržitelů, neúcta k židovskému náboženství a řada dalších faktorů objektivní i subjektivní povahy. K potlačení nepokojů vtáhla do oblasti vojska pod vedením Gaia Cestia Galla, ta však musela za velkých ztrát ustoupit a z lokální záležitosti na předpolí Asie se stala věc celoříšského významu. Už jen z hlediska prestiže bylo nemyslitelné, aby císařské úřady nechaly vývoj situace bez odpovědi.\n\nÚkolem porazit židovské vzbouřence pověřil císař Nero ještě v roce 66 osvědčeného velitele Vespasiana, který pro něj vzhledem ke svému prostému původu nepředstavoval velké ohrožení. Vespasianus dostal k dispozici tři legie a četné pomocné sbory, celkem asi 60 000 mužů ve zbrani. S sebou vzal i tehdy šestadvacetiletého Tita, který byl pověřen velením XV. legie. Titus sice neměl pro tak vysokou funkci potřebný věk a prakticky žádné zkušenosti, rychle se však osvědčil a již roku 67 se mu podařilo dobýt město Jaffa. Zúčastnil se pak vojenských akcí u Guš Chalav, Tiberiady, Tarichey i Gamaly.\n\nKrátce po vypuknutí židovské války zažila římská říše dosud největší krizi od vzniku principátu. Svržení císaře Nerona v červnu 68, způsobené zejména špatným stavem financí, přivedlo na trůn prvního císaře z jiného než julsko-klaudijského rodu – Servia Sulpicia Galbu – avšak jeho vláda měla jen epizodický ráz; již v lednu 69 přišel také on o moc. Následná občanská válka mezi novými pretendenty trůnu, Othonem a Vitelliem, v níž nakonec zvítězil Vitellius, otřásla celým impériem a zpustošila sever Itálie. V mezidobí stále probíhal krvavý konflikt s Židy na východě.\n\nVespasianus a Titus se k nečekanému vývoji situace postavili svorně – po Neronově smrti se Titus ihned vypravil za Galbou, aby mu oznámil loajalitu vojsk bojujících v Judeji. Později oba Flaviovci zaujali vyčkávací pozici, dokud nebylo zřejmé, jak vratké Vitelliovo postavení je. V červenci 69 provolaly legie v Sýrii, Egyptě a Judeji Vespasiana císařem a ten nejpozději v srpnu téhož roku udělil Titovi titul \"caesar\". Občanská válka s Vitelliem měla poté rychlý průběh – v prosinci ovládli Flaviovci Řím, zatímco Vitellius zahynul. Na římský trůn nastoupila nová dynastie.\n\nPo vítězství se Vespasianus odebral do Říma, aby se pokusil odstranit následky občanské války, a jeho roli na východě převzal Titus. Bylo mu nařízeno, aby židovskou válku dovedl do konce (\"ad reliqua Iudaici belli perpetranda\"), což konkrétně znamenalo především dobytí Jeruzaléma, který až dosud odolával všem výpadům římských vojsk. Zda bylo plánováno i úplné zničení města, nelze na základě dochovaných pramenů rozhodnout, pravděpodobně však Římané žádné jasné plány neměli. Na jaře roku 70 zahájil Titus se čtyřmi legiemi obléhání pevnosti, v níž se tehdy shromáždila skoro třetina obyvatel Judeje, aby oslavila nejdůležitější židovský svátek, pesach. Titus prý dal před očima obléhaných mučit a ukřižovat velké množství Židů, podle Flavia Iosepha jich bylo až 500 denně. Zlomit odpor obránců však přesto nebylo snadné.\n\nV průběhu června a července zdolali Římané všechny obtíže, které jim bránily v postupu. Po dobytí a rozboření druhého pásma hradeb přikázal Titus zbudovat kolem celého města zeď, aby obléhaným vzal naději na jakoukoli možnost úniku. Touto cestou mělo být více než 600 000 Židů během několika týdnů vyhladověno. Střed města spolu s chrámem se udržel až do počátku srpna, poté Titovi vojáci podpálili chrámový okrsek a usmrtili všechny, kteří dosud nezemřeli hladem či nespáchali sebevraždu. Během obléhání prý zahynulo 1 100 000 lidí, o něco menší počet přežil. Jeruzalémský chrám byl zcela zničen.\n\nS podrobeným obyvatelstvem se nakládalo mimořádně krutě – velká část byla prodána do otroctví nebo zabita při hrách v cirku, příjmy ze země si přisvojil císařský fiskus, dávky určené na vydržování jeruzalémského chrámu přešly na zabezpečení chrámu Jova Kapitolského v Římě. V červnu 71 oslavil Titus spolu s Vespasianem nad Židy triumf.\n\nPo skončení židovské války začal Vespasianus systematicky připravovat půdu pro Titův nástup na trůn. Oba spolu sdíleli skoro každý rok konzulát – častěji než většina jejich předchůdců i nástupců. V roce 71 se stal Titus prefektem pretoriánů a v roce 73 spolu s otcem i censorem. Čtrnáctkrát ho vojsko provolalo za \"imperátora\".\n\nZ titulu různých funkcí se Titus angažoval v soudnictví, kde mnohdy vystupoval tak nemilosrdně, že si vysloužil pověst \"řezníka\". Podle Suetonia procesy nejen osobně řídil, ale často je nechával rozhodovat lidem v divadle. Pro údajnou velezradu dal popravit několik senátorů, celkově se však projevil jako schopný administrátor, přístupný radám druhých. Pravidelně ho bylo možno vidět na zasedání senátu, kde dokázal vyjít s různými zájmovými skupinami; mnozí v něm viděli faktického Vespasianova spoluvládce.\n\nVespasianova smrt 23. června 79 vynesla Tita automaticky do čela říše – on sám počátek své vlády počítal od 24. června téhož roku (\"dies imperii\"). Zesnulý císař byl slavnostně pohřben a prohlášen za boha (\"consecratio\"), přičemž jeho syn a nástupce si připojil ke jménu přídomek \"divi Vespasiani filius\" (syn božského Vespasiana). Současně mu byly uděleny všechny tituly a pocty, které si přisvojili jeho předchůdci v 1. století, od čestného jména Augustus až po hodnost nejvyššího velekněze.\n\nTitova vláda stála ve znamení všeobecného míru a jediným projevem neklidu bylo vystoupení jakéhosi Terentia Maxima v Malé Asii, který svým zjevem připomínal Nerona – to mu umožnilo vydávat se za císaře a získat si jisté množství straníků. Nakonec Terentius uprchl za Eufrat k parthskému králi Artabanovi III., u něhož našel dočasně azyl; později ho Parthové usmrtili.\n\nZkušenosti s Titem ve funkci \"caesara\" a prefekta pretoriánů vzbuzovaly zpočátku obavy, zda se z něj nestane \"druhý Nero\", Titus však všechnu nedůvěru rozptýlil mírností a velkorysostí. Stejně jako otec udržoval dobrý vztah se senátem a zcela nečekaně slíbil, že nikdy nenechá popravit žádného senátora – tím si získal na svou stranu aristokracii. Tato politika se odlišovala od politiky většiny panovníků v 1. století a Titovi získala takovou proslulost, že jej současníci obratem zařadili mezi \"dobré císaře\".\n\nV administrativní a vojenské oblasti pokračoval Titus v dosavadním kurzu, což kromě ofenzívy v Británii znamenalo především opevňování hranic, zvláště v Podunají a na Eufratu. Jeho zákonodárná činnost se týkala tak odlišných sfér, jako bylo pozemkové vlastnictví, otázky manželské a právo svobodně odkazovat majetek. Obklopil se schopnými rádci a na veřejnosti vystupoval jako uvážlivý vládce, pečující o blaho všech vrstev společnosti. Po celé říši se rozšiřovala síť komunikací, zlepšovala se infrastruktura. Z řady opatření profitovali vojáci, provinciálové a chudší skupiny Římanů.\n\nVážným problémem, se kterým se Titus musel vypořádat, byl nečekaný výbuch Vesuvu 23. srpna 79. Vyžádal si četné oběti na životech (zahynul i známý polyhistor Plinius Starší) a sopečný popel zasypal města Pompeje, Herculaneum a Stabie. Titus se ujal odstraňování následků katastrofy osobně a vysloužil si za to uznání veřejnosti – problémy tím však neskončily. Během jeho pobytu v Kampánii zachvátil Řím mohutný požár, při němž byla zničena řada budov (včetně Pompeiova divadla a chrámu Jova Kapitolského). Také v tomto případě bylo nutné zajistit postiženým pomoc.\n\nV roce 80 se Titovi podařilo dokončit Flaviovský amfiteátr (Koloseum), s jehož stavbou započal už Vespasianus. K jeho zasvěcení byly uspořádány velmi nákladné, sto dnů trvající hry, jejichž součástí se stala kromě bojů zvířat a gladiátorů i námořní bitva (\"naumachie\"). Stavbu amfiteátru hradili Římané z válečné kořisti získané za židovské války, jak o tom svědčí nově interpretovaný nápis z 1. století. Kromě toho pečoval Titus o rozvoj akvaduktů v hlavním městě (\"Aqua Marcia\", \"Curtia\" a \"Caerulea\") a vydal příkaz, aby se část Neronova \"Zlatého domu\" (\"Domus aurea\") přestavěla na lázně. O jeho velkorysosti vůči obětem katastrof (obnova Kampánie a Říma) již byla řeč.\n\nPodobně jako Vespasianus byl Titus nucen zabývat se i otázkami legitimity a panovnické stylizace. Flaviovci se nemohli pochlubit obrazy slavných předků jako jiné rody a museli v tomto směru poukazovat na vlastní úspěchy a schopnosti – k tomu jim posloužilo vítězství v židovské válce. Na Titových mincích se objevily legendy \"IVDAEA CAPTA\" či \"IVDEA DEVICTA\" (\"Judea podrobena, poražena\"), vyjadřující zásluhy nové dynastie o stát. Titus nicméně odmítl připojit ke svému jménu vítězné příjmení \"Iudaicus\", protože nechtěl být spojován s židovským náboženstvím a zvyky. V případě Judeje navíc ani nešlo o dobytí nového území, ale jen o \"bellum iustum\", spravedlivou válku proti vzbouřencům.\n\nLegitimitu flaviovského rodu se Titus pokoušel upevnit navázáním na julsko-klaudijské dědictví. Dal razit pamětní mince svých zbožštěných předchůdců na trůně, Augusta a Claudia. Stejně jako Augustus dbal o kult vlastního rodu a zahájil stavbu chrámu božského Vespasiana – ten byl však dokončen až po jeho smrti.\n\nTitus zemřel roku 81 na stejném místě jako jeho otec Vespasianus. Jeho předčasná smrt sice vyvolala domněnky, že byl otráven svým bratrem Domitianem, avšak má se za to, že zemřel přirozenou smrtí. Podle některých zpráv prý navzdory radám lékařů navštívil lázně, a to jeho nemoc vážně zhoršilo.\n\nTitova reakce na to, že jednou neudělal za celý den nic dobrého.\n\nSuetonius, \"Titus\" 8, 1.\n\nPrameny\n\nBibliografie\n\n"}
{"id": "83307", "url": "https://cs.wikipedia.org/wiki?curid=83307", "title": "Quite Quiet", "text": "Quite Quiet\n\nQuite Quiet je pražské folkové trio vedené původně chomutovským písničkářem Kubou Alexou. Kapela vznikla na jaře 2005 po rozpadu Alexovy předchozí skupiny Only..., kdy Alexa začal zkoušet s tehdejším baskytaristou skupiny Toneless Tomášem Srovnalem. Ještě jako duo natočili eponymní debutové ep Quite Quiet. Ihned po vydání desky - na podzim 2005 - se připojil bubeník Dan Dyk, se kterým roztočili v létě 2006 druhé ep. Na podzim roku 2006 do kapely přichází bubeník Petr Odstrčil, koncem roku 2007 Alexa a Srovnal domíchávají a vydávají roztočené ep pod názvem Lovers & Survival & Self-destruction... .\n\n\n\n\n"}
{"id": "83310", "url": "https://cs.wikipedia.org/wiki?curid=83310", "title": "Mezinárodní trestní soud", "text": "Mezinárodní trestní soud\n\nMezinárodní trestní soud (MTS; anglicky \"International Criminal Court\" (ICC)) vznikl roku 2002 jako stálý soudní dvůr, který má stíhat osoby zodpovědné za zločin genocidy, zločiny proti lidskosti, válečné zločiny a od roku 2010 definovaný zločin agrese. Sídlo má v nizozemském Haagu, stejně jako Mezinárodní soudní dvůr.\n\nMezinárodní trestní soud, o jehož vzniku se vedly diskuse již před 2. světovou válkou (rumunský profesor Vespasian Pella; vznik stálého mezinárodního trestního soudu předvídala rovněž \"Úmluva o zabránění terorismu\" z roku 1937 - ratifikována však byla pouze Indií, a nikdy nevstoupila v platnost), vznikl jako reakce zkušenosti s fungováním ad hoc tribunálů, jakými jsou Mezinárodní trestní tribunál pro bývalou Jugoslávii (1993) nebo Mezinárodní trestní tribunál pro Rwandu (1994).\n\nNa popud OSN byl 17. července 1998 na mezinárodní konferenci v Itálii přijat Římský statut Mezinárodního trestního soudu (\"Rome Statute of the International Criminal Court\"). Poměr hlasů byl 120 pro ku 7 proti, hlasování se zdrželo 21 delegátů. Proti byly USA, Izrael, Čínská lidová republika, Irák, Katar, Libye a Jemen. Spojené státy (v době, kdy byl prezidentem Bill Clinton) smlouvu podepsaly, ale už ji neratifikovaly. George W. Bush po nástupu do úřadu v roce 2001 odvolal i její podpis.\n\nPožadovaný počet šedesáti ratifikací dosáhl Statut 11. dubna 2002 , čímž vstoupil v platnost. K 1. lednu 2006 počet ratifikací dosáhl už 100. Oficiální vznik soudu je 1. července 2002, což je také datum, od kterého se počítá jeho působnost (stíhání a trestání zločinů spáchaných před tímto datem není tedy v pravomoci Mezinárodního trestního soudu, a mohou být na mezinárodní úrovni postihovány zřizováním ad hoc mezinárodních trestních soudů či tribunálů - např. Zvláštní soud pro Sierru Leone; vznik Mezinárodního trestního soudu rovněž nevylučuje pravomoc Rady bezpečnosti OSN zřizovat v budoucnu další ad hoc tribunály).\n\nČeská republika Statut podepsala 13. dubna 1999. V roce 2008 vyslovil parlament souhlas s ratifikací prezident pak smlouvu po váhání podepsal 8. července 2009.\n\nRozhodování soudu je ale často pod politickým tlakem, zejména pokud jsou z válečných zločinů obviněni vysocí státní činitelé. Některé velmoci - zejména USA - neuznávají autoritu Mezinárodního trestního soud. V roce 2019 USA dokonce vyhrožovaly pracovníkům soudu sankcemi, pokud by se odvážili vyšetřovat americké občany podezřelé z válečných zločinů v Afghánistánu.\n\nDemokratická republika Kongo – vyšetřování válečných zločinů během stále probíhající války. Obvinění směřují k válečným zločinům a zločinům proti lidskosti.\n\nUganda – vyšetřování zločinů spáchaných vůdci Armády Božího odporu, s přesahem na území Demokratické republiky Kongo, Středoafrické republiky a Jižního Súdánu (v době zločinů ještě pod správou Súdánu).\n\nSúdán – vyšetřování genocidy a válečných zločinů během Konfliktu v Dárfúru.\n\nPobřeží slonoviny – vyšetřování zločinů spáchaných během druhé občanské války v Pobřeží slonoviny.\n\nKeňa – vyšetřování povolebního násilí z let 2007–2008, během kterých zemřelo asi tisíc osob, rozsudek má padnout v roce 2013.\n\nLibye – vyšetřování zločinů Kaddáfího režimu spáchaných na civilistech během Občanské války v Libyi.\n\nStředoafrická republika – vyšetřována nepřehledná situace násilných činů během státního převratu v roce 2004.\n\n"}
{"id": "83314", "url": "https://cs.wikipedia.org/wiki?curid=83314", "title": "Betlémská kaple na Žižkově", "text": "Betlémská kaple na Žižkově\n\nBetlémská kaple na Žižkově je kostelem sboru Českobratrské církve evangelické. Kaple se nachází v Prokopově ulici uvnitř bloku činžovních domů.\n\nV roce 1911 filiální sbor zakoupil dům v Prokopově třídě. Stavbu kaple zadal v roce 1912 firmě Matěje Blechy. Autorem projektu je s největší pravděpodobností architekt Emil Králíček, který v té době pracoval v Blechově projekčním ateliéru. Stavba kombinuje prvky kubismu a pozdní secese. Souhlas se stavbou byl vydán 21. června 1913. Stavba byla otevřena slavnostním shromážděním dne 29. června 1914. Náklady na stavbu činily 46 000 korun rakouských.\nProtože stavba stojí na místě jámy po těžbě písku, která byla zavezena sutinami z pražské asanace, musela být pod stavbou položena betonová základová deska.\n\nRoku 1919, přichází do Betlémské kaple její první vikář Kristian Pavel Lanštják, který se následně roku 1921 stává prvním farářem 1. sboru Českobratrské církve evangelické na Žižkově. Díky jeho neunávné práci a rychle rostoucí obci věřících, jako první místní evangelický farář vybudoval v dělnické čtvrti farní společenství 12 000 členů, se mu podařilo zajistil finanční podporu sboru. Především díky jeho cestám do Švýcar, kde pořádal přednáškovou činnost.\n\nRoku 1928 došlo k dostavbě kanceláří. V roce 1938 darovali evangelíci ze švýcarské obce Balgach žižkovskému sboru zvon. Proto byla podle projektu architekta Bohumíra Kozáka přistavěna zvonice a sakristie, nazvaná \"Švýcarská síň\".\n\nČleny zdejšího sboru byli Petr Fafek s manželkou Liboslavou a dcerami Relou a Líbou. Petr Fafek, pomocník výsadku Anthropoid, krátce po atentátu na Heydricha zvažoval přesun parašutistů do podzemí zdejšího kostela. Myšlenka byla brzo opuštěna, neboť kostel, obklopen blízkou zástavbou, je příliš na očích.\nSpolu s dalšími pomocníky a příbuznými parašutistů byl Petr Fafek s celou rodinou popraven 24. října 1942 v Mauthausenu. Pamětní deska rodiny Fafkovy je umístěna ve vstupu do kaple.\n\nV době asanace Žižkova v sedmdesátých létech 20. století bylo plánováno, že bude stavba zničena, ale tehdejší farář František Potměšil dosáhl v roce 1975 prohlášení stavby za kulturní památku a tím její záchrany před zbouráním. V roce 1992 byla provedena v interiéru malba studenty Vysoké školy uměleckoprůmyslové, která zdůrazňuje kubistický duch stavby. Generální oprava kaple proběhla v letech 1996–2006.\n\nVe svých počátcích využívala Betlémskou kapli skupina The Plastic People of the Universe. Kromě náboženských účelů je kaple využívána i jako koncertní síň a charitativní centrum.\n\n\n\n"}
{"id": "83316", "url": "https://cs.wikipedia.org/wiki?curid=83316", "title": "Jakub Mladší", "text": "Jakub Mladší\n\nSvatý Jakub je jedním z dvanácti apoštolů, které si Ježíš vyvolil, a bývá v Novém zákoně obvykle uváděn s dodatkem syn Alfeův. Bývá též ztotožňován s Jakubem, jenž je označován dodatkem Menší či Mladší (řecky HO MIKROS, ο μικρος), a to zřejmě kvůli svému jmenovci Jakubovi Většímu, který byl buď vyšší postavy nebo o něco starší věkem. Někdy je ztotožňován s Jakubem Spravedlivým, zvaným bratr Páně. Jakub Menší byl synem Marie Kleofášovy, která stála pod křížem s Ježíšovou matkou. Protože jméno Kleofáš je zcela řeckého původu (Κλωπας, KLÓPAS, či Κλεοπας, KLEOPAS, doslova „Slavného otce“), kdežto Alfeus je v podstatě pořečtělý hebrejský výraz (חַלְפִּי, CHALPI, doslova „Zaměněný“), má se za to, že otec svatého Jakuba byl nazýván oběma jmény.\n\nPodle tradice byla Marie Kleofášova blízkou příbuznou Panny Marie a svatý Jakub tím pádem Ježíšovým bratrancem. Podle jedné z legend byl Jakub svým vzhledem podobný Ježíšovi a Ignác z Antiochie, který se s Ježíšem nikdy nesetkal, si přál putovat do Jeruzaléma a spatřit Jakuba, aby si mohl představit, jak asi Kristus vypadal.\n\nSe jménem tohoto apoštola se pojí apokryf Protoevangelium Jakubovo, které opěvuje svatost a panenství Panny Marie.\n\nTi, kdo pokládají svatého Jakuba za prvního jeruzalémského biskupa, věří, že jeho působištěm byl především Jeruzalém. Skutky apoštolů zdůrazňují, že tento Jakub měl v Jeruzalémské církvi vůdčí postavení. Na apoštolském koncilu, který se konal (v letech 49-50) po smrti Jakuba Většího, spolu s Petrem pomohl překonat nebo lépe integrovat původní židovskou dimenzi křesťanství spolu s požadavkem nenakládat obráceným pohanům povinnost podřizovat se veškerým předpisům Mojžíšského zákona (například obřízka). Pavel z Tarsu, který mu připisuje zvláštní vidění Vzkříšeného, když mluví o své návštěvě Jeruzaléma, zmiňuje Jakuba dokonce před Petrem, a označuje za \"sloupy církve\" oba zároveň. Ještě i z dalších míst je patrné významné postavení Jakuba, např. když Petr po vysvobození z vězení žádá, aby to oznámili Jakubovi a bratřím.\n\nNejstarší informaci o smrti tohoto Jakuba nám podává židovský historik Josefus Flavius. Ve svých \"Židovských starožitnostech\", napsaných v Římě koncem 1. století, vypráví, že o Jakubově smrti bylo rozhodnuto nezákonnou iniciativou velekněze Annáše (syna toho Annáše, kterého zmiňují evangelia), který využil prodlevy mezi sesazením římského prokurátora Festa a příchodu jeho nástupce Albina a roku 62 nařídil jeho ukamenování.\nKřesťanská tradice vypráví, že se ho po statečném vystoupení v Jeruzalémském chrámu chopili nepřátelé a shodili ho z cimbuří chrámové hradby a začali jej kamenovat. Když umíral, modlil se za ty, kdo ho zabíjeli. Tu někdo z davu vykřikl: „Přestaňte, vždyť on se za vás modlí k Bohu!“ Slyšel to jeden valchář, vzal sochor, jímž se sukno máčí ve vodě a udeřil jím Jakuba do hlavy tak, že jej usmrtil.\nHistorik Eusebius napsal o jeho nestranné spravedlnosti i o úctě ke starozákonní tradici a zbožnosti. Mnoho Židů si jej pro jeho vlastnosti velmi vážili a mnozí z nich přijímali křesťanství. Byl nazýván \"spravedlivý\" a o jeho hluboké zbožnosti se tradovalo, že trávil tolik času na modlitbách, až se mu zvetšila kolena tak, že měl nohy podobné nohám velblouda.\n\nPohřben byl na místě umučení. Tam umístěný náhrobní kámen se dochoval do doby císaře Hadriána. Pak až do 4. století se o jeho hrobu nevědělo až byly jeho ostatky znovu nalezeny a mohlo tak dojít k jejich uložení do kostela v tom místě. Část relikvií byla v 6. století přenesena do Říma společně s ostatky apoštola Filipa do chrámu \"Dvanácti apoštolů\".\nJeho svátek je slaven v liturgickém kalendáři spolu s apoštolem Filipem. Ve starém kalendáři byl jejich svátek uváděn 1. května, což souviselo s přenesením jejich ostatků a hlavně s posvěcením římské baziliky Dvanácti apoštolů 1. 5. 570. Noci před jejich svátkem se podle lidové tradice říká filipojakubská noc. V novém kalendáři došlo k přesunu svátku o dva dny pro památku Josefa Dělníka a Atanáše, učitele církve, na 3. května.\n\nSvatý Jakub Mladší je patronem Uruguaye, Fríska a Dieppe, z živností cukrářů, kramářů, kloboučníků, paštikářů, koželuhů většinou společně se svatým Filipem. Navíc je také patronem umírajících, kvůli jeho shovívavosti se svými vrahy. V Anglii je svatému Jakubovi zasvěceno 26 kostelů, často společně se svatým Filipem.\n\nAtributy svatého Jakuba Mladšího jsou valchářská tyč (tyč s proděravělou deskou), kyj, kamení, kniha, svitek. Bývá zobrazován podle nástroje umučení zpravidla s kyjem, ale také na mnoha obrazech, jak ho shazují z chrámové hradby nebo jako dítě s malým mlýnkem.\n\n"}
{"id": "83320", "url": "https://cs.wikipedia.org/wiki?curid=83320", "title": "Nálet", "text": "Nálet\n\nNálet je vojenský termín, kterým se označuje letecký útok na nepřátelské postavení, či průmyslovou základnu nepřítele, případně i civilní cíle. Je prováděn prostřednictvím letectva a to nejčastěji za pomocí strategických bombardérů či stíhacích bombardérů, které jsou schopny napadnout cíle na nepřátelském území jak na frontě, tak i hluboko za nepřátelskou linií.\n\nPod pojmem nálet je nutno rozumět veškerý letecký útok za pomocí kulometů, raket, nejrůznějšího druhu bomb (tříštivé, zápalné) až po vypuštění atomových zbraní z paluby letadla.\n\nPodle metody provedení se nálet může rozlišovat na:\n\nPrvní letecké bombardování je spojeno s rozvojem letectví respektive vzduchoplavby. Za I. světové války se objevila první letadla, která byla určena pro průzkumnou činnost, ale jejich posádky začaly na palubu nosit ruční granáty, které nad nepřátelskými zákopy shazovaly. Postupem času byly pro tento účel vyvinuty speciální zbraně a jejich nosiče – bombardéry, které si ještě v téže válce (při bombardování Londýna) odbyly premiéru v roli strategické zbraně.\n\nBěhem II. světové války byly nálety používány běžně, a to jak na čistě vojenské cíle, tak i na cíle více civilní. Ve druhém případě neměly (alespoň ve spojeneckém případě; resp. tento bod byl až hluboko na seznamu priorit) za úkol podlomit morálku obyvatelstva ve vedení dalších bojů, jako spíš města doplácela na přítomnost vojenských cílů. Generalizovat, co se týče používaného typu náletů, dost dobře nejde – pouze v případě východní fronty se dá říci, že Sověti značně preferovali taktické bombardéry a přesné útoky na bodové cíle před strategickými stroji.\n\nV průběhu 20. století docházelo k modernizaci zaměřovacích systémů a pohonných jednotek, což umožnilo vyrobit taktické rakety, které jsou schopny během náletu zasahovat cíle s metrovou přesností.\n"}
{"id": "83325", "url": "https://cs.wikipedia.org/wiki?curid=83325", "title": "National Advisory Committee for Aeronautics", "text": "National Advisory Committee for Aeronautics\n\nNational Advisory Committee for Aeronautics (NACA) byl federální úřad Spojených států založený na podporu leteckého výzkumu. Úřad zanikl 1. října 1958 a jeho aktivity přebrala nová organizace NASA.\n\nNACA byla založena prezidentem Wilsonem 3. března 1915 ve snaze zorganizovat americký letecký výzkum tak, aby existovala organizace takový výzkum zastřešující a snažící se o jeho směřování směrem k praktické využitelnosti.\n\nVynikající výsledky se dostavily již ve dvacátých letech, kdy agentura vyvinula speciální kryt pro hvězdicové motory, jenž zlepšil jejich chlazení a snížil odpor vzduchu až o šedesát procent. Testovací dvouplošník Curtis Hawk AT-5A dosáhl s tímto krytem o 30 kilometrů za hodinu vyšší rychlosti než bez něj. Agentura za tento počin získala první z několika Collierových cen.\n\nAgentura se dále věnovala vývoji profilů křídel a zavedla jejich standardizované značení – některé profily se používají dodnes.\n\nVelké úsilí věnovala agentura výzkumu letů ve vysokých rychlostech. John Stack vyvinul první nadzvukový aerodynamický tunel a o další z Collierových cen se podělil s pilotem amerického letectva Chuckem Yeagerem, jenž jako první člověk překonal rychlost zvuku.\n\nNACA dále vyvíjela komponenty pro letecký průmysl – zmiňme například Roberta T. Jonese, jenž vyvinul první letecký odmrazovací systém, popřípadě vymyslel koncept delta křídla pro omezení šokových vln jdoucích přes křídlo při nadzvukovém letu.\n\nNa ostrově Wallops nedaleko pobřeží Virginie spravovala NACA od roku 1945 Výzkumnou stanici bezpilotních prostředků. U stanice vznikl i malý kosmodrom Wallops Flight Center.\n\nProblémy spojenými s přítomností člověka v kosmu a tím jak ho tam dostat se agentura začala zabývat v první polovině padesátých let minulého století, výsledkem těchto úvah byl počátek vývoje nejrychlejšího výzkumného raketoplánu North American X-15.\n\nV roce 1958, kdy již měla NACA několik tisíc zaměstnanců, rozhodl prezident Eisenhower o zřízení nového úřadu – \"National Aeronautics and Space Administration\" a zániku NACA. Aktiva NACA byla převedena na NASA, která se od 1. října 1958 aktivně věnuje leteckému a kosmickému výzkumu.\n\n"}
{"id": "83326", "url": "https://cs.wikipedia.org/wiki?curid=83326", "title": "Bis orat qui corde canit", "text": "Bis orat qui corde canit\n\nBis orat qui corde canit je latinský výrok, který znamená \"Dvakrát se modlí, kdo ze srdce zpívá\". Výrok je připisován sv. Augustinovi, s oblibou jej citoval i reformátor církve Martin Luther, v pozměněné podobě se nachází v římském misálu.\n\nVýrok je rozšířen i pozměněných verzích:\n"}
{"id": "83329", "url": "https://cs.wikipedia.org/wiki?curid=83329", "title": "Talmud", "text": "Talmud\n\nTalmud ( ), od למד – učit, tedy učení, je soupis rabínských diskusí týkajících se židovského zákona, etiky, které židovská tradice považuje za směrodatné. Právnické a etické diskuze jsou orámovány řadou legend a příběhů, které slouží jako dokreslení tematiky. Vedle Tanachu je jedním ze základních autoritativních textů židovské víry. Talmud má dvě části. Mišna je psanou sbírkou ústního zákona judaismu a gemara je diskusí nad mišnou a nad souvisejícími tanaitskými spisy, často odbočující k jiným tématům a podrobně vykládající Tanach. Gemara je jedním ze základů pro ustanovení rabínského zákona a je často citována v ostatní rabínské literatuře. Talmud jako celek bývá, stejně jako Mišna, označován Šas (Šest pořádků Mišny). Samotný terím \"talmud\" může v kontextu rabínské literatury znamenat následující:\n\nTalmud je kolektivní dílo, jehož vytvoření trvalo několik set let. Počet známých autorů se pohybuje kolem 3500. Rabíni, kteří vytvářeli gemaru, následníci tanaitů, jsou nazýváni amora'im (, sg. amora, ), dosl. „říkající“.\n\nPůvodně byla židovská učenost ústní. Rabíni probírali a vykládali zákon a Bibli bez pomoci písemných děl (vyjma samotných biblických knih). Tento stav se nicméně drasticky změnil, a to hlavně následkem zničení židovského politicko-ekonomického společenství v roce 70 n. l. a následných otřesů v oblasti židovských společenských a právních norem. Rabíni museli čelit nové situaci, jakou byl judaismus bez Chrámu a Judsko bez samosprávy, a nastal rozmach právních diskuzí a starý systém ústního učení nebylo možno udržet. Právě během tohoto období začaly být rabínské diskuze zapisovány.\n\nPrvní zaznamenané ústní zákony mohly mít formu midrašů, v nichž je halachická diskuze strukturována jako exegetický komentář k Pentateuchu. Ale přibližně kolem roku 200 n. l., kdy rabi Jehuda ha-Nasi zredigoval Mišnu, začala převládat jiná forma, s uspořádáním podle témat spíše než podle biblického verše. Sanhedrin v Galileji, kam se přemístil z Judska po rozdrcení povstání Bar Kochby, dosáhl svého zenitu právě v době r. Jehudy ha-Nasi.\n\n\"Mišna\" () je kompilací tradic, sebraných během prvních dvou století n. l. a zredigovaných do konečné podoby kol. r. 200 rabi Jehudou ha-Nasim. Mišna stručně zaznamenává názory rabínů nebo anonymní tradice a sestavuje je dle tematické příbuznosti.\n\nBěhem staletí následujících po konečném zredigování mišny rabíni po celé Palestině a Babylonii tuto práci analyzovali, rozebírali a diskutovali o ní. Tyto diskuse tvoří gemaru (). Gemara se zaměřuje zejména na vysvětlení a rozvedení názorů tanaitů. \"Gemara\" znamená „dokončení“, od slovesa \"gamar\" גמר: hebrejsky: dokončil; aramejsky: studoval.\n\nGemara často zmiňuje výroky tanaitů, které nejsou nikde jinde zaznamenány, a srovnává je s těmi, jež jsou obsaženy v mišně aby jimi podpořila nebo naopak odmítla návrhy amora'im. Všechny tyto nemišnaické tanaitické zdroje jsou nazývány \"barajtot\", sing. \"barajta\", , doslova „stojící vně“, ve smyslu „tanaitské výroky, které se nestaly součástí textu Mišny Jehudy ha-Nasiho“. Texty \"barajtot\" nikdy nebyly zaznamenány písemně v samostatné sbírce; jediný pramen, ze kterého je můžeme čerpat, je tedy gemara, kde jsou většinou uvozeny slovy , či תנו רבנן = ת״ר, \"tanu rabanan\", doslova „Naši mistři vyučovali“. Od ostatního textu gemary se rovněž liší použitým jazykem - zatímco amora'im píší v drtivé většině aramejsky, tanaitská látka je vždy psána hebrejsky.\n\nGemara je koncipována následovně: \nPoté, co je uveden text mišny, je její text rozdělen na jednotlivé části a tyto postupně vykládány. Nejčastěji výklad začíná otázkami:\n\nNásledně různí rabíni nebo i gemara anonymně přichází s různými tvrzeními a názory, ty jsou pak rozebírány a srovnávány s jinými výroky v dialektické výměně názorů. Pokud dojde k názorovému střetu, snaží se gemara najít řešení. Názorový střet se v gemaře nazývá nejčastěji \"kušja\" (dosl. něco, co je těžké; obtíž), ten, kdo kušju vznáší, je nazýván \"makšan\"; odpověď (vyvrácení) \"kušji\" se nazývá \"teruc\", ten, kdo jej přináší, je nazván \"tarcan\". \"Teruc\" může mít různé formy, nejčastější je tzv. \"chiluk\", dosl. rozdělení, kdy gemara řeší problém mezi dvěma spornými tradicemi tak, že učí, že každá z nich hovoří o něčem úplně jiném, a tudíž nemohou být ve sporu. Tato metoda se používé především v situacích, kdy je text mišny ve sporu s textem nějaké barajty, případně jiné mišny, tedy při sporech \"mezi tanaity\". Jedním z pravidel, kterými se diskuze v gemaře řídí, je předpoklad, že tanaité mají vždy pravdu (respektive není možné prohlásit o názoru mišny nebo barajty, že je „špatně“). Podobně je možné řešit i spory mezi dvěma amoraim, kde se již častěji používá logická dedukce. Ve výjimečných případech dochází i k použití autority - Rabi XX má větší autoritu než Rabi XY a svůj názor tak prosadí silou své osobnosti i bez argumentů. V některých případech debaty nejsou uzavřeny, činí se tak výrazem \"teku\", dosl. „ať to zůstane stát“, tedy „tato záležitost zůstala nerozřešena.“\n\nTyto názorové výměny tvoří „stavební jednotky“ gemary; název pro takovou pasáž z gemary, která řeší určitou část mišny, je \"sugja\" (; plurál \"sugjot\"). \"Sugja\" může být velmi dlouhá, ale může se skládat i z jednoho či dvou slov. V každé \"sugji\" jsou představovány biblické, amoraické a tanaitické výroky na podporu rozličných názorů. Tím Gemara vnáší sémantické rozpory mezi tana'im a amora'im (často připisujíce určitý názor některé dřívější autoritě; např. jak by byl býval onen člověk odpověděl na nějakou otázku apod.) a srovnává pohled mišny s pasážemi z barajty.\n\nGemara obsahuje obrovské množství materiálu a dotýká se velmi mnoha témat. Tradiční talmudské výroky lze rozdělit do dvou širokých kategorií, na \"halachické\" a \"agadické\" výroky. Halachické výroky jsou ty, které se týkají židovského práva a praxe (halacha). Agadické výroky jsou ty, jež právní podstatu nemají, ale jsou spíše exegetické, homiletické, etické nebo historické.\n\nPráce na gemaře probíhala ve dvou hlavních centrech židovské učenosti, v Zemi izraelské a v Babylonii. Tak byly vytvořeny dvě gemary, které mají sice obdobný styl, v některých oblastech na sebe navazují, v jiných citují společné prameny, nicméně ve výsledku se jedná o dvě odlišná díla. Starší kompilace se nazývá Jeruzalémský talmud neboli \"Talmud jerušalmi\". Byl sestaven v Izraeli někdy během čtvrtého století n. l. Babylónský talmud byl sestaven kolem roku 500 n. l., ačkoli i poté byl nadále editován. Slovo Talmud, je-li použito bez bližšího upřesnění, zpravidla označuje Babylónský talmud.\n\nJeruzalémský talmud pochází z Tiberiady ze školy Jochanana ben Napachy. Je kompilací obsahující učení tří škol nalézajících se ve městech Tiberias, Sepforis a Caesarea. Jeho konečná redakce zřejmě spadá do konce čtvrtého století. Tou dobou už bylo oficiálním náboženstvím římského impéria křesťanství a Jeruzalém byl hlavním městem křesťanstva. V roce 325 n. l. císař Konstantin, první křesťanský císař, prohlásil: „Nemějme nic společného s tímto protivným lidem,“ (tj. se Židy). Toto prohlášení udělalo z každého Žida vyvrhele a ubožáka. Jeruzalémský talmud byl tedy redigován v mnohem hektičtějším a obtížnějším prostředí, než jeho babylónský protějšek, avšak i přesto zůstává nepostradatelným zdrojem židovského zákonodárství ve Svaté zemi.\n\nOd dob babylonského zajetí v roce 586 př. n. l. žili Židé pouze v sídlech mimo Judsko. Většina zajatců se domů nevrátila. Přirozeným přírůstkem, migrací a obchodem populace vzrostla. Nejdůležitějšími židovskými středisky byly: Nehardea, Nisibis, Mahoza, Pumbedita a Sura. Pro učence přestalo být důležité cestovat pro autentickou tradici do Palestiny. Člověkem, který položil základ k Babylonskému talmudu byl Rav. Skutečným editorem Babylonského talmudu byl rav Aši, předseda akademie v Súře v letech 375 až 427 n. l. Práci jím započatou dokončil Ravina. Podle tradice byl Ravina posledním \"amorou\". Jeho smrt v roce 499 n. l. označuje ukončení období redigování talmudu.\n\nMezi oběma kompilacemi (oběma talmudy) existují rozdíly. Jazykem Jeruzalémského talmudu je západoaramejské nářečí, které se liší od babylonského. Oba talmudy nemají zcela jednotnou mišnu a pořadí traktátů, zvláště v Jeruzalémském talmudu nesleduje vždy pořadí ustavené v mišně.\n\nBabylonský talmud obsahuje gemaru pouze k 38 z 63 traktátů Mišny: většina zákonů z oddílu Zera'im (zemědělské zákony platící pouze pro Svatou zemi) a Tahorot (zákony rituální čistoty týkající se Chrámu a systému přinášení obětí) měla v Babylonii jen malý praktický význam a nebyla tudíž zahrnuta. Talmud jeruzalémský však určitou část těchto traktátů pokrývá.\n\nBabylonský talmud získal mnohem větší vliv než Jeruzalémský. Je tomu tak proto, že vliv a prestiž židovského společenství v Izraeli ve srovnání s babylonským společenstvím v letech po dokončení talmudu setrvale klesaly, a to až do gaonského období. Navíc byla konečná úprava Babylonského talmudu mnohem kvalitnější než tomu bylo u Jeruzalémského talmudu, čímž se stal použitelnějším a z právního hlediska závaznějším.\n\nPrvní kompletní vydání Babylonského talmudu bylo vytištěno v 16. století v Itálii Danielem Bombergem. Vedle mišny a gemary Bombergovo vydání obsahovalo Rašiho komentáře a Tosafot. Téměř všechna tištěná vydání od dob vydání Blombergova dodržela stejné stránkování. V roce 1835 vytiskl nové vydání Talmudu Menachem Romm ve Vilně.\n\nTalmud je pro obyčejného člověka, nadto vychovaného v evropsko-antických představách o tom, co je logické a co ne, těžko pochopitelný. Jeho jazyk je spíše stenografickým záznamem rabínských diskuzí, navíc obsahuje mnoho řeckých a perských slov která se časem stala nejasnými. Za účelem vysvětlit tato slova a pasáže se vyvinulo jedno hlavní odvětví talmudské učenosti. Někteří raní komentátoři jako rabejnu Geršom z Mainzu (10. stol.) a rabejnu Chanan'el (začátek 11. stol., Kairuán (Tunisko)) vytvořili k různým traktátům průběžné komentáře, které lze číst společně s textem traktátu a pomáhají objasnit jeho význam. Rabi Natan ben Jechi'el v 11. století použil jiný přístup a vytvořil pro překlad obtížných slov lexikon nazývaný \"Aruch\". Zdaleka nejznámějším komentářem k Babylonskému talmudu je komentář Rašiho (Rabi Šlomo ben Jicchak, Šlomo Jicchaki, 1040-1105). Jeho dosud nepřekonaný komentář pokrývá téměř celý Talmud. Podobý přínos znamenal pro Jeruzalémský talmud komentář Ga'ona z Vilna. Ve 12. století vznikl další hlavní komentář známý jako \"Tosafot\" („doplňky“ nebo „dodatky“). \"Tosafot\" jsou sebrané komentáře různých středověkých aškenázských rabínů (tosafistů) k Talmudu.\n\nV průběhu 15. a 16. století se objevila nová intenzivní forma studia talmudu. K vysvětlení menších významových rozporů uvnitř talmudu se při ní používaly složité logické argumentace. Pro označení tohoto typu studia se používal pojem \"pilpul\" (hebrejsky pepř).\n\nTi, kdo používali \"pilpul\", přistupovali k talmudickému textu podobně, jako k Tóře, totiž, že Talmud nemůže obsahovat vůbec nic nadbytečného ani rozporuplného. Tudíž byly vytvořeny nové kategorie a nová rozlišení (\"chilukim\"), které „zdánlivé“ rozpory uvnitř Talmudu řešily novými logickými prostředky. Tento \"pilpulistický\" styl poprvé zaznamenal Isaac Canpanton (zemřel ve Španělsku r. 1463) ve svých \"Darchej ha-talmud\" (Cesty talmudu).\n\nStudium pilpulem dosáhlo svého největšího rozmachu v 16. a 17. století, kdy se v ješivách Polska a Litvy zběhlost v pilpulistické analýze považovala za umění svého druhu a stala se cílem sama o sobě. Jedna z variací \"pilpulu\" spočíval v uměle vytvořeném problému, na který bylo nutné najít odpověď. Ale tato populární nová metoda studia talmudu se pochopitelně neobešla bez kritiky. Už v 15.století etický traktát \"Orot cadikim\" (heb. Světla spravedlivých) kritizoval pilpul za přílišný důraz na intelektuální aktivitu. Mnozí rabíni 16. a 17. století byli rovněž k pilpulu kritičtí. Mezi nimi jsou význačnými Jehuda ben Becalel („Pražský Maharal“), Ješaja Horowitz, a Ja'ir Chajim Bacharach. Maharal dokonce údajně prohlásil, že je užitečnější hrát šachy, než studovat pilpul.\n\nV 18. století studium pilpulem upadalo. Rozšířenějšími se staly jiné styly učení, jako např. styl školy Ga'ona z Vilna. Pojem \"pilpul\" se čím dál tím víc používal hanlivě pro novoty považované za kasuistické a příliš analytické, postrádající smysl samotného učení. Autoři nazývali své vlastní komentáře „al derech ha-pešat“ (\"snadnou cestou\"), aby zdůraznili, že nejde o \"pilpul\".\n\nKoncem 19. století se objevil další trend ve studiu talmudu. Tento typ studia vyvinul a zdokonalil rabi Chajim Solovejčik (1853-1918) z Brisku. \"Brisker metoda\" obnáší rozbor rabínské argumentace v talmudu nebo mezi rišonim a vysvětlení různých názorů jejich zařazením do kategorické struktury. Brisker metoda je vysoce analytická a často kritizovaná jakožto moderní verze pilpulu. Nicméně vliv brisker metody je obrovský. Ve většině moderních ješiv se talmud studuje užitím nějaké formy brisker metody. Právě s použitím této metody začala být Maimonidova \"Mišne Tora\" studována nejen jako halachická práce, ale i jako práce z oblasti interpretace talmudu.\n\nText talmudu byl během jeho historie do určité míry podrobován i kritickému zkoumání. Jak ukazuje Jona Frenkel ve své knize \"Darko šel Raši be-ferušo la-Talmud ha-bavli\", jedním z Rašiho velkých přínosů bylo opravení textu. Rabejnu Tam, Rašiho vnuk a jedna z ústředních postav tosafistských akademií proti opravování textu polemizuje ve své nepříliš často čtené práci \"Sefer ha-jašar\". Nicméně tosafisté také text talmudu opravovali, a dělali to i mnozí jiní středověcí komentátoři. Všeobecně se ale tradiční komentáře opravám textu talmudských pasáží vyhýbají. V důsledku emancipace z ghetta (1789) prodělal judaismus během 19. století silné otřesy a transformaci (viz Progresivní judaismus, Haskala). Na talmud se začaly aplikovat moderní metody textové a historické analýzy.\n\nVůdcové reformního hnutí, jako např. Abraham Geiger a Samuel Holdheim v rámci svého úsilí odštěpit se od tradičního rabínského judaismu podrobili talmud přísnému přezkoumání. V reakci na to začali být vedoucí představitelé židovské ortodoxie jako Chatam Sofer a Samson Rafael Hirsch citliví na jakékoli změny a zavrhli moderní kritické metody studia talmudu. Metody a způsob studia talmudu proto uvízly v debatách mezi reformismem a ortodoxií.\n\nNěkde uprostřed mezi těmito dvěma zcela protichůdnými pohledy vyvstala nová škola, která vyvinula historicko-kritickou metodu studia talmudu. Učenci a rabíni zastávající tento názor uvěřili, že židovské právo je výsledkem dlouhého vývoje a že svévolnému vměšování se do tohoto přirozeného procesu bychom se měli vyhýbat. Na druhou stranu také věřili, že tradiční židovské zdroje, jako talmud, by měly být podrobeny akademickému zkoumání a kritické analýze. Činiteli tohoto pohledu byli Zachariáš Frankl, Leopold Zunz a Šlomo Jehuda Leib Rappaport. Dnes se tento typ studia objevuje především v konzervativním judaismu.\n\nMimo jiné proto, že soudobá metoda historického studia má původ v době náboženských reforem, stala se v ortodoxním světě automaticky podezřelou. Přesto ji využívali i mnozí z nejsilnějších kritiků reformismu, včetně striktně ortodoxních rabínů. Význační mezi nimi byli Nachman Krochmal a Cvi Hirš Chajes.\n\nNíže jsou uvedeny některé trendy v dnešní talmudské učenosti:\n\n\nTalmud je psaným záznamem ústní tradice. Stal se základem mnohých rabínských zákoníků a zvyků. Ne všichni Židé, ať už v minulosti nebo v současnosti, uznali talmud jako dílo mající náboženskou autoritu. Tento oddíl poskytuje stručný přehled těchto hnutí.\n\nSaduceové byli židovská sekta vzkvétající v období druhého Chrámu. Jedním z jejich hlavních argumentů proti farizejům (tj. proti směru, z něhož vzešel pozdější rabínský judaismus) bylo jejich odmítnutí \"Ústního zákona\".\n\nDalším hnutím, které odmítalo Ústní zákon, byl karaismus. Vznikl v Babylónii v průběhu dvou století po uzavření Talmudu, v gaonském období. Rabínské zdroje hovoří o tom, že myšlenka založit karaity byla rázu čistě politického, karaitské zdroje naopak uvádí, že jejich hnutí byly pouze dány pevnější obrysy. Středobodem karaismu je odmítnutí ústní tóry tak, jak je vyjádřena v talmudu, ve prospěch striktní věrnosti pouze psanému Zákonu. To je proti základní myšlence rabínského judaismu, že ústní zákon byl dán Mojžíšovi na Sinaji společně s psaným zákonem. Karaismus prakticky vymizel, z 10 % (místy až 40 %) židovského obyvatelstva v době jeho největšího rozšíření poklesl jeho podíl na současných odhadovaných 0,002 %.\n\nSe vzestupem reformního judaismu během 18. století byla autorita talmudu opět zpochybňována. Talmud (dokonce společně s psaným Zákonem) byl nahlížen pouze jako produkt pozdního starověku, mající význam jen jako historický dokument.\n\nOrtodoxní judaismus nadále zdůrazňuje důležitost studia talmudu a talmud je základní složkou rozvrhu v ješivách. Pravidelné studium talmudu veřejností zpopularizovalo hnutí \"Daf jomi\", denní kurs studia talmudu, který založil v roce rabi Me'ir Šapiro.\n\nKonzervativní judaismus obdobně zdůrazňuje studium talmudu v náboženském a rabínském vzdělání. Talmud je studován jako historický zdrojový text pro halachu a na konzervativních ješivách není nijak bráněno akademičtějšímu a kritičtějšímu přístupu, který v kombinaci s tradičním pojetím vede k zajímavým výsledkům. Konzervativní přístup k utváření právních rozhodnutí zdůrazňuje vkládání klasických textů a precedentních případů do historického a kulturního kontextu. Tento přístup vyústil ve větší praktickou flexibilitu, než je tomu u ortodoxního judaismu.\n\nReformní judaismus neklade na studium talmudu ve svých hebrejských školách takový důraz jako výše uvedené směry, ale v rabínských seminářích jej vyučuje; světonázor liberálního judaismu zamítá závaznost halachy a používá talmud pouze jako zdroj inspirace a mravního naučení.\n\n\n\n"}
{"id": "83330", "url": "https://cs.wikipedia.org/wiki?curid=83330", "title": "Lezecké boty", "text": "Lezecké boty\n\nLezecké boty (nebo také lezečky) je nejobvyklejší název pro speciální obuv, využívanou při skalním lezení a boulderingu. Pro zlepšení přilnavosti mají obvykle lezečky na vnější straně vrstvu z gumy, zvyšující tření se skálou (případně s chyty na umělé stěně).\n\n\nPro výrobu modelů lezeckých bot spojují výrobci několik parametrů: tvar pro pohodlí a anatomii chodidla, jemnost špičky a podrážky pro citlivost, přilnavost gumy pro výkonnost.\n\nBotka bývá v drtivé většině případů z kůže nebo syntetická. Materiál musí být odolný. Vnitřní podšívka je bavlněná nebo ze syntetických vláken (např. Cambrelle). Gumy ze kterých jsou vyráběny podrážky prošly značným vývojem co se týče přilnavosti. Obecně jsou vyráběny z přírodní pryže s přídavkem přírodní pryskyřice podporující přilnavost a poddajnost. Podrážce se někdy také nazývá „lepička“.\n\nExistují firmy, které nabízejí službu podražení. Ve většině případech mají k dispozici původní gumy přímo od většiny výrobců. I přes velmi dobře provedenou práci však ztrácí podražená bota svou přesnost. Rentabilní je to pouze jednou.\n\nMezi výrobce lezeček patří například: \n\n\nLezečky se nosí na boso nebo jen s velmi tenkými, pokud možno bezešvými ponožkami. Velikost musí přesně odpovídal velikosti nohy. Pokročilí lezci vybírají lezečky i o číslo až dvě menší než je jejich velikost chodidla. Pod tlakem se tak lezečka deformuje a přiléhá přesně k anatomii nohy a prstů. Při výběru prvního páru stačí vybrat boty o půl čísla menší než je velikost nohy.\n"}
{"id": "83337", "url": "https://cs.wikipedia.org/wiki?curid=83337", "title": "Elie Wiesel", "text": "Elie Wiesel\n\nElie (Eliezer) Wiesel, KBE (30. září 1928 Sighetu Marmației – 2. července 2016, New York) byl židovský prozaik, esejista, dramatik, filozof, humanista, politický aktivista, náboženský myslitel a nositel Nobelovy ceny za mír.\n\nNarodil se v Sighetu ležícím v dnešním Rumunsku v ortodoxním a chasidském prostředí. Během druhé světové války se město Sighet stalo součástí Maďarska. Roku 1944 Německo okupovalo Maďarsko, čímž se Holocaust rozšíril i na tuto, před tím pro Židy relativně bezpečnou, zemi. V roce 1944 úřady deportovaly celou židovskou komunitu do koncentračního tábora Auschwitz II – Birkenau, který se nacházel na území Polska. Wiesel prošel také koncentračním táborem Buchenwald a z celé rodiny přežil jen on a dvě jeho sestry. Po válce odjel do Francie, kde studoval na Sorbonně a poté se živil jako novinář.\n\nPosléze žil v USA a přednášel humanitní vědy na univerzitě v Bostonu. V roce 1987 založil, společně se svojí ženou Marion, Nadaci Elieho Wiesela pro humanitu (Elie Wiesel Foundation for Humanity). V roce 1996, společně s Václavem Havlem a Yoheiem Sasakawou, založil „brainstormingovou“ konferenci Forum 2000. Angažoval se v propagování odkazu holokaustu.\n\nV roce 1958 vydal svoji první knihu – \"Noc\" – novelu, která popisuje jeho zážitky a zkušenosti z koncentračních táborů. Celkově napsal přes čtyřicet románů, povídkových sbírek a esejů, z nichž se většina věnovala holocaustu.\n\nJako novinář s instinktem po jasném pojmenování událostí byl první, kdo začal systém nacistické perzekuce a koncentračních táborů označovat anglickým termínem holokaust (naprosté zničení, úplná katastrofa, masakr).\n\nV roce 1986 mu byla udělena Nobelova cena míru za dlouholetou aktivitu v boji na obranu lidských práv a za uměleckou tvorbu. Kromě té získal za svoji práci řadu ocenění, např.:\n\nByl i držitelem maďarského státního vyznamenání, které se však v červnu 2012 rozhodl Maďarsku vrátit, protože se mu nelíbilo, že se členové maďarské vlády účastnili obnoveného pohřbu nacisty Jozsefa Nyira.\n\n"}
{"id": "83349", "url": "https://cs.wikipedia.org/wiki?curid=83349", "title": "Putování slepého hada za pravdou", "text": "Putování slepého hada za pravdou\n\nPutování slepého hada za pravdou je román napsaný Ladislavem Klímou v roce 1917, na jeho psaní se částečně podílel také Franz Böhler. Zajímavostí je, že na rozdíl od jiných Klímových děl bylo Putování psáno německy. Úplný český překlad vyšel teprve v roce 2002.\n\nJestliže se o Ladislavu Klímovi často říká, že je jedním z prvních průkopníků absurdní literatury v Evropě, pak tato kniha je toho krásným příkladem. Zmíníme-li se pak i o jeho filozofii, že svět je pro každého něco jiného, že svět je individuální a pro každého z nás je tvořen pouze našimi smysly a naší myslí, i potom je toto dílo věrným dokladem tohoto tvrzení. A v neposlední řadě, tvrdí-li někdo, že Ladislav Klíma, byl bohém, pijan, flákač a hédonista i z tohoto pohledu by Putování bez problémů obstálo.\n\nKlíma začal psát svůj román, když pracoval ve fabrice v Praze 2, Klimentská 1172 jako jediný zaměstnanec firmy Tabak-Ersatz-Manufaktur, na pozici hlídače. Podnik se zabýval výrobou tabákových náhražek z jahodového a bukového listí, neboť tabák byl v době první světové války nedostatkovým zbožím. Firma však po roce provozu, podle Klímových slov, vykazovala velké ztráty a zkrachovala. Majitelem tohoto podniku byl jeho přítel a taktéž bohém Franz Böhler. Má se za to, že Putování bylo sepsáno během Klímovy pracovní doby, kdy se místo aby pracoval (k čemuž neměl nikdy pozitivní vztah) oddával společně s Böhlerem alkoholu.\n\nKniha nese prvky expresionismu, ale místy se setkáváme s náznaky surrealismu, dokonce i dadaismu. V celém románu se hojně vyskytují expresivní, někdy až vulgární výrazy.\n\nDěj je v podstatě jednoduchý. Vše se odehrává v mravenčím království Všivácie, rozprostírající se mezi „mořem“ Zambezi a obrovskými termitištěmi. Vládcem tohoto království je neustále opilý monarcha-tyran jehož jediným cílem je dobytí celého mravenčího světa, avšak jeho pozice je vratká a neustále podlamována jeho našeptávači a patolízaly. Druhým hrdinou, dá-li se to tak vůbec říci, je slepý had, který se jednoho dne přiřítí do mravenčího království, podle jeho vlastních slov v honu za olověným měďákem, bivaginální sliznicí a modrým psem. Celá kniha se poté točí kolem spolupráce mravenčího krále a slepého hada a peripetií, které z vzešlé situace vyvstanou. Král totiž prozřetelně hadovi - filozofovi slíbí dostat vše, co hledá výměnou za vojenskou pomoc, při dobytí celého světa, a následně, jakmile vyvstane potřeba, i k vyvraždění všech jeho rádců (chtělo by se říci zrádců) a případných následníků trůnu.\n\nPříběh nakonec skončí paradoxně vítězstvím chlípného krále, který na konci triumfálně dovršuje po vybití všech nepřátel svou vládu hesly \"„Z divadel uděláme arény, z tiskáren palírny kořalky, já vám dám kulturu, vy bestie mravenčí!\"\"\n\nDůležitější než děj však zde jsou Klímovy ideje promítané do činů a slov románových postav. V putování slepého hada za jeho vytouženými chimérami můžeme spatřovat za prvé jakousi marnost veškerého lidského snažení a za druhé také absurditu všech údajných vyšších pravd o našem bytí. V jednání mravenčího krále zase jasně vidíme jednak kritiku konformní části společnosti honící se za tradičními materiálními hodnotami a za druhé konkrétněji parodii Habsburské monarchie. Nakonec téměř ve všech dialozích poznáváme ozvuky Klímovy ideje o čistě subjektivním náhledu na svět a nesmyslnosti byť jen náznaku po hledání jakékoli objektivní pravdy.\n\n"}
{"id": "83350", "url": "https://cs.wikipedia.org/wiki?curid=83350", "title": "M3 Scout Car", "text": "M3 Scout Car\n\nM3 Scout Car „White“ bylo obrněné kolové vozidlo americké armády během druhé světové války. Sloužilo nejčastěji jako průzkumné, hlídkové a velitelské vozidlo, ale také jako ambulance či tahač děl.\n\nNejrozšířenější verze M3A1 byla vyráběna od roku 1941 do roku 1944. Z bran výrobních závodů vyjelo celkem 20 918 kusů M3A1. V rámci dohody o půjčce a pronájmu bylo dodáváno i do SSSR, vozidla používala za války i československá obrněná brigáda ve Velké Británii.\n"}
{"id": "83352", "url": "https://cs.wikipedia.org/wiki?curid=83352", "title": "Křížová palba", "text": "Křížová palba\n\nKřížová palba je termín, kterým se označuje soustředění palby z několika směrů do téže palebné oblasti. Dochází k překrývání palebných sektorů, což má za následek lepší palebné pokrytí daného prostoru a komplikuje nalezení úkrytu (například za stromy, kameny atd.) Jedná se účinný způsob zefektivnění palebných postavení a jejich maximálního využití.\n\nSystém křížové palby je často využíván v systému vzájemně se podporujících pevností, které se stávají pro útočníky těžko překonatelnou překážkou. Křížová palba se osvědčila jako velmi účinný nástroj během zákopové války na odražení útočících vln. Několik kulometů vhodně rozmístěných po linii fronty často zcela znemožnilo průchod útočících jednotek.\n"}
{"id": "83355", "url": "https://cs.wikipedia.org/wiki?curid=83355", "title": "New Adventures in Hi-Fi", "text": "New Adventures in Hi-Fi\n\nNew Adventures in Hi-Fi je desáté album americké kapely R.E.M., vydané v roce 1996. Jde o poslední album, na kterém se podílel původní bubeník Bill Berry, který kapelu opustil o rok později. Je to také poslední album R.E.M., které produkoval Scott Litt, na dalších albech jej nahradil Pat McCarthy.\n\n\"New Adventures in Hi-Fi\" bylo nahráváno během a po turné uspořádaného po vydání předchozího alba \"Monster\" na rozličných místech Spojených států. Album kombinuje akustický zvuk alb \"Out of Time\" a \"Automatic for the People\" s hlasitými kytarami alba \"Monster\". Album bylo přijato velice pozitivně a mezi kritiky si v letech následujících po vydání značně polepšilo. R.E.M. sami považují \"New Adventures in Hi-Fi\" za své nejlepší album, v čemž se shodují s velkou částí své fanouškovské základny.\n\n\"E-Bow the Letter\", kde se jako host objevila Patti Smithová, hudební vzor Michaela Stipea, se stala zatím nejúspěšnějším singlem ve Velké Británii, kde se umístila na čtvrtém místě, ale ve Spojených státech se umístila až na 49. místě. Videoklip k singlu se natáčel v Praze. Následujícími singly byly \"Bittersweet Me\", \"Electrolite\", a \"How the West Was Won and Where It Got Us\". Nathan December nahrál doprvovodné kytarové zvuky pro polovinu skladeb na albu.\n\nAčkoliv se album umístilo na americkém žebříčku na 2. a na britském na 1. místě, dá se říci, že tímto albem začíná postupný propad komerční úspěšnosti R.E.M. Zároveň i výběru prvního singlu, \"E-Bow the Letter\", je citován jako důvod pro rozhodnutí rádií dávat R.E.M. méně prostoru ve vysílání.\n\nPřesto je \"New Adventures in Hi-Fi\", deset let po svém vydání, vysoce oceňováno a časopis Q jej vyhlásil 59. nejlepším albem všech dob. Se spotáží 65 minut se jedná o nejdelší album R.E.M.\n\nV roce 2005 vyšla rozšířená edice alba, která obsahuje CD, DVD-Audio se zvukem ve formátu 5.1 a částečně rozšířený původní booklet.\n\nAutory jsou Bill Berry, Peter Buck, Mike Mills a Michael Stipe.\nAlbum\n\nSingly\n"}
{"id": "83360", "url": "https://cs.wikipedia.org/wiki?curid=83360", "title": "Kobercové bombardování", "text": "Kobercové bombardování\n\nKobercové bombardování je speciální druh náletu, během kterého je do boje nasazeno velké množství letadel. Úkolem kobercového bombardování je celkové zničení rozlehlého území. Nejčastěji se používá pro zničení průmyslových oblastí nepřítele.\n\nTeorii kobercového bombardování sestavil generál Giulio Douhet a k prvnímu využití proti civilním cílům došlo ve Španělské občanské válce při zničení města Guernica v dubnu 1937.\n\nPrincip spočívá ve velkém počtu letadel, které letí v těsné formaci. V oblasti určeného cíle otevřou postupně letadla pumovnice a začnou vypouštět velké množství leteckých pum, které zasahují rozsáhlá území. Cílem kobercového bombardování není zničení konkrétního cíle, ale rozrušení celé oblasti, ať už v oblasti logistické či výrobní. Kobercové bombardování způsobuje ničení i civilních objektů a rozsáhlé civilní ztráty.\n\nKobercové bombardování zažívalo hlavní rozmach v průběhu druhé světové války, kdy bylo často nasazováno na obou válčících stranách proti průmyslovým, ale i civilním cílům na území soupeře k podlomení výrobních kapacit, ale i morálky obyvatelstva. Další velké použití následovalo ve válce ve Vietnamu. V dnešní době se od jeho používání opouští, jelikož armáda má v rukou mnohem účinnější zbraň v podobě řízených raket a pum, které jsou schopny vyřadit cíl mnohem efektivněji a rychleji.\n"}
{"id": "83364", "url": "https://cs.wikipedia.org/wiki?curid=83364", "title": "Thomas Keneally", "text": "Thomas Keneally\n\nThomas Michael Keneally (* 7. října 1935, Homebush, Nový Jižní Wales, Austrálie) je australský prozaik, dramatik a herec.\n\nStudoval na St Patrick's College, Strathfield, kde je po něm pojmenovaná literární cena. Vstoupil do semináře ke studiu na katolického kněze, ale vystoupil z něj před svým vysvěcením. Posléze pracoval jako učitel v Sydney, před svým úspěchem romanopisce přednášel na University of England. Jeho pravděpodobně nejznámějším dílem je román \"Schindlerova archa\" (1982), která vyhrála Man Booker Prize a stala se námětem k filmu Schindlerův seznam.\n\nJe silným zastáncem Australské republiky, ve smyslu přetnutí všech svazků s Britskou monarchií. V roce 1993 publikoval knihu „Naše republika“. Velké množství jeho republikánských esejí se objevilo na internetových stránkách Australského republikánského hnutí.\n\n"}
{"id": "83369", "url": "https://cs.wikipedia.org/wiki?curid=83369", "title": "TNTC", "text": "TNTC\n\nTNTC (2,4,6-trinitro-2,4,6-triazacyklohexanon) je silná, ale bezpečná trhavina. Chemicky je podobný hexogenu neboli RDX a bývá proto nazýván i keto-RDX nebo oxo-RDX. Má registrační číslo CAS 115029-35-1.\n\nChemicky je TNTC cyklický triamin, jehož 3 dusíkové atomy 6členného cyklu nesou namísto vodíkového atomu nitroskupinu ( - NO) a jeden z uhlíkových atomů má navázaný kyslík (tvoří ketoskupinu C=O). Sumární chemický vzorec této sloučeniny je CHON. Oproti hexogenu má navíc jeden atom kyslíku v ketoskupině a to výrazně ovlivňuje jeho výbušinářské vlastnosti. Díky příznivější kyslíkové bilanci má ve srovnání s hexogenem vyšší detonační rychlost a také vyšší hustotu.\n\nTNTC je jemná krystalická prášková látka o hustotě 1,97 g/cm a teplotě tání 195 °C. Chemicky je značně stabilní, prakticky vůbec nepodléhá hydrolýze a jeho tepelný rozklad začíná při zahřátí nad 203 °C.\n\nJako výbušnina vykazuje mimořádně dobré vlastnosti - je velmi stabilní a málo citlivý vůči vnějším vlivům a přitom se vyznačuje velmi vysokou brizancí a razancí výbuchu. Jeho většímu praktickému rozšíření brání poměrně komplikovaná a nákladná výroba, takže fakt, že vykazuje poněkud lepší pyrotechnické vlastnosti než RDX převáží nákladnost jeho výroby.\n\nJako výbušnina vykazuje tyto základní vlastnosti:\n\n\nExistuje řada chemických syntézních postupů které vedou k TNTC, nejjednodušší z nich využívá reakce močoviny s formaldehydem a terciárním butylaminem na 4-t-butyltetrahydro-1,3,5-triazin-2-on následovanou nitrací a nitrolýzou této látky na TNTC. Tento postup dává poměrně nízké výtěžky a získaný produkt obsahuje větší množství nečistot.\n\nRelativně výhodnější metodou je použití 2-nitroimino-5-nitrohexahydro-1,3,5-triazinu (NNHT) nebo kyselé soli 2-nitroiminohexahydro-1,3,5-triazinu (NIHT) jako výchozí látky. Prekurzor reaguje se směsí anhydridu kyseliny trifluoroctové a kyseliny dusičné nebo dusičnanu amonného. Získaný TNTC se přečišťuje nejlépe rekrystalizace z ethylacetátu. Nevýhodou tohoto postupu je nutnost použití drahého anhydridu kyseliny trifluoroctové, protože v prostředí dostupného a cenově výhodnějšího acetanhydridu požadovaná reakce neprobíhá.\n"}
