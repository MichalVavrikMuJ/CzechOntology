{"id": "213941", "url": "https://cs.wikipedia.org/wiki?curid=213941", "title": "Láokoón", "text": "Láokoón\n\nLáokoón (řecky Λαοκόων, latinsky \"Laocoon\") je v řecké mytologii Apollónův kněz v Tróji.\n\nLáokoón byl synem vznešeného Trójana Anténora, který je známý tím, že po únosu Heleny trojským princem Paridem se zasazoval o to, aby Helena byla králi Meneláovi vrácena. Také prý vyjednávače Řeků Odyssea a Meneláa ubytoval u sebe v domě. \n\nLáokoóntovým bratrem je Anchísés, který se stal dardanským králem a také otcem Aineia, který vyvedl lid po pádu Tróje a dovedl je do nové vlasti – Itálie. \n\nLáokón byl věštec a jeho největší chvíle přišla právě v poslední den před zkázou Tróje. Když Řekové lstivě zbudovali dřevěného trojského koně, inscenovali zničení vlastního tábora a ukryli své lodě, aby se Trójané domnívali, že po deseti letech marného obléhání jejich města to Řekové vzdali a odpluli domů. Dřevěný kůň byl zvláštním tajemným darem a Trójané jej zkoumali ze všech stran. \n\nLáokoón všeobecné zvědavosti nepodlehl, naopak své krajany varoval, aby koně nechali na místě a v žádném případě ho nevtahovali do města. Neuvěřil ani vymyšlené historce Řeka Sinóna, který přesvědčivě líčil, jak ho krajané nechali daleko od vlasti, jak jim uprchl. A že kůň je darem Řeků bohyni Athéně. \n\nVěštkyně Kassandra nahlas varovala, že v koni jsou ukryti ozbrojení bojovníci, jako vždy jí nikdo nevěřil. Věštec Láokoón nabádal, aby od Danaů nepřijímali nic, i když jsou to dary – odtud rčení Danajský dar. Ani to nikdo nechtěl slyšet. Bezmocný Láokoón mrštil své kopí na dřevěného koně, ale to bylo tak všechno, co mohl udělat. \n\nBohové seslali na Láokoónta dva velké jedovaté hady jménem Porkés a Chariboia, ti zardousili jeho i jeho dva syny. To Trójanům připadalo jako znamení přízně bohů. Vtáhli koně za hradby, které kvůli tomu sami pobořili. V noci z koně vyskákali ukrytí muži, otevřeli městské brány svému vojsku, které se za tmy vrátilo k městu. Do rána byla hrdá Trója zcela zničena. \n\nSousoší \"Láokoón a jeho synové\" vytvořila trojice rhodských sochařů Hagésandros, Polydóros a Athénodóros kolem roku 175-150 př. n. l. Bylo nalezeno v roce 1506 v ruinách Neronova Zlatého domu v Římě.\n\nDnes je toto sousoší ve Vatikánském muzeu jako jeden z jeho nejvzácnějších exponátů.\n\n"}
{"id": "213955", "url": "https://cs.wikipedia.org/wiki?curid=213955", "title": "Witch Hammer", "text": "Witch Hammer\n\nWitch Hammer je česká heavy metalová skupina z Jablunkova.\n\nHeavy metalová skupina Witch hammer vznikla 1.9.1999 v Jablunkově v sestavě: Jan Šotkovský – zpěv, Oldřich Volný – kytara, Petr Caputa – baskytara a Daniel Bielesz – bicí. Skupina začíná hrát první převzaté písně jako \"Smoke on the water\" (Deep Purple), \"Living after midnight\"(Judas Priest) nebo \"Paranoid\", (Black sabbath), \"Never say die\" (Black sabbath). První vystoupení si skupina odbývá 20.5.2000 v Rock cafe Jablunkov, jako předkapela skupiny Bidon. Ve skupině přibývá sólová kytara, které se ujímá zpěvák Jan Šotkovský. Vzniká první pokus o vlastní píseň, nazvanou \"Ripper\". S kapelou Bidon skupina opět vystoupí v Rock cafe Jablunkov a účastní se setkání muzikantů v Jasení. Po dalších několika vystoupeních v Rock cafe skupina hraje také na Moto weekendu ve Vendryni, Na Fleshfestu v Českém Těšíně atd. Na podzim roku 2001 skupina nahrává svou první demonahrávku v Třineckém Bluestudiu. Demo nese název \"Tears Of the Witch\" a obsahuje 4 vlastní skladby skupiny (\"Into the night, Dark dream, Raising hell a Witch hammer\"). Na začátku roku 2002, dochází ve skupině k zásadní změně v sestavě. Po hudebních neshodách odchází bubeník Daniel Bielesz a na jeho místo přichází Robert Mišun ze skupiny Dement School. V nové sestavě se skupina poprvé prezentuje v bystřickém Q – Klubu. V nové sestavě vznikají taky nové skladby: \"Powerman, Running out of time\" a \"Symphony\". Některé z těchto písní jsou zvěčněny na druhé demonahrávce kapely s názvem \"Heavy metal resurrection\" (konkrétně \"Powerman\", \"Running out of time\"). V nezměněné sestavě kapela koncertuje po českých, moravských a slezských luzích a hájích a odbývá si i první zahraniční koncerty, a to v sousedním Polsku. Ujímá se taky role předkapely českých a slovenských stálic jako Aleš Brichta, Doga, nebo Tublatanka a zbírá tak potřebné koncertní zkušenosti. V posledním týdnu roku 2003 nahrává kapela v pořadí už třetí demo s prostým, leč výmluvným názvem \"Promo 2004\". Dvě písně nahrané na tomto demu (\"Peace of eternity\" a \"Noise of thunder\") zaujmou porotu soutěže Jim Beam Music natolik, že se kapela probojuje až do semifinále této soutěže. Z této soutěže si kapela odnáší sympatie hudebního producenta a porotce Jana P. Muchowa, který umístí skladbu Peace of eternity do slovenského celovečerního filmu \"O dve slabiky pozadu\". Kapela byla hostem moderátora Radima Koziela v pořadu s názvem \"Metalhey!\", vysílaného na rádiu Hey.\n\nWitch Hammer – aktuální sestava: \n\n"}
{"id": "213961", "url": "https://cs.wikipedia.org/wiki?curid=213961", "title": "122 mm houfnice M1938 (M-30)", "text": "122 mm houfnice M1938 (M-30)\n\nSovětská houfnice vz. 1938 – ráže 122 mm byla zkonstruována roku 1938, její sériová produkce začala v roce 1940. V letech 1940 – 1955 byly vyrobeno přes 19 tisíc kusů této vynikající zbraně, která byla používaná jak za druhé světové války, tak i v konfliktech druhé poloviny 20. století. Houfnicí bylo též vyzbrojeno samohybné dělo SU-122.\n\nHoufnici vz. 38 měl ve výzbroji 1. československý armádní sbor v SSSR, po válce i československá armáda.\n\n"}
{"id": "213968", "url": "https://cs.wikipedia.org/wiki?curid=213968", "title": "Abelisaurus", "text": "Abelisaurus\n\nAbelisaurus byl velký masožravý dinosaurus (teropod) z čeledi Abelisauridae (které dal jméno). Známý je jen z jedné téměř kompletní lebky dlouhé přibližně 85 cm. Žil v období svrchní křídy, přibližně před 83 až 80 milióny let, na území dnešní Argentiny. Dalším známým abelisauridem je později žijící \"Carnotaurus\", který byl rovněž objeven v Argentině a jehož neúplný nález byl hlášen z roku 1988 z Francie (může se však jednat i o jiný rod).\n\n\"Abelisaurus\" je jedním z mnoha dinosaurů, jejichž fosilní pozůstatky byly objeveny v Patagonii (souvrství Anacleto v provincii Rio Negro). Patřil k dominantním masožravcům svých ekosystémů. Měl charakteristicky vysokou lebku a velmi krátké přední končetiny. Nohy byly silné, uzpůsobené k rychlému běhu. Při délce kolem 10 až 11 metrů dosahoval hmotnosti asi 3000 kilogramů.\n\n\n"}
{"id": "213973", "url": "https://cs.wikipedia.org/wiki?curid=213973", "title": "Urartu", "text": "Urartu\n\nUrartu (arménsky: Ուրարտու \"Urartu\") bylo starověké arménské království rozkládající se na náhorní plošině mezi Malou Asií, Kavkazem a Mezopotámií, později nazývané Arménská vysočina. Střed tvořilo Vanské jezero (dnešní východní Turecko). Království existovalo v letech cca 860 př. n. l. až 585 př. n. l. Urartu je také prvním známým arménským královstvím.\n\nUrartská říše měla rozlohu něco přes 500 000 km a sahala od řeky Kura až ke svahům Tauru a od Eufratu až po Kaspické moře.\n\nPrvní zmínky pocházejí z asyrských nápisů Salmanassara I. (cca 1270 př. n. l.), kde je zmíněn stát Uruartri jako jedno z malých království volné konfederace Nairi v Arménské vysočině. Tento státeček se rozkládal v okolí Vanského jezera. Další zmínky pocházejí z výpravy asyrského krále Tiglatpilesara I., který během svého tažení došel až k Vanskému jezeru.\n\nUruartri se v asyrských nápisech objevuje znovu až v 9. století jako mocný stát na severu. Státy sdružené v konfederaci Nairi byli sjednoceny pod vládou krále Aramea (cca 860–843 př. n. l.), avšak Asyřané pod vedením Salmanassara III. zničili významné urartské („královské“) město Arzaškun, ležící pravděpodobně někde mezi jezerem Urmia a Vanským jezerem. V nápisech se můžeme dočíst, že Salmanasarova vojska „očistila“ své zbraně ve Vanském jezeře.\nSarduri I., syn Lutipriho, v pořadí třetí známý král Urartu, se jako první dokázal Asyřanům ubránit a vystavěl na východním břehu jezera Van nové hlavní město Tušpa (dnešní Van).\n\nJeho nástupce Išpuini (cca 828–810 př. n. l.) dobyl území mezi Vanem a Urmií, a později obsadil i sousední království Musasir. Ze stejnojmenného centra této oblasti vytvořil náboženské středisko celé říše. Poté, co porazil armádu Šamší-Adada V. a podnikl výpravy i na jeho území, se začal nazývat, stejně jako kdysi asyrští králové, „král veškerenstva“. Dokázal se prosadit i na území jižně od Urmijského jezera a zmocnil se zde několika měst, která dříve podléhala Asýrii.\n\nTaké jeho syn Menua (cca 810–785 př. n. l.) pokračoval v expanzivní politice Urartu. Na severu se hranice posunuly až za horu Ararat, na jejímž úpatí postavil město Menuachinili, a na jihu obsadil oblast horního toku Tigridu a pronikl až k Eufratu, kde si podrobil několik zemí, mezi nimi Alzi, Melid či Suchme. Velice významná je i jeho stavební činnost, k níž stejně jako Asyřané využíval válečné zajatce. Dal postavit několik chrámů, ale jeho nejvýznamnějším počinem byla stavba zavodňovacích kanálů. Vystavěl 70 km dlouhý kanál od řeky Hosap k městu Tušpa, které trpělo nedostatkem pitné vody, jelikož Vanské jezero je slané. Tento kanál je dodnes v provozu.\n\nMenuovi nástupci v jeho díle pokračovali. Prvním byl jeho syn Argišti I. (asi 785–765 př. n. l.), který si podrobil celé okolí Urmijského jezera a na západě podnikl několik úspěšných výprav do Malé Asie. Největší pozornost však věnoval výpravám na sever, kde překročil řeku Araxés a podmanil si Zakavkazsko. Založil tam město Erebuni (dnešní Jerevan), do kterého byli přemístěni obyvatelé obsazených měst z povodí Eufratu. Za jeho vlády podnikl do Urartu neúspěšné vojenské tažení asyrský král Salmanassar IV.\n\nPo něm nastoupil Sarduri II., za jehož vlády dosáhla říše své největší rozlohy. Urartské království sahalo na severu až téměř k Černému moři, na západě k pramenům Eufratu, na východě až k současnému Tabrízu a na jihu až k prameni Tigridu.\n\nV roce 714 př. n. l. království těžce snášelo nájezdy Kimmeriů a tažení Sargona II. Hlavní chrám v Musasiru byl vyloupen a urartský král Rusa I. byl Sargonem poražen u jezera Urmia. Avšak tyto nezdary byly pouze dočasné, a již Argišti II. (714–685 př. n. l.) obnovil moc Urartského království, přičemž zároveň udržoval mír s Asyrskou říší. To všechno pomohlo Urartu vstoupit do dlouhého období rozvoje a prosperity, které pokračovalo i během vlády Rusy II. (685–645 př. n. l.). Avšak během vlády dalších králů se moc království vytrácela a Urartu se stalo závislým na Novoasyrské říši, což potvrzuje i Sarduri III. (645–635 př. n. l.), který asyrského krále Aššurbanipala označoval jako „otce“.\n\nPodle Urartských klínových nápisů, nastoupili na trůn po Sardurovi III. ještě 3 králové – Erimena (635–620 př. n. l.), jeho syn Rusa III. (620–609 př. n. l.) a Rusa IV. (609–590 př. n. l.). Na zániku Urartu měli pravděpodobně svůj podíl i Skytové, kteří do této oblasti na konci 7. století př. n. l. vpadli. V roce 612 př. n. l. dobyl médský král Kyaxarés Novoasyrskou říši. Poslední ránu samostatnému urartskému státu zasadili nejspíše Médové při svém tažení proti Lýdii. Mnoho urartských ruin z té doby bylo prokazatelně zničeno požárem.\n\nPo krvavém zániku říše Urartu zaujali již na konci 6. století př. n. l. uprázdněné místo Arménské kmeny.\n\n\n"}
{"id": "213975", "url": "https://cs.wikipedia.org/wiki?curid=213975", "title": "Abrictosaurus", "text": "Abrictosaurus\n\nAbrictosaurus („bdělý/probuzený ještěr“) byl až 1,2 m dlouhý a kolem 1,4 kg vážící býložravý nebo všežravý dinosaurus, žijící na území dnešní jižní Afriky v období spodní jury (před asi 200 až 190 miliony let). Je znám pouze z fosilních pozůstatků dvou jedinců, objevených v souvrství Upper Elliot.\n\n\n"}
{"id": "213982", "url": "https://cs.wikipedia.org/wiki?curid=213982", "title": "Strassenův algoritmus", "text": "Strassenův algoritmus\n\nStrassenův algoritmus (pojmenovaný po německém matematikovi Volkeru Strassenovi) je algoritmus používaný pro násobení matic. Je asymptoticky rychlejší než standardní multiplikační algoritmus, ale pomalejší než nejrychlejší známý algoritmus (Coppersmith–Winogradův algoritmus). Používá se zejména pro matice vysokých řádů.\n\nVolker Strassen publikoval svůj algoritmus v roce 1969. Přestože je jeho algoritmus jen mírně rychlejší než standardní multiplikační algoritmus, svou publikací jako první upozornil na to, že tento standardní algoritmus se složitostí formula_1 není optimální. Jeho práce iniciovala další výzkum v této oblasti, který vyprodukoval například Winogradův algoritmus (který stejně jako Strassen používá 7 binárních násobení, ale 15 binárních sčítání místo 18) publikovaný roku 1980, nebo složitější Coppersmith–Winogradův algoritmus publikovaný roku 1987.\n\nNechť \"A\" a \"B\" jsou čtvercové matice nad okruhem \"R\". Počítáme maticový produkt \"C\" jako\n\nPokud nejsou matice \"A\", \"B\" typu 2 x 2, matice se patřičně zvětší a chybějící sloupce a řádky se doplní nulami.\n\nMatice \"A\", \"B\" a \"C\" se rozdělí na menší matice stejného řádu\n\nI po této úpravě zůstává počet násobení stejný. Stále je třeba 8 násobení k nalezení matic \"C\".\n\nPřichází podstatná část. Definujme nové matice:\n\nkteré jsou pak použity k vyjádření matic \"C\" pomocí \"M\". Díky definici matic \"M\" lze eliminovat jedno násobení matic a vyjádřit \"C\" jako\n\nNa jednotlivá násobení matic lze rekurzivně aplikovat stejný algoritmus, dokud podmatice nedegenerují na čísla.\n\nPraktická implementace Strassenova algoritmu používá pro matice nižších řádů standardní multiplikační postup, pro které je efektivnější. Dělící hranice, kdy se Strassenův stává efektivnější než standardní algoritmus, záleží na konkrétní implementaci a hardware.\n\nStandardní multiplikační algoritmus potřebuje\nnásobení v okruhu \"R\". Ignorujeme sčítání matic, protože sčítání je pro vyšší řády matice mnohem rychlejší než násobení (s rostoucím řádem matic tento rozdíl dále roste).\n\nSe Strassenovým algoritmem tak můžeme snížit počet násobení na \n\nNižší počet násobení však získáváme za cenu snížené numerické stability.\n\n\n"}
{"id": "213988", "url": "https://cs.wikipedia.org/wiki?curid=213988", "title": "Sovět", "text": "Sovět\n\nSovět ( \"rada\") byla organizace vojáků, zemědělců nebo pracujících původně v období pozdního carského Ruska, ale hlavně v SSSR a v raných sovětských republikách (též v republikách rad). Po pádu carství, roku 1917, tvořily významnou část neoficiální ruské vlády. 3. dubna 1917 Lenin prohlásil, že by se sověty měly stát součástí oficiální vlády, a tak také bylo provedeno.\n\nSovětů bylo mnoho druhů; od obyčejných rad až po městské, oblastní či nejvyšší sověty (každá republika měla vlastní \"nejvyšší sovět\" a existoval i Nejvyšší sovět SSSR na federální úrovni). V jeho čele stálo prezídium, jehož představitelé měli vedoucí funkce ve státě.\n\nPodle sovětské ústavy právě prostřednictvím sovětů lidé vykonávali svůj podíl na správě země. Byť oficiálně tomu tak bylo, sověty sloužily spíše k prosazování zájmů KSSS a jejich spojenců, vzhledem k neexistenci opozice a politické soutěže. Tento nedostatek začal být mírně odstraňován v období perestrojky, kdy byly připuštěny i kandidatury nezávislých.\n\nNejvyšší sovět vlastně zhruba odpovídal někdejšímu komunisty řízenému československému federálnímu parlamentu, republikové sověty pak odpovídaly např. někdejší komunistické České a Slovenské národní radě. Oblastní sověty pak zhruba odpovídaly československým krajským národním výborům, okresní sověty okresním národním výborům a místní sověty pak místním národním výborům.\n\n"}
{"id": "213993", "url": "https://cs.wikipedia.org/wiki?curid=213993", "title": "Hatchback", "text": "Hatchback\n\nHatchback je typ automobilové karoserie. Bývá obvykle třídveřová nebo pětidveřová, dvouprostorová s výklopnou zadní částí karoserie a splývající zádí. Prvním automobilem s karoserií hatchback byl Austin A40. Tento typ karoserie má například Škoda Fabia, Ford Focus, Fiat Grande Punto, trojčata z kolínského TPCA (Toyota Aygo, Peugeot 107, Citroën C1) nebo Peugeot 206, Ford Fiesta a i třeba BMW řady 1.\n\nV této kategorií vozů se vyskytují automobily s uzavřenou karoserií a šikmou výklopnou zádí. Podle počtu dveří se tyto vozy označují jako třídveřové či pětidveřové. Tento typ karoserií je běžný především u vozů nižších tříd.\n"}
{"id": "214001", "url": "https://cs.wikipedia.org/wiki?curid=214001", "title": "Avro York", "text": "Avro York\n\nAvro 685 York byl britský dopravní letoun vyvinutý a užívaný v době druhé světové války. První prototyp vzlétl 5. července 1942, výroba probíhala v letech 1943–1946. Vzhledem k tomu, že výroba probíhala velmi pomalu, bylo postaveno pouhých 258 strojů.\n\n\n"}
{"id": "214002", "url": "https://cs.wikipedia.org/wiki?curid=214002", "title": "Sedan (automobil)", "text": "Sedan (automobil)\n\nSedan je typ automobilové karoserie. Jedná se o konvenční typ, pro který je typické oddělení zavazadlového prostoru od prostoru pro posádku (tzv. tříprostorová karoserie). Sedan má vždy dvě řady sedadel a zpravidla na každé straně dvě boční okna, některé vozy mají ještě jedno menší za zadními dveřmi (jako např. VW Passat B5).\n\nDříve byly sedany nejrozšířenější karoserií napříč všemi třídami aut, dnes převažují zejména ve střední, vyšší střední třídě a mezi luxusními vozy.\n\nJedná se o klasický tvar, anglicky nazývaný \"notchback\". Typickým zástupcem je Volvo 740/760 s téměř kolmým zadním oknem. Hlavní výhodou je velký prostor pro cestující na zadních sedadlech, nevýhodou je naopak horší aerodynamika. Z toho důvodu mají dnes sedany se stupňovitou zádí skloněné zadní okno se zřetelným přechodem do víka zavazadlového prostoru.\n\nU těchto aut střecha plynule přechází do víka zavazadlového prostoru, zadní okno je pevné. Anglicky se tento tvar nazývá \"fastback\". Tato koncepce je nyní více populární, protože má sportovnější design a lepší aerodynamické vlastnosti.\n\nDříve běžné verze automobilů se stupňovitou zádí, označované také jako tudor. Současné generace těchto aut jsou považovány za coupé.\n\nJedná se o sedan s dlouhým rozvorem, který je zaměřený výhradně na luxus a komfort. Limuzína je určená pro přepravu s řidičem, proto může mít přepážku oddělující první řadu sedadel od prostoru pro cestující. Často také má mezi dveřmi nebo za zadními dveřmi prodlouženou karoserii.\n\nZvláštní kategorie sedanů, které se vyznačují malou celkovou výškou, relativně výkonnými motory a sportovní naladění.\n\nSpecifická kategorie modelů, které spojují konstrukci běžných automobilů s technikou ze závodních a supersportovních aut, výkon jejich motorů se pohybuje v řádu stovek koní.\n"}
{"id": "214004", "url": "https://cs.wikipedia.org/wiki?curid=214004", "title": "Also sprach Zarathustra", "text": "Also sprach Zarathustra\n\nAlso sprach Zarathustra (česky \"Tak pravil Zarathustra\") je symfonická báseň (opus 30) od Richarda Strausse, složená v roce 1896 na základě knihy \"Tak pravil Zarathustra\" Friedricha Nietzsche. Poprvé byla předvedena ve Frankfurtu pod taktovkou autorovou. Její úvodní část je jedna z nejznámějších hudebních pasáží, byla použita jako filmová hudba k filmu \"\" a také k úvodní znělce seriálu \"Česká soda\".\n\nDílo je napsáno pro orchestr, skládající se z pikoly, tří fléten, tří hobojů, anglického rohu, tří klarinetů (v As a Es), basklarinetu v B, tří fagotů, kontrafagotu, šesti lesních rohů v F, čtyř trubek v C, tří pozounů, dvou tub, tympánu, trianglu, velkého bubnu, činelů, zvonkohry, zvonu v „nízkém E“, varhan, dvou harf a obvyklé skupiny smyčcových nástrojů.\n\nDílo trvá asi půl hodiny, je rozděleno do devíti částí, které se hrají ve skupinách po třech. Části nesou tatáž jména jako kapitoly v Nietzschově knize (jejich český překlad v tomto článku je záměrně doslovný a nemusí se shodovat s českým překladem pojmenování kapitol románu):\n\n\n"}
{"id": "214008", "url": "https://cs.wikipedia.org/wiki?curid=214008", "title": "Barota rukávovitá", "text": "Barota rukávovitá\n\nBarota rukávovitá (\"Gunnera manicata\") je rostlina původem z Jižní Ameriky. Dorůstá značných rozměrů, její listy dosahují velikosti až 3 metry. Roste ve vlhkých půdách. V Česku se využívá jako okrasná rostlina a na zimu opadá.\n\nVelikost rostliny je asi 3 m na šířku. Listy jsou velké 1,5 m. Masivní, pomalu rostoucí. Květy jsou malé, světle zelené, špičaté a rostou na jaře. Listy jsou kalně zelené, kruhovité, laločnaté, často srdcovitého tvaru, na okrajích a na řapíku trnité.\n\nRoste u potoků a mezi vlhkými skalami.\n\nSerra do Mar mountains (jihovýchodní Brazílie).\n\nPěstování: ve vlhké, výživné půdě. Chránit před větrem. Na zimu pokryjte povrch půdy listím. Rozmožování: ze semen na jaře nebo na podzim.\n\n"}
{"id": "214010", "url": "https://cs.wikipedia.org/wiki?curid=214010", "title": "General Aircraft Hamilcar", "text": "General Aircraft Hamilcar\n\nGeneral Aircraft Hamilcar byl největší a nejtěžší britský vojenský výsadkový kluzák používaný v druhé světové válce. Jeho nejvýznamnější akcí bylo vylodění spojenců v Normandii. Vzhledem k možnosti nést sedmitunový náklad byl užíván k přepravě těžké techniky včetně lehkých tanků. Kluzáky tahaly zejména čtyřmotorové letouny Handley Page Halifax a Short Stirling.\n\nVerze General Aircraft GAL-58 Hamilcar X byla vybavena dvěma hvězdicovými motory Bristol Mercury 31 o výkonu 965 hp, které byly užity jako pomocné při startu, případně pro odlet prázdného letounu po vyložení materiálu.\nPro prototypovou konverzi vzala továrna ze sériové výroby Hamilcarů I stroje LA704 a LA728 a uskutečnila na nich potřebné změny. Na letišti v Lashamu pak šéfpilot GAL Tim Wood v únoru 1945 Hamilcar X zalétal. Zkoušky probíhaly u výrobce pod oficiálním dohledem a v pokusném středisku leteckých výsadkových jednotek Airborne Force Experimental Establishment v Beaulieu u Brockenhurstu v Hampshiru.\nPo testovacích letech obou prototypů bylo z produkce bezmotorových Hamilcarů I převedeno osm kusů k motorizaci přímo u firmy a 12 dalších u dodavatelských firem, které se na produkci podílely. Sériové letouny měly instalovány přídavné nádrže o 2090 l, které doplnily standardní nádrže na 1770 l.\nV roce 1946 pokračovaly zkoušky Hamilcarů X v rámci AFEE. Druhý prototyp byl v roce 1947 přestavěn na zkoušky radarové antény o průměru 1,8 m, vestavěné do improvizovaně upravené přídě trupu. Jednalo se o první pokusy při vývoji prostředků včasné výstrahy.\n\n\n"}
{"id": "214011", "url": "https://cs.wikipedia.org/wiki?curid=214011", "title": "Těšínské nářečí", "text": "Těšínské nářečí\n\nTěšínské nářečí (pl.: \"gwara cieszyńska\"), místně nazývané po našymu či po naszymu je nářečí slezštiny používané v Těšínsku, to jak v jeho české, tak i polské části.\n\nTěšínské nářečí se podle polských lingvistů vyvinulo ze staropolštiny a za svou dnešní podobu vděčí především vlivům němčiny, polštiny, češtiny a, od 50. let 20. století, i slovenštiny. Naopak podle českých lingvistů se jedná o jedno z lašských nářečí, polští lingvisté pro změnu tento dialekt klasifikují jako jedno ze slezských nářečí.\n\nTěšínské nářečí plní pro autochtonní obyvatele Těšínska formu interdialektu. To znamená, že spojuje prvky češtiny a polštiny a představuje pro mluvčí těšínského nářečí relativně dostupný prostředek komunikace s obyvateli Těšínska, kteří hovoří česky či polsky. Současně jde o oblastní nadnářeční útvar, který sjednocuje jazykový kód v Těšínsku do podoby jednotné nespisovné mluvy. Těšínské nářečí je nejrozšířenějším komunikačním kódem v regionu a plní zde roli obecné polštiny nebo obecné češtiny.\n\nTěšínskému nářečí se daří v Česku lépe než v Polsku. Důvodem rychlejší integrace v Polsku je větší blízkost obou jazykových systémů (polštiny a těšínského nářečí). Na polské straně dochází především k fonetické integraci s polštinou. Na české straně jde především o kvalitativní změny, a to v důsledku postavení češtiny jako úředního a dominantního jazyka, aktivit místních Poláků, kteří se vůči většinové populaci vymezují zdůrazňováním polštiny jako vůči češtině alternativního jazykového kódu, a existence polského národnostního školství, které ovšem na Těšínsku (tj. až po Bílsko) před rokem 1848 neexistovalo. Je také nutné podotknout, že v 17. století písemnosti určené císařskému dvoru ve Vídni od knížecí komory těšínské byly psány česky. V současné době patří totiž většina uživatelů tohoto nářečí k polské národnostní menšině.\n\nV praxi se používají dvě verze po naszymu. První z nich je \"po gorolsku\" (goralština), používá se v Jablunkově a okolních obcích, ale také za hranicí v Jistebné, Koňákově, Javořince a části Čadecka, tedy v horách (po naszymu \"w górach\"). Druhá verze se jmenuje \"po dolańsku\" a používá se v okolí Karviné. V oblasti kolem Českého Těšína, ležícího mezi Jablunkovem a Karvinou, je možné slyšet obě verze.\n\nV současné době je po naszymu vytlačován češtinou resp. polštinou a to především ve větších městech, kde jej v komunikaci v rodině užívá přibližně dvakrát menší procento obyvatel než na venkově.\n\nNěkteré rozdíly mezi „goralštinou“ (na jihu) a severní částí těšínských nářečí:\n\n\n\nVýzkumu těšínského nářečí se kromě mnoha jiných lingvistů dlouhodobě věnuje polský vědec a folklorista, žijící v České republice, profesor Karol Daniel Kadłubiec, který přednáší na Slezské univerzitě v Těšíně (Uniwersytet Śląski w Cieszynie, Polsko) a na PF Ostravské univerzity. Těšínské nářečí zkoumal i americký slavista Kevin Hannan. Polský slovník těšínského nářečí hromadí nad 9800 slov.\n\n\n\n"}
{"id": "214013", "url": "https://cs.wikipedia.org/wiki?curid=214013", "title": "Tatra Tr831", "text": "Tatra Tr831\n\nTatra Tr831 (neoficiálně Tatra T 404) je označení pro pokusný trolejbus, který vznikl vestavěním elektrické výzbroje ČKD do karoserie určené původně pro trolejbus Škoda 17Tr.\n\nVůz Tr831 byl sestaven z karoserie druhého prototypu trolejbusu 17Tr, která byla vyrobena v roce 1990 Karosou, a elektrické výzbroje typu TV10 od ČKD. Karoserie byla odkoupena podnikem ČKD již brzy po vyrobení (důvodem bylo ukončení projektu Škoda 17Tr); funkční vzorek vozu Tr831 vznikl v letech 1991 a 1992 v dílnách pražského dopravního podniku v Hostivaři. Jedním z impulsů ke vzniku tohoto vozu byla také úvaha o obnovení trolejbusové dopravy v Praze.\n\nPolosamonosná karoserie je složena z panelů. V pravé bočnici se nacházejí troje dvoukřídlé výklopené dveře. Elektrická výzbroj TV10 s GTO tyristory byla úspornější než v té době používaná výzbroj v trolejbusech Škoda 14Tr. Ve funkčním vzorku byla umístěna v zadní části interiéru, vůz tak nebyl určen pro přepravu cestujících, ale pouze pro zkušební jízdy. Vozidlo pohání dva sériové tramvajové trakční motory s individuálním pohonem kol. Každý motor tedy pohání jedno kolo zadní nápravy. Tr831 měl také zabudovanou akumulátorovou baterii, která umožňovala nouzový pojezd rychlostí 5 km/h i se staženými sběrači.\n\nJediný vůz tohoto typu vznikl v letech 1991 a 1992, kdy byla do karoserie vyrobené v roce 1990 zabudována elektrická výzbroj. Trolejbus označený evidenčním číslem 001 byl zprovozněn v roce 1993. Zkušební jízdy trvaly až do roku 1995 v Hradci Králové a v Brně (zde pouze dva měsíce). V roce 1996 byl vůz odkoupen od ČKD Dopravním podnikem Ostrava (DPO). Zde byla do vozu instalována běžná výzbroj trolejbusu 14Tr a vozidlo bylo v Ostravě jako trolejbus 17Tr s evidenčním číslem 3902 uvedeno do běžného provozu v roce 1998. V roce 2006 byl tento trolejbus vyřazen a převeden mezi historická vozidla DPO.\n\n"}
{"id": "214019", "url": "https://cs.wikipedia.org/wiki?curid=214019", "title": "Pedro Damiano", "text": "Pedro Damiano\n\nPedro Damiano da Odemira ( Pedro Damião; \"Damiano\" je italská a \"Damianus\" latinská podoba jména, 1480 – 1544) byl portugalský šachový mistr, povoláním lékárník. Napsal knihu \"Questo libro e da imparare giocare a scachi et de li partiti\" (Kniha učící hru v šachy), poprvé tištěnou v Římě roku 1512 (jde o první šachovou knihu v italštině) a během 16. století publikovanou celkem osmkrát. Damiano v ní popsal pravidla šachu, analyzoval strategii hry, uvedl několik šachových zahájení a publikoval šachové úlohy (viz diagram). Byl prvním šachovým spisovatelem, který uvedl, že každý hráč musí mít po pravé ruce bílé pole.\n\nCo se týče zahájení, Damiano napsal, že po 1.e4 e5 2.Jf3 je nejlépe odpovědět 2...Jc6, zatímco 2...d6 (nyní zvané Philidorova obrana) je horší a správně odsoudil 2...f6 (poněkud nespravedlivě nyní zvané Damianova hra) jako nejhorší způsob pokrytí pěšce e5. Za jediné dobré úvodní tahy považoval 1.e4 a 1.d4, přičemž 1.e4 měl za lepší. Zkoumal také italskou hru, ruskou hru a přijatý dámský gambit.\n\nDamianova hra nebo též Damianova obrana je šachové zahájení, které spadá do skupiny otevřených her. Toto zahájení je charakterizováno úvodními tahy 1.e4 e5 2.Jf3 f6 (plnou notací: 1.e2-e4 e7-e5 2.Jg1-f3 f7-f6). Jedná se o nekorektní systém, který dnes můžeme vidět jen v partiích naprostých začátečníků. Krytí pěšce e5 pokračováním f7-f6 je totiž pouze zdánlivé. Černý svým posledním tahem oslabuje uhlopříčnu a2-g8, blokuje pole f6 vhodné pro jezdce, nedělá nic pro vývin figur, ale hlavně kriticky oslabuje diagonálu e8-h5, což umožňuje bílému okamžitě obětovat na poli e5 jezdce a zaútočit na černého krále. Černý může po přijetí oběti následně zabránit rychlému matu jen za cenu velkých materiálních ztrát, které dají bílému rozhodující převahu.\n\nPedro Damiano da Odemira označil toto zahájení ve své knize \"Questo libro e da imparare giocare a scachi et de li partiti\" jako pochybné a toto tvrzení prokázal též analýzou. Je proto pozoruhodné a do jisté míry absurdní, že tento systém byl v průběhu historie přesto po něm pojmenován, jako kdyby jej propagoval nebo hrával. Ten ho dokonce naopak sám nazýval \"bastardské zahájení.\"\n"}
{"id": "214025", "url": "https://cs.wikipedia.org/wiki?curid=214025", "title": "Gerard Way", "text": "Gerard Way\n\nGerard Arthur Way Lee (* 9. dubna 1977, Newark, New Jersey) je americký hudebník, frontman, zpěvák a zakladatel kapely My Chemical Romance. Jde o staršího bratra, také člena kapely, baskytaristy Mikeyho Waye. Nyní bydlí v Los Angeles s manželkou Lyn-Z baskytaristkou skupiny Midless Self Indulgence a dcerou Bandit Lee Way.\n\nNarodil se v Newarku, New Jersey Donaldu Jamesovi a Donně Lee Way. Je napůl Ital (po matce) a napůl Skot (po otci). Vyrůstal v Belleville, New Jersey. Když dokončil bellevillskou střední školu v roce 1995, šel na School of Visual Arts (školu vizuálního umění) v Newyorském Brooklynu. Odpromoval s titulem Bachelor of Fine Arts (bakalář krásných umění) v roce 1999.\n\n19. září 2007 vyšel první 8-stránkový díl komiksu The Umbrella Academy, jmenoval se Safe & Sound.\n\nPřibližně do věku 26 let bydlel u rodičů ve \"sklepě\", kde pěstoval rozsáhlou sbírku komiksových figurek, jak lze vidět v DVD dokumentu – koncertu Life On The Murder Scene.Při začátcích kapely se potýkal se závislostí na alkoholu, kokainu a depresí, na kterou nadužíval lék zvaný xanax. Po tour v Japonsku, na které si podle vlastních slov nevzal téměř žádné oblečení, protože se cítil tak špatně, že se zde chystal umřít, se rozhodl svých závislostí zbavit a od roku 2004 úspěšně abstinuje. Jeho závislostmi stále zůstávají cigarety Marlboro Gold a kavárna Starbucks .\n\nOd roku 2002 do roku 2007 Way pravděpodobně chodil s kadeřnicí Elizou Cuts, se kterou byl na krátký čas v roce 2007 také zasnouben.\n3. září 2007 se v Coloradu oženil s Lyn-Z, baskytaristkou skupiny Mindless Self Indulgence. Vzali se po skončení Projectu Revolution v zákulisí.\n27. května 2009 ve 14:57 se stal otcem dcery Bandit Lee Way, narozené v Los Angeles.\n\nV roce 2001 Gerard pracoval na komiksu The Breakfast Monkey pro Cartoon Network v New Yorku, až do útoků na World Trade Centre. Tato událost ho velice změnila a přivedla na nápad založení kapely My Chemical Romance. Písnička \"Skylines & Turnstiles\" byla ovlivněna právě jeho zážitkem z 11. září 2001. Za největší inspiraci pro svou výtvarnou a textařskou tvorbu považoval svou babičku Elenu Rush, jejíž odkaz můžeme vidět například v písni \"Helena\", která je věnovaná její památce.\n\nTaké se výtvarně podílel na obalech všech čtyř alb My Chemical Romance – \"\"I Brought You My Bullets, You Brought Me Your Love\", \"Three Cheers for the Sweet Revenge\", \"The Black Parade\"\" i \"\"\"\". Sám navrhl kostýmy do videoklipu k písni \"\"Helena\"\".\n\nPo rozpadu kapely My Chemical Romance (22. 3. 2013) se dlouho nevědělo, co dál. Gerard podával na Twitteru nezištné informace ohledně jeho nadcházejících počinů. V květnu 2014 ohlásil vydání sólové desky s jeho novou kapelou nazvanou \"\"Gerard Way & The Hormones\"\". Proč zrovna hormony? \"Protože by bez nich nebyl rock 'n' roll,\" říká Gerard.\n\nNové album nazvané vydané 30. září 2014 obsahuje 12 písní laděných do britpopového žánru. Gerard má rád Davida Bowieho, Blur, Jacka Whitea nebo Pulp, což je vidět i na retro stylizovaných písních. Album obsahuje singly \"\"Millions\"\", \"\"No Shows\"\" nebo \"\"Brother\"\", na kterém spolupracoval se svým bratrem Mikeym. Dále také na desce najdete \"\"Zero Zero\"\", předělávku dřívější písně, kterou Gerard nahrál ještě s My Chem.\n\nDeska byla produkována Robem Cavallem, se kterým Gerard v minulosti spolupracoval s My Chem.\n\nNa konci roku 2014 a na začátku 2015 se Gerard s kritiky velice kladně přijímanou deskou vydal na celosvětové turné, v jehož rámci navštívil i Prahu. Koncert v Lucerna Music Baru se konal 28. ledna 2015, a ačkoli bylo publikum víceméně stejné jako s My Chem (dospívající dívky), koncert se velice vydařil.\n\nGerard přemýšlí, že vydá další desku, s jejíž mixáží nechce trávit příliš času. Také by rád vydal třetí díl \"The Umbrella Academy\". Gerardovi také vyšel komiks Spider-Man, a objevil se v pořadu Pancake Mountain.\n\nV roce 2016 bylo desáté výročí desky \"The Black Parade\" a při této příležitosti došlo k vydání desky \"The Black Parade/Living with Ghosts\", která zapříčinila falešnou naději na návrat kapely. Deska obsahuje nevydané písně a předělané písně z \"Black Parade\".\n\nV roce 2016 Gerard neoficiálně oznámil, že pracuje na nové hudbě. Nadále se věnuje tvorbě komiksů.\n\n26. října 2018 vydal singl \"Baby You're a Haunted House\".\n"}
{"id": "214026", "url": "https://cs.wikipedia.org/wiki?curid=214026", "title": "François-André Danican Philidor", "text": "François-André Danican Philidor\n\nFrançois-André Danican Philidor (7. září 1726 Dreux – 31. srpna 1795 Londýn) byl francouzský šachista, hudebník a hudební skladatel. Je považován za nejlepšího šachistu své doby.\n\nPhilidor byl nejslavnějším šachistou 18. století. Narodil jako jedno z 23 dětí hobojisty a královského kopisty André Danicana Philidora. V patnácti letech se stal jeho učitelem Legall de Kermeur, který však o tři roky později svou výuku ukončil, neboť se Philidor stal lepším hráčem než byl on. Od osmnácti let tedy již Philidor nepotřeboval žádného učitele a v Café de la Régence porážel jednoho soupeře za druhým. Když roku 1745 sehrál jako první na světě současně dvě vítězné partie naslepo, zařadili osvícenští encyklopedisté Denis Diderot a Jean Baptiste le Rond d'Alembert tuto událost do svých spisů.\n\nRoku 1747 odjel Philidor do Londýna, aby se zde utkal v Slaughter's Coffee House s Philippem Stammou o neoficiální titul nejlepšího hráče světa. V zápase Philidor zvítězil 8:1 při jedné remíze (= 1), ačkoliv hrál všechny partie s černými kameny. Podle podmínek zápasu se remízy dokonce započítávaly Stammovi jako výhry, takže oficiálně byl konečný výsledek 8:2. Partie mezi Stammou a Philidorem se bohužel nedochovaly. Anglický šachista a vynikající matematik George Atwood, který sehrál s Philidorem mnoho zápasů a systematicky se zabýval zaznamenáváním jeho pozdních partií, uvádí první Philidorovu partii až z roku 1780.\n\nKdyž roku 1755 porazil Philidor v Paříži svého učitele Legalla de Kermeur, nemohlo být o jeho světovém prvenství příliš mnoho pochyb, přestože se nikdy nestřetl s hráči modenské šachové školy (Giambattista Loli, Domenico Lorenzo Ponziani a Ercole del Rio), jejichž srovnávací síla ve vztahu k ostatním světovým šachistům není známa. Jeho názory byly však potvrzeny ve vítězných utkáních s ostatními evropskými šachisty, včetně těch, kteří z italské šachové školy vycházeli. Vyhrál také nad šachovým Turkem, ale tuto partii označil za \"„nejtěžší ve svém životě“\".\n\nV Café de la Régence hráli s Philidorem šachy nejslavnější francouzské osobnosti té doby: Jean-Jacques Rousseau, Voltaire a také jeden z pozdějších vůdců francouzské revoluce Maximilien de Robespierre. A právě po jejím vypuknutí byl Philidor politicky perzekvován (jeho hudba byla ve Francii zakázána) a tak roku 1792 raději odjel do Anglie. Do vlasti se mu již nikdy nepodařilo vrátit a roku 1795 v Londýně zemřel.\n\nPhilidor byl prvním reformátorem šachové hry v historii. Zatímco celý šachový svět hrával podle zásad italské šachové školy, Philidor jako první objevil hlubší zásady šachové strategie. Své názory shrnul ve svém knižním díle \"L‘Analyse du Jeu des Echecs\" (Analýza šachové hry), které bylo vydáno v roce 1749. Tato kniha byla přeložena do angličtiny, němčiny a italštiny, zaznamenala nejméně 70 vydání a přes sto let byla považována za standardní učebnici šachu. Philidor v ní analyzoval devět různých typů šachových zahájení a zdůrazňoval přitom budování silného pěšcového centra. Jako první totiž pochopil klíčový význam pěšců pro šachovou strategii.\nSvou nejslavnější zásadou, že \"„pěšci jsou duší hry“\", se Philidor dostal do teoretického sporu s italskými šachovými mistry. Philidor doslova napsal:\nToto byla v jeho době zcela nová zásada, kterou nebyli s to plně pochopit ani Philidorovi současníci, a po dlouhou dobu ani jeho následovníci. Philidor učil opatrnému zacházení s pěšci a ospravedlňoval to tím, že se pěšci jako jediné kameny na šachovnici nemohou vracet, a tak napravovat chyby vzniklé jejich předešlým postupem. Dokazoval, že pěšci se nemají oslabovat izolovaným postupem jednoho z nich, nýbrž že mají postupovat v sevřeném útvaru. Vhodný postup pěšců považoval za tak důležitý, že mu podřizoval i vývin figur v zahájení. Proto se v Philidorově repertoáru usídlila zvláště tato dvě zahájení: střelcova hra bílými a Philidorova obrana černými (která je po něm pojmenována). Philidor tvrdil, že po prvních tazích 1. e4 e5 není dobrý tah 2. Jf3 (protože jezdec brání postupu pěšce f), ani tah Jc3 (protože pak brání jezdec tahu c3, který podporuje průlom d4), ale tah Sc4, který žádnému pěšci v postupu nebrání. Černými hrával Philidorovu obranu, protože se domníval, že po 1. e4 e5 2. Jf3 d6 získá černý postupem f5 dobrou hru.\n\nPhilidor byl při uplatňování svých zásad mnohdy značně jednostranný, neboť podceňoval možnosti figurové souhry, kterou propagovala italská šachová škola. Rozhodně neměl pravdu vždy a ve všem, ale přesto bylo jeho pojetí šachu naprosto nové a revoluční a na jeho názorech byly postaveny první základy moderní šachové strategie.\n\nFrançois-André pocházel z rodiny Philidorů, která byla známá svou dlouholetou hudební tradicí. Podobně jako jeho dědeček Jean Danican, nebo otec André Danican, strávil svou hudební kariéru jako jeden z dvorních hudebníků francouzského krále Ludvíka XV. Do královského sboru nastoupil jako zpěvák ve věku šesti let roku 1732. Mezi roky 1750 a 1770 byl vůdčím francouzským skladatelem a patří mezi zakladatele žánru francouzské komické opery. Na libreta různých autorů napsal 27 komických oper a tři lyrické tragédie. Jednou z jeho oper je \"Tom Jones\" (1765) podle románu z roku 1749, který napsal Henry Fielding.\n\n\n\n"}
{"id": "214028", "url": "https://cs.wikipedia.org/wiki?curid=214028", "title": "Fraška", "text": "Fraška\n\nFraška (z lat. \"farsum\", \"franc\", \"farse\" – viz níže, z italského \"farsa\" – žert) je žánrový typ komedie, která pracuje především s nadsázkou. V kontextu označuje krátký veršovaný útvar satirického zaměření podobný například epigramu.\n\nFraška je typ komedie, který v dramatickém ději, zápletce i povaze jednotlivých postav užívá situační nebo karikaturní nadsázku, která mnohdy směřuje k hrubému až obscénnímu dramatickému výrazu. Postavy jsou výrazných, ale záměrně zjednodušených charakterů, které nejsou představeny v dramatickém vývoji. Objevují se ustálené situace a gagy. Humor těží především z vnějších opět stálých, obvyklých a výrazných skutečností (koktání, hloupost, ošklivost …).\n\nPůvod tento žánr má již v Antickém Řecku, především na Sicílii, kde svého rozkvětu dosáhla komedie Dórská známá jako Sicilská fraška (tzv. flyák), kterou literárně zpracoval Epicharmos. Do improvizovaného literárního žánru, který parodoval tragédii, zavedl uzavřený děj a z představení vypustil chór. Travestoval příběhy postav z mytologie nebo komediálně vyobrazoval současný život. Užíval oblíbené karikaturně laděné mimické scénky, z veršů především třístopého jambického a čtyřstopého trochejského, anapestů.\n\nOvlivnila tzv. attickou komedii. Řecká fraška ovlivnila také jihoitalskou Atellánu a ráz frašky se objevuje také v římských komediích (Plautus).\n\nVe středověku se nejprve vyvíjela jako součást církevní hry a na antickou tradici bezprostředně nenavazovala, jen si uchovala jisté vazby s atellánou a mimem. Opět se osamostatnila až ve 14.–16. stol. V Itálii vrcholí komedií dell'arte, ve Francii vznikla farce. Vytvářením různých žánrových forem vznikla například mezihra. Později inspiruje Shakespeara, Molièra, Goldoniho, ….\nPostupně se diferencuje v další formy, a to zejména ve vídeňském lidovém divadle, kde od konce 18. století vznikají \"frašky kouzelné a strašidelné\", fraškovité travestie a parodie a především \"fraška Nestroy\" - oblíbená lokální fraška, která vznikla v první polovině 19. století.\n\nV moderních dějinách na tradici frašky navazuje dramatika 20. stol., kdy se její tradiční prostředky úzce spojují s prostředky grotesky, buffonády, klauniády, absurdního dramatu, tragifrašky, ….\n\nV českém prostředí se objevila ve středověku (Mastičkář) a v 19. stol. dosáhla obliby lokální fraška. Ve 20. stol. se stejně jako ve světě uplatňuje především v avantgardních žánrech.\n\nV polském jazyce a souvislostech se termínu fraszka používá primárně jako označení pro krátký veršovaný útvar satirického nebo lyrického zaměření podobný epigramu s původem ve středověké facetii.\n\nZakladatelem žánru je Jan Kochanowski. Tematicky vycházel z dvorského prostředí, jeho dvou až několikadesítek veršové frašky měly humorný, reflexivní a také poučný charakter. Navazují na něj básníci polské renesance, baroka, osvícenství, romantismu a pozdější autoři, kteří v žánru navíc uplatňují slovní vtip, satirické ostří, schopnost improvizace, groteskní pohled, ….\n\n"}
{"id": "214029", "url": "https://cs.wikipedia.org/wiki?curid=214029", "title": "Alexandre Darracq", "text": "Alexandre Darracq\n\nPierre Alexandre Darracq (10. listopadu 1855, Bordeaux – 1931, Monte Carlo) byl francouzský podnikatel a průkopník automobilismu.\n\nDarracq se vyučil technickým kresličem ve zbrojovce v Tarbes. V roce 1891 založil firmu \"Gladiator Cycle Company\" na výrobu jízdních kol. O pět let později ji prodal, aby zakrátko založil firmu Automobiles Darracq S.A. v Suresnes u Paříže, ve které zaváděl průkopnické metody, jako například výrobu karosérií z lisovaných plechů. Také zaváděl strojní výrobu namísto ruční práce. Továrna od roku 1896 vyráběla zejména elektricky poháněné vozy taxislužby. O rok později navrhl a postavil elektřinou poháněný tricykl „Darracq-Gladiator“, který ujel vzdálenost deseti kilometrů za 9 minut a 54 sekund. V roce 1900 firma Darracq vyvinula svůj první jednoválcový motor, později dvouválec a už v roce 1904 Darracq vyráběl přibližně 10 % francouzských automobilů.\n\nVozy Darracq se úspěšně účastnily různých automobilových závodů, například slavného amerického Vanderbiltova poháru. V roce 1905 zde s jedním z nich zvítězil Victor Hémery a o rok později Louis Wagner. Jeho automobily překonaly v letech 1904 a 1905 také světový rychlostní rekord. Firma expandovala částečně také díky prodeji licencí na výrobu svých vozů v ostatních evropských zemích. Jedním z partnerů firmy byl i Adam Opel v Německu. V Itálii Darracq založil v roce 1907 společně s Cavaliere Ugo Stellou pobočku \"Società Italiana Automobili Darracq\", která vyráběla automobily v Neapoli a později v Portellu u Milána. Tato společnost byla předchůdcem v roce 1910 založené Alfy Romeo. \n\nDarracq prodal v roce 1912 svou francouzskou firmu britským investorům. Z ní vznikla v roce 1920 společnost Sunbeam-Talbot-Darracq, která se v roce 1935 po vyhlášení konkursu stala součástí skupiny Rootes. Poté se věnoval i investicím, například do kasina v Deauville. Podílníkem byl i ve známém hotelu Negresco v Nice. Konec svého života trávil na francouzské riviéře.\n\nAlexandr Darracq je pohřben na pařížském hřbitově Père Lachaise v rodinné hrobce, společně se svou ženou Louisou (1850–1920). \n"}
{"id": "214032", "url": "https://cs.wikipedia.org/wiki?curid=214032", "title": "Lída Sudová", "text": "Lída Sudová\n\nLída Sudová (31. července 1881, Praha – 6. března 1971, tamtéž) byla česká herečka.\n\nHrála v několika němých i zvukových filmech, počátkem 30. let přijala na podporu rozvoje slovenského divadla nabídku hrát v Bratislavě, kde hrála po boku dalších významných českých herců – O. Beníškovou, K. Beníškem, Janem Pivcem, V. Lerausem a dalšími. Známé je i její účinkování po boku J. Voskovce, J. Wericha a Vlasty Buriana.\n\nV českém filmu hrála jen vedlejší role, její účinkování v němém filmu, kde roku 1913 začínala u společnosti ASUM, je známo pouze z dokumentů, žádný z filmů se nedochoval. Uprostřed 30. let 20. století dostala ještě příležitost zahrát si ve čtyřech filmech zvukových, z nichž asi nejznámější je \"Falešná kočička\", kde si jí můžeme povšimnout v roli kartářky.\n\n\n"}
{"id": "214035", "url": "https://cs.wikipedia.org/wiki?curid=214035", "title": "Idyla ze staré Prahy", "text": "Idyla ze staré Prahy\n\nIdyla ze staré Prahy je název nedochovaného českého němého filmu, který v roce 1913 natočil pro svou společnost ASUM architekt a jeden z průkopníků české kinematografie Max Urban, a ve kterém hlavní roli vytvořila jeho manželka Andula Sedláčková.\n\nO obsahu tohoto snímku se nedochovaly žádné údaje, filmové materiály jsou pokládány za ztracené. Je však známo, že Max Urban psal scénáře svých filmů pro svoji manželku a že jejich úroveň byla přinejlepším průměrná.\n\nRomantický středometrážní snímek \"Idyla ze staré Prahy\" natočil v roce 1913 pro svou společnost ASUM architekt Max Urban. Premiéru si však film odbyl až na sklonku první světové války. Film byl natočen ve fotoateliéru firmy Langhans, pro exteriéry zašli filmaři na Staré Město a do Lobkovické zahrady v Praze. Hlavní role ve snímku vytvořila režisérova manželka, významná herečka Andula Sedláčková a lékař a příležitostný filmový herec Miloš Vávra. V historii české kinematografie je snímek zapsán naším nejstarším dochovaným filmovým plakátem. Jeho autorem je akademický malíř Josef Wenig.\n\n\n"}
{"id": "214036", "url": "https://cs.wikipedia.org/wiki?curid=214036", "title": "Heinrich", "text": "Heinrich\n\nHeinrich (česky Jindřich) může znamenat:\n\n\n"}
{"id": "214041", "url": "https://cs.wikipedia.org/wiki?curid=214041", "title": "Louis Chevrolet", "text": "Louis Chevrolet\n\nLouis Chevrolet (25. prosince 1878, La Chaux-de-Fonds, Neuchâtel – 6. června 1941, Detroit, Michigan) byl švýcarsko-americký automobilový závodník a spoluzakladatel firmy Chevrolet Motor Car Company, v současnosti patřící koncernu General Motors.\n\nLouis-Joseph Chevrolet byl druhým dítětem francouzsko-švýcarského páru otce Josepha-Féliciena a matky Marie-Anne Angéline (rozené Mahon). Narodil v La Chaux-de-Fonds v kantonu Neuchâtel. V roce 1886 se rodina přestěhovala ze Švýcarska do burgundského města Beaune. V té době mladý Louis rozvíjel své znalosti z oboru mechaniky a zajímal se o cyklistické závody. Mezi lety 1895 a 1899 pracoval jako mechanik v obchodě s jízdními koly firmy Roblin. Poté odešel do Paříže, kde však pobyl jen krátce a v roce 1900 se vydal do kanadského Montréalu. Následující rok přešel do New Yorku, kde nejprve krátce pracoval u svého známého taktéž švýcarského přistěhovalce, aby záhy přešel do Brooklynu k pobočce francouzské firmy De Dion-Bouton.\n\nV roce 1905 se oženil se Suzanne Treyvoux; pár měl dva syny. V témže roce byl najat jako jezdec firmy Fiat. V roce 1907 byl Chevrolet angažován firmou The Autocar Company ve Filadelfii, pravděpodobně pro tajný projekt vývoje revolučního závodního vozu s pohonem předních kol. Jeho závodní kariéra pokračovala ve stáji firmy Buick, stal se přítelem a spolupracovníkem majitele Williama C. Duranta, který v roce 1908 založil General Motors. Chevrolet se s v roce 1909 s vozem Buick účastnil závodu do vrchu Giants Despair Hillclimb v Pensylvánii.\n\nV Buick Motor Company měl možnost naučit se vše o konstrukci automobilů, formálního vzdělání v oboru měl nedostatek. Poté se pustil do vývoje motoru pro vlastní vůz. Ve vlastní dílně na \"Grand River Boulevard\" v Detroitu stavěl šestiválec s rozvodem OHV.\n\nS Williamem Durantem společně v Detroitu 3. listopadu 1911 založili podnik Chevrolet Motor Car Company. Partnery a investory byli William Little (výrobce automobilů Little) a Dr. Edwin R. Campbell, Durantův zeť. V roce 1912 se přidal Samuel McLaughlin, majitel a ředitel firmy \"McLaughlin Car Company of Canada Ltd\". V roce 1915 však mezi Chevroletem a Durantem došlo k roztržce v otázkách konstrukce a Chevrolet svůj podíl Durantovi prodal. O rok později se firma sloučila s Durantem vlastněnými General Motors.\n\nV roce 1916 založili Louis Chevrolet a jeho bratři Gaston a Arthur firmu Frontenac Motor Corporation, která navrhovala a vyráběla závodní automobily a také závodní součásti pro vozy Ford model T.\nVe stejném roce se Louis stal viceprezidentem a hlavním inženýrem továrny \"American Motors Corporation\" (nijak nesouvisí s v roce 1954 vzniklou firmou American Motors sloučením Nash Motors a Hudson Motor Car Company) v Newarku v New Jersey. Ta od roku 1918 vyráběla vozy v továrně v Plainfieldu v New Jersey. V roce 1923 se ale sloučila s \"Bessemer Motor Truck Company of Pennsylvania\" do \"Bessemer-American Motors Corporation\", která však nevydržela ani rok a poté se sloučila s firmami Winther a Northway to \"Amalgamated Motors\". Tyto společnosti však brzy zanikly.\n\nLouis Chevrolet se i při své zaneprázdněnosti účastnil závodění. Jeho partnerem se stal Howard E. Blood a společně založili firmu Cornelian. Ta se plně soustředila na výrobu malých vozů pro závody Indy 500, pro poruchu motoru se v ročníku 1915 jejich vůz řízený Louisem umístil na 20. místě. Závodu se Louis účastnil ještě jako švýcarský občan, americké občanství získal až v červnu 1915. Celkem se závodu zúčastnil čtyřikrát, jeho nejlepším výsledkem bylo sedmé místo v roce 1919. Louisův mladší bratr Gaston (1892–1920) s vozem Frontenac v závodě 500 mil Indianapolis zvítězil v roce 1920. \n\nLouis Chevrolet zemřel 6. června 1941 v Detroitu na následky komplikací spojených s operací nohy, která vedla až k její k amputaci. Spolu se svými bratry je pohřben v Indianapolis v Indianě. Muzeum Indianapolis Motor Speedway ve Speedway má u svého vchodu památník věnovaný úspěchům Louise Chevroleta. Památník, navržený Fredem Wellmanem a vytvořený Adolphem Wolterem, vznikl v letech 1968–1970 a instalován byl na jaře 1975. Uprostřed památníku je bronzová Chevroletova busta se závodní čepicí a brýlemi spočívající na mramorovém sloupu a žulové základně. \nZa své zásluhy byl v roce 1969 uveden do Automotive Hall of Fame, v roce 1992 byl uveden do International Motorsports Hall of Fame.\n\n"}
{"id": "214046", "url": "https://cs.wikipedia.org/wiki?curid=214046", "title": "Abrosaurus", "text": "Abrosaurus\n\nAbrosaurus („elegantní ještěr“ - odkazuje k lebce) byl až 11 metrů dlouhý a 5 tun vážící býložravý dinosaurus. Přesné rozměry však zatím nelze odhadnout. Žil před asi 168 až 161 miliony let na území dnešní Číny.\n\nZnámý je ze zachovalé zkamenělé lebky a nekompletní kostry. \"Abrosaurus\" celkovým vzhledem připomínal pozdější severoamerický rod \"Camarasaurus\". Na sauropodního dinosaura měl poměrně krátký krk, vysokou lebku a přední končetiny přibližně stejně dlouhé jako zadní. Jeho lebka se vyznačovala čelistmi s neobyčejně vysokým počtem zubů a vysokým kostěným obloukem nozder.\n\nV minulosti byl \"Abrosaurus\" řazený do čeledě Camarasauridae. Podobně jako zástupci Camarasauridae, představoval poměrně primitivní formu skupiny sauropodů zvanou Macronaria. Jeho bližší zařazení do čeledi však není jisté, protože z fosilních pozůstatků přisuzovaných abrosaurovi byla zatím vědecky popsána jen lebka.\n"}
{"id": "214051", "url": "https://cs.wikipedia.org/wiki?curid=214051", "title": "CMOS", "text": "CMOS\n\nCMOS ( ) je způsob vytváření logických členů vynalezený v 60. letech 20. století a zároveň technologie, kterou se po roce 1985 vyrábí naprostá většina logických integrovaných obvodů, včetně mikroprocesorů, jednočipových počítačů a elektronických pamětí, ale také analogových obvodů, jako jsou snímače obrazu, datové konvertory, zesilovače a transceivery používané v telekomunikacích.\n\nNejdůležitějšími vlastnostmi obvodů CMOS je nízká spotřeba a vysoká odolnost proti šumu. Z každého páru tranzistorů MOSFET, z nichž je složeno hradlo, je vždy jeden v nevodivém stavu, proto mají obvody CMOS ve statickém stavu mnohem nižší spotřebu energie než obvody NMOS nebo TTL a produkují mnohem méně odpadního tepla; více energie se spotřebovává pouze při přepínání mezi zapnutým a vypnutým stavem tranzistorů. Velmi jednoduchá struktura logických členů a absence rezistorů umožňuje dosažení vysoké hustoty prvků na čipu. Hlavní nevýhodu – nízkou rychlost prvních řad obvodů CMOS – se podařilo odstranit díky miniaturizaci a vylepšené technologii výroby.\n\nVýraz komplementární ( nebo někdy ) vyjadřuje, že logické členy jsou vytvářeny dvojicemi doplňujících se tranzistorů MOSFET typu \"n\" a \"p\". Zbytek zkratky „“ odkazuje na způsob realizace řídicí elektrody tvořené u prvních obvodů hliníkem odizolovaném tenkou vrstvou oxidu křemičitého od vodivého kanálu z polovodiče. Zkratky MOS a CMOS se používaly, i když se dlouhou dobu – až do 65nm technologie – používal na řídicí elektrody jiný materiál, polykrystalický křemík. Po roce 2010 od technologie 45nm se podle oznámení firem IBM a Intel kovové elektrody s high-k dielektriky opět používají.\n\nCMOS obvody byly vynalezeny roku 1963 a patentovány roku 1967 (patent 3,356,858) Frankem Wanlassem ze společnosti Fairchild Semiconductor. První integrované obvody byly vyrobeny roku 1968 v RCA pod vedením Alberta Medwina.\n\nPůvodně byl pro řídicí elektrodu používán hliník, později byl nahrazen polykrystalickým křemíkem, který je odolnější proti vysokým teplotám.\n\nProces výroby CMOS obvodů je znázorněn na obrázku vpravo:\n\n\nJednotlivé generace technologie CMOS se označují jedním číslem představujícím šířku hradla tranzistorů na čipu. Minimální velikost hradla je nižší, naopak vlnová délka světla použitého při procesu může být díky různým efektům vyšší.\n\nČím menší velikost, tím nižší je možné používat napětí (čímž se snižuje spotřeba) a tím je možné dosáhnout vyšších frekvencí.\n\n\n\n"}
{"id": "214052", "url": "https://cs.wikipedia.org/wiki?curid=214052", "title": "Havel (křestní jméno)", "text": "Havel (křestní jméno)\n\nHavel je mužské křestní jméno latinského původu. Vykládá se jako „obyvatel Galie“. Můžeme se s ním setkat i jako s příjmením (viz Havel).\n\nPodle českého kalendáře má svátek 16. října.\n\n\n\n"}
{"id": "214054", "url": "https://cs.wikipedia.org/wiki?curid=214054", "title": "Acanthopholis", "text": "Acanthopholis\n\nAcanthopholis („pichlavé destičky“) byl až 5,5 m dlouhý a kolem 400 kg vážící býložravý dinosaurus. Žil přibližně před 105 až 93 miliony let na území dnešní Anglie.\n\nTento obrněný dinosaurus ze skupiny Ankylosauria je známý jen z velmi nekompletních pozůstatků. Na jejich základě se zdá, že mohl patřit do čeledě Polacanthidae nebo Nodosauridae. Původně bylo rodu \"Acanthopholis\" připisováno mnoho pochybných druhů, často popsaných na základě pozůstatků, které vůbec nepatřily obrněným dinosaurům.\n\nZástupci rodu \"Acanthopholis\" byli pevně stavění živočichové, pohybující se po všech čtyřech končetinách. Tělo měli chráněné oválnými kostěnými destičkami, zatímco plece a krk chránily poměrně dlouhé ostny.\n"}
{"id": "214062", "url": "https://cs.wikipedia.org/wiki?curid=214062", "title": "Evropská unie zahrádkářů", "text": "Evropská unie zahrádkářů\n\nEvropská unie zahrádkářů neboli Evropská liga zahrádkářů (Coin de Terre et des Jardins Familiaux) je zájmové sdružení národních svazů, jejichž členové jsou majiteli či nájemci malých zahrádek nebo zájemci o trávení volného času činností nazývanou zahrádkaření. Byla založena v Lucembursku roku 1926. V současnosti sdružuje 15 organizací s více jak 3,5 miliony členů.\n\nČeskou republiku zde zastupuje Český zahrádkářský svaz.\n\n\n"}
{"id": "214063", "url": "https://cs.wikipedia.org/wiki?curid=214063", "title": "Achelousaurus", "text": "Achelousaurus\n\nAchelousaurus (\"Acheloův ještěr\") byl asi 6 metrů dlouhý a 3000 kilogramů vážící býložravý ceratopsidní dinosaurus. Žil zhruba před 74 milióny let, v období pozdní svrchní křídy. Jeho fosílie, tři lebky a nekompletní pozůstatek zbytku kostry, byly nalezeny v americké Montaně.\n\n\"Achelousaurus\" stavbou těla připomínal jiné vývojově vyspělé rohaté dinosaury. Měl silný zobák, vystupující lícní kosti, kostěný límec odlehčený dvěma otvory, masivní trup a zkrácený ocas. Z kostěného límce mu vyrůstaly dva dlouhé rohy. Na rozdíl od většiny zástupců Centrosaurinae, neměl dlouhý kostěný nosový roh. Podobně jako rod \"Pachyrhinosaurus\", měl namísto nosového rohu jen kostěný hrbol, v porovnaní s \"pachyrhinosaurem\" ale trochu menší. Kostěné hrboly měl i na místě, kde měli jiní zástupci podčeledi centrosaurinae malé nadočnicové rohy.\n\nObvykle se předpokládá, že kostěné hrboly používali \"achelousauři\" při vzájemných soubojích, když se přetlačovali hlavami. Je však možné, že podobně jako u dnešních nosorožců, tvořily jen kostěný základ dlouhého rohu tvořeného rohovinou.\n\n\"Achelousaurus\" představuje jakýsi vývojový mezistupeň mezi primitivnějšími formami (\"Einiosaurus\") a vyspělejšími formami (\"Pachyrhinosaurus\"). Zda byl \"Achelousaurus\" doopravdy přímým potomkem \"einiosaura\" a přímým předkem \"pachyrinosaura\" se však nedá říct s úplnou jistotou.\n\n"}
{"id": "214073", "url": "https://cs.wikipedia.org/wiki?curid=214073", "title": "Zdeněk Veselý", "text": "Zdeněk Veselý\n\nZdeněk Veselý (9. června 1932 Svitavy – 1. prosince 2016) byl český malíř, grafik a ilustrátor.\n\nStudia: 1947–1950 OŠK Teplice (prof. S. Mikuláštík, J. Kilian) 1953–1962 AVU Praha (prof. M. Holý, K. Hladík, V. Silovský). Věnoval se malbě, volné a užité grafice, knižní tvorbě a ilustracím, kresbě. V letech 1970–1989 spolupracoval na několika ineditních sbornících s Emilem Julišem, Ludvíkem Kunderou a Vítězslavem Gardavským. V 60. letech člen skupiny Objekt, člen SČUG HOLLAR.\nV roce 2007 z rodinných důvodů definitivně skončil s výtvarnou tvorbou.\n\nZastoupen v soukromých sbírkách a galeriích v Čechách i ve světě (namátkou: Galerie Benedikta Rejta Louny, Galerie výtvarného umění Karlovy Vary, galerie v Náchodě, Chebu, Teplicích, Litoměřicích, MK ČR, Univerzita San Francisco, Atelier Artistiques Internationales Séguret, Galerie Ečka Jugoslávie…).\n\n\n\nČeská republika: Česká Lípa / Železná Ruda / Lipno / Úštěk (pod vedením Z. Veselého)\nzahraničí: Séguret, Ečka, Sozopol, Kazanlak, Stražica / 1987 – Bienále grafiky, Berlín\n\nFrancie, Itálie, Libanon, Maďarsko, Monako, Německo, Rakousko, Rusko, Sýrie, Švýcarsko\n\n"}
{"id": "214075", "url": "https://cs.wikipedia.org/wiki?curid=214075", "title": "Něžovice", "text": "Něžovice\n\nNěžovice je malá ves v okrese Písek v jižních Čechách asi 7 kilometrů severozápadně od města Milevska, jehož je administrativní částí. V roce 2011 zde trvale žilo 42 obyvatel.\n\nVe vsi se nachází asi 15 domů, jež z části patří místním usedlíkům a z části rekreantům. Nachází se zde hasičská zbrojnice, požární nádrž, dětské hřiště a zpustošená obecní váha. V Něžovicích nejsou žádné obchody ani restaurace (jednou týdně však dojíždí pojízdná prodejna), není zde zaveden vodovod (lidé čerpají vodu z kopaných a vrtaných studní) ani kanalizace či plyn. Vsí prochází červená turistická značka z Milevska na Karlov a do Petrovic, prochází jí také silnice, která jí spojuje s Dmýšticemi a Přeborovem. V těchto sousedních sídlech se také nachází nejbližší veřejná doprava.\n\nPrvní písemná zmínka o vesnici pochází z roku 1488. Ves patřila k majetku milevského kláštera. Pak do roku 1581 byly Něžovice připojeny k panství Zvíkova. Ves, stejně jako nedaleké Hrazany, Hrazánky, Dobrošov, Mašov, Klisinec, Klisín a Níkovice, je uvedená při prodeji majetku zvíkovského panství v roce 1775. Poté byly majetkem rodu Hodějovských z Hodějova.\n\nK Něžovicům dříve náležela dnes již zaniklá osada Skoronín. Nacházela se jihozápadním směrem od Jenišovic u Milevska. Ve středověku zde bývala osada Ale za třicetileté války utrpěla osada těžké ztráty vojenskými pochody. Další ztráty ves postihly během morové rány, která tento kraj postihla v letech 1771–1772. V roce 1862 se připomíná již zpola zaniklý dvorec. Demolice hospodářské budovy byla provedena v roce 1975. Zde se natáčely exteriéry filmu podle Vladislava Vančury Luk královny Dorotky v roce 1969.\n\nPři stavbě silnice z Milevska zde bylo vykopané velké množství kosterních pozůstatků. Zřejmě zde byl v době morové epidemie hřbitov, když milevský hřbitov kapacitně nepostačoval.\n\nSbor dobrovolných hasičů byl v obci založený od roku 1914.\n\nV roce 1926 zde bylo evidováno 25 popisných čísel a 171 obyvatel. V roce 1930 to bylo 149 obyvatel a 25 domů.\n\n"}
{"id": "214078", "url": "https://cs.wikipedia.org/wiki?curid=214078", "title": "Malibu (rum)", "text": "Malibu (rum)\n\nMalibu je rum s přírodním kokosovým extraktem vyráběný v Barbadosu. Ačkoliv je tento alkoholický nápoj od roku 1895 vyráběn v Barbadosu, je stáčen do lahví v Dumbartonu ve Skotsku firmou Pernod Ricard. Obsahuje 21,0 % alkoholu, reklamní kampaně jsou založeny na tom, že karibský život se dá žít i v západním městském životním stylu. V reklamě je řečeno: \"„Kdyby lidé z Karibiku brali život stejně vážně jako tihle lidé, nikdy by nemohli vynaleznout Malibu. Vážně to šlo jednoduše.“\"\n\nJsou vyráběny i další druhy Malibu rumů, jsou to Malibu Mango Rum, Malibu Passion Fruit Rum a Malibu Pineapple Rum, dříve se vyráběl i Malibu Lime, který se prodával pouze na Barbadosu a ve Francii. Rum Malibu se pije s šumivými nápoji a ledem, někdy také s mlékem.\n\nAčkoliv je láhev celá bílá, nápoj je čirý a více viskózní než normální rum.\n\n"}
{"id": "214082", "url": "https://cs.wikipedia.org/wiki?curid=214082", "title": "Kasabian", "text": "Kasabian\n\nKasabian je pětičlenná anglická alternativní rocková kapela z Leicesteru. Kritici Kasabian nejčastěji přirovnávají k Primal Scream, se kterými je pojí fúze elektroniky a indie rocku a k Oasis, s nimiž mají společný tvrdý a sebejistý zpěv. Obě jejich studiová alba byla velmi úspěšná (2x platina). Eponymní \"Kasabian\" se dostal na čtvrté místo britského žebříčku, \"Empire\" o dva roky později až na vrchol. V mezeře mezi oběma deskami koncertovali 15. prosince 2004 v londýnské Brixton Academy – záznam vystoupení vyšel jako živé album u Arista Records.\n\nJeden ze svých nejznámějších singlů, „Club Foot“, věnovali Janu Palachovi. Klip k písni zobrazuje vpád sovětských tanků během maďarského povstání v roce 1956.\n\nDalší ze singlů \"Fire\" je momentálně používán jako znělka během highlightů z anglické Premier League.\n\n\n\n\n"}
{"id": "214087", "url": "https://cs.wikipedia.org/wiki?curid=214087", "title": "Zákoutí", "text": "Zákoutí\n\nNázev Zákoutí má více míst:\n\n\n"}
{"id": "214090", "url": "https://cs.wikipedia.org/wiki?curid=214090", "title": "HSQLDB", "text": "HSQLDB\n\nHSQLDB je relační databázový systém napsaný v Javě. Byl založen na projektu Hypersonic SQL Project, který musel jeho zakladatel Thomas Mueller opustit po té, co začal pracovat pro firmu vyvíjející komernčí Java databázi. Software je šířen pod BSD licencí.\n\nObsahuje ovladač JDBC a dobře podporuje standardy SQL-92, SQL-99, a SQL:2003. To zajišťuje rychlý, ale přitom malý (pod 100k) databázový stroj, který umožňuje operace nad tabulkami, jak v paměti, tak přímo na disku.\n\n"}
{"id": "214096", "url": "https://cs.wikipedia.org/wiki?curid=214096", "title": "Voltův sloup", "text": "Voltův sloup\n\nVoltův sloup byl první elektrický článek, produkující elektrický proud. Sestavil ho Alessandro Guiseppe Antonio Anastasio Volta v roce 1800. Jednalo se o galvanickou baterii tvořenou několika sériově zapojenými elektrickými články se zinkovou a měděnou elektrodou. Skládal se z navrstvených měděných a zinkových plíšků, proložených plátky kůže, které byly provlhčeny okyseleným roztokem.\nKonce sloupu, měděný a zinkový, nazval Volta póly. Po spojení pólů vodiči jimi procházel silný, dlouhotrvající elektrický proud. Volta takto přesvědčivě dokázal neudržitelnost představ zastánců živočišné elektřiny, kteří tvrdili, že v Galvaniho pokusech je zdrojem proudu živočišná elektřina.\n"}
{"id": "214099", "url": "https://cs.wikipedia.org/wiki?curid=214099", "title": "Rabí (hrad)", "text": "Rabí (hrad)\n\nRabí je zřícenina hradu ležící ve stejnojmenném městě v okrese Klatovy. Stojí na vyvýšeném ostrohu nad řekou Otavou v nadmořské výšce 540 metrů asi osm kilometrů severovýchodně od Sušice. Areál hradu je chráněn jako kulturní památka a v roce 1978 byl zapsán na seznam národních kulturních památek České republiky. Zříceninu spravuje Národní památkový ústav a v rekonstruovaných prostorách je umístěno malé muzeum.\n\nHrad byl založen nejspíše v první polovině třináctého století rodem Wittelsbachů. Po roce 1273 ho získali páni z Budětic a po nich Švihovští z Rýzmberka. V majetku jejich rodu zůstal až do roku 1549. Původně malý románský hrad byl v průběhu staletí několikrát rozšířen. Významnou byla zejména pozdně gotická přestavba, během níž získal rozsáhlé, ale nedokončené opevnění. Ve druhé polovině šestnáctého století hrad přestal být udržován a postupně začal chátrat, k čemuž výrazně přispělo jeho vyplenění vojáky během třicetileté války.\n\nPočátky hradu jsou nejasné. Za jeho stavitele bývali považováni páni z Velhartic, ale vzhledem k dochovaným částem románského zdiva je možné, že byl postaven nejspíše ve třináctém století rodem Wittelsbachů v severní části jejich panství, které se k českému království vrátilo až roku 1273. Teprve poté ho získali majitelé blízkých Budětic, kteří pocházeli z rodu pánů z Velhartic.\n\nPrvní písemná zmínka o hradu pochází až z roku 1380, kdy již patřil Půtovi Švihovskému z Rýzmberka. Po Půtovi se majitelem stal v roce 1399 jeho bratr Břeněk Švihovský z Rýzmberka, který nechal hrad rozšířit a nově opevnit. Za husitských válek Rabí patřilo Břeňkovu synovi Janu Rabskému. V letech 1420 a 1421 hrad oblehlo vojsko vedené Janem Žižkou z Trocnova. Při prvním obléhání se posádka bez boje vzdala, zatímco podruhé se bránila a při obléhání zde v červenci 1421 přišel Jan Žižka o druhé oko. Hrad byl sice dobyt, husité zajali Menharta z Hradce a způsobili velké škody na okolních panstvích, ale Jan Rabský nechal hrad do roku 1427 znovu opravit.\n\nV roce 1450 panství zdědil Vilém mladší Švihovský z Rýzmberka na Rabí. Zemřel v roce 1479 nebo 1480 a statek po něm převzal Půta Švihovský z Rýzmberka, který zahájil přestavbu, na níž se nejspíše podílel stavitel Benedikt Rejt. V úpravách hradu pokračovali až do roku 1530 také Půtovi synové Břetislav a Vilém, ale rozsah stavby překročil finanční možnosti rodu, a Švihovští museli Rabí v roce 1549 prodat.\n\nNovým majitelem se stal Jindřich Krucpach z Trachenberka, po něm roku 1557 Diviš Malovec z Libějovic a o dva roky později Vilém z Rožmberka, od kterého jej roku 1563 koupil Adan Chanovský z Dlouhé Vsi. Chanovští začali zanedbávat údržbu, a hrad začal pustnout. Během třicetileté války ho vyplenilo vojsko generála Mansfelda. V roce 1625 navíc zemřel Jan Vilém Chanovský a jeho dědici vedli spor o majetek. Panství bylo roku 1648 rozděleno mezi jednoho z Janových bratranců a druhou polovinu získali bratři Jan Karel a Jan Albrecht Chanovští. Spojit rozdělené díly se podařilo až Janu Vilémovi mladšímu v roce 1694, který poté opuštěný hrad roku 1708 prodal pasovskému kardinálovi Janu Filipovi z Lamberka, ale ani on nedokázal zabránit dalšímu chátrání.\n\nRabí patří k nejrozsáhlejším a nejkvalitnějším českým hradům. Hradní jádro se po zvýšení nejstaršího paláce řadí k hradům donjonového typu. V průběhu čtrnáctého až šestnáctého století bylo rozšířeno o dvě předhradí s množstvím budov a opevněním, které hrad zařadily mezi nejvyspělejší soudobé rezidence a pevnosti ve střední Evropě.\n\nNejstarší částí hradu jsou tři spodní úrovně rozměrné obytné věže či věžovitého paláce o půdorysu 13 × 19 metrů. Vcházelo se do něj v úrovni prvního patra vstupním portálem na východní straně. Ve druhém patře se nacházel velký obytný sál osvětlený románskými okénky. V blíže nejasné době byla věž obehnána parkánovou zdí se skarpem – šikmou spodní částí vnější strany zdi určenou k posílení stability či k odrážení ze shora vrhaných kamenů. Nejspíše ve čtrnáctém století byla k severní straně této hradby přistavěna věž s lichoběžníkovým půdorysem osvětlená čtverhrannými okénky. Ve stejné době bylo opevněno předhradí se studnou na severovýchodní straně a došlo také ke zvýšení původního paláce, ze kterého se tak stal skutečný donjon. Věž nově zpřístupnil hrotitý portál na severní straně, který se uzavíral padacím můstkem. Do hradního jádra se z předhradí vcházelo po vstupní rampě.\n\nPředhradí bylo rozšířeno na konci čtrnáctého století. V jeho nárožích stály dvě hranolové věže. Jednu z nich pohltila mladší stavba tzv. Nových pokojů a druhá se dochovala v podobě vysokého torza.\n\nK rozsáhlým změnám došlo během pozdně gotické přestavby Půty Švihovského, při níž vzniklo také opevnění městečka. V jádře hradu přibyla jen malá patrová stavba, ale donjon byl znovu zvýšen, osvětlen novými okny a vybaven záchodovým přístavkem. Druhá věž v jádře získala v nejvyšším patře tři velké arkýře. Nově postavenou budovu brány zpřístupnila dochovaná podklenutá rampa.\n\nVšechny strany vnitřního předhradí byly zastavěné budovami, z nichž křídlo přiložené ke skále hradního jádra mělo nejspíše hospodářskou funkci. Významnou stavbou v čele se stala budova Nových pokojů se dvěma velkými sály v prvním patře, do kterého se vstupovalo po kamenném schodišti. Jeden ze sálů snad obsahoval také arkýřovou kapli. Vstupní brána byla zaklenuta hvězdovou klenbou. Ve vnějším předhradí vznikla nádrž na vodu a podsklepená budova. U západní strany vnějšího předhradí stávaly tzv. Staré pokoje, ve kterých bývala kuchyně. Podél jejich budovy vedla krytá cesta k bráně do vnitřního předhradí.\n\nSpolu s obytnými a hospodářskými budova vznikalo také opevnění. Na západní straně hrad původně chránila slabá hradba se čtverhrannými a dovnitř otevřenými baštami. Ta byla nahrazena nedokončeným mohutným opevněním s množstvím ve své době moderních prvků, jejichž provedení však ukazuje na nepochopení jejich teoretické funkce. Je proto možné, že výstavba rozsáhlého opevnění měla částečně demonstrační charakter.\n\nVýchodní stranu vnitřního předhradí zpevnila rozměrná bateriová věž. Jižní a západní stranu původně chránil příkop a vnější val, na jehož koruně byla postavena široká hradba zpevněná dvěma baštami, z nichž severní má na vnější straně polygonální půdorys. Severní stranu hradu zajistila rozměrná polookrouhlá bašta a torion považovaný za největší středověkou baštu v Česku. Z torionu vybaveného dvojicí pozorovacích vížek vedl můstek do přilehlého kostela Nejsvětější Trojice. Vstup do hradu tvořila dvojice bran v přihrádku u paty torionu a třetí věžovitá brána, v jejímž čele se dochovala spára pro padací mříž.\n\n\n\n"}
{"id": "214103", "url": "https://cs.wikipedia.org/wiki?curid=214103", "title": "Srbské Karpaty", "text": "Srbské Karpaty\n\nSrbské Karpaty (srbsky \"Карпатске планине\", \"Karpatske planine\", tj. „Karpatské hory“), jsou nejjižnější částí Karpat a nacházejí se jižně od Dunaje ve východním Srbsku, u rumunských a bulharských hranic. Od Rumunských Západních Karpat (resp. jejich části Banátských hor) na severu je odděluje 140 km dlouhý průlom Dunaje zvaný Železná vrata. Na západě spadají do Velkomoravského úvalu, který je výběžkem Panonské pánve. Na východě spadají do údolí Timoku, okrajové části Dolnodunajské nížiny. Na jihu a jihovýchodě na ně navazují (bez ostré geologické hranice) pohoří Suva planina, Svrljiške planine a Stara planina, která se už řadí pod Balkánský horský systém. Za hranici mezi Karpaty a Balkanidy se považují údolí řek Nišava a Beli Timok u města Niš. Podle Jiráska et al. (1987) se ale hranice vede přibližně po spojnici Stalać – Sokobanja – Knjaževac. To by znamenalo, že Ozren a Devica už nepatří do karpatského, ale do balkánského subsystému.\n\nSrbské Karpaty běžně přesahují 1 000 m n. m. Jejich nejvyšší částí je Rtanj planina, dosahuje 1 560 m.\n\nPod Srbské Karpaty patří následující horské celky:\n\n\n"}
{"id": "214121", "url": "https://cs.wikipedia.org/wiki?curid=214121", "title": "Alauda", "text": "Alauda\n\nAlauda je rod pěvců z čeledi skřivanovití. V češtině se pro něj užívá nejednoznačné jméno skřivan. Vyskytuje se ve třech druzích po celé Evropě, v Asii a v severoafrických horách. Druh skřivan razoský (\"Alauda razae\") se vyskytuje endemicky na ostrově Razo, který je součástí Kapverdských ostrovů. V Česku žije skřivan polní (\"Alauda arvensis\").\n\nJedinci tohoto druhu dorůstají délky 14–18 cm. Žijí na polích, stepích a ve vřesovištích. Živí se především semeny rostlin; v období odchovu mláďat doplňují tuto stravu i hmyzem. Hnízdí na zemi mezi trsy trávy, do jednoho hnízda snáší 3–6 vajec. Známí jsou pro svůj charakteristický zpěv, který vydávají za letu.\n\n\nDo rodu \"Alauda\" býval také řazen skřivánek krátkoprstý (\"Calandrella brachydactyla\"), jeho jméno tedy znělo \"Alauda brachydactyla\".\n"}
{"id": "214122", "url": "https://cs.wikipedia.org/wiki?curid=214122", "title": "Greig Nori", "text": "Greig Nori\n\nGreig Nori (* 21. listopadu 1964) je producent a muzikant ze Sault Ste. Marie v Ontariu v Kanadě a zároveň zakládající člen pop-punkové a indie rockové kapely Treble Charger, kde působil jako zpěvák a kytarista. Kapelu Greig rozpustil v únoru roku 2006.\n\nKe konci 90. let začal působit jako producent punkrockové kapely Sum 41. Později se stal jejím manažerem. Nori pro ni napsal mnoho písní a naučil zpěváka Sum 41 Derycka Whibleye zpívat a předprodukovat. Na jejich albu \"All Killer No Filler\" si zazpíval druhé hlasy v písničkách \"Motivation\" a \"In Too Deep\" a také si tam zahrál na kytaru a to v písničkách \"Handle This\", kde Greig natočil hlavní kytaru a v písničce \"Pain For Pleasure\" hrál třetí kytaru. Z funkce manažera ale Greig Nori odešel v roce 2006 ze zatím neznámých důvodů. Stále je však vyhledávaným producentem kapel.\n\nNori je jednou z hlav hudební společnosti Bunk Rock Music, která podporuje kapely jako Broken Social Scene, Gob, Surplus Sons a Sum 41. Greig produkoval mimo jiné i CD Iggyho Popa a kapely Autopilot Off. Je podepsán jako producent známky Nettwork.\n\nMomentálně Greig dělá pro Televizi MuchMusic. Působí v reality show DisBand a už se natočili 3 řady této soutěže. Greig Tam působí jakoby \"guru\" kapel co se jej zúčastní. V poslední době produkoval alba kapel Marianas Trench, Hedley, Maddy Rodriguez, The Organ Thieves (Dave baksh ex-Sum 41) a další.\n"}
{"id": "214128", "url": "https://cs.wikipedia.org/wiki?curid=214128", "title": "Administrativní dělení Polska", "text": "Administrativní dělení Polska\n\nPolsko ( \"Polska\", oficiálním celým názvem \"Rzeczpospolita Polska\") má 3 úrovně administrativního dělení. Jako celek je unitárním státem. \n"}
{"id": "214132", "url": "https://cs.wikipedia.org/wiki?curid=214132", "title": "August Strindberg", "text": "August Strindberg\n\nJohan August Strindberg (, 22. ledna 1849 – 14. května 1912) byl švédský spisovatel, umělec a novinář. Dnes je považován za nejvýznamnějšího moderního švédského spisovatele, ve své době však nebyl příliš doceněn. Přestože se v některých zemích těšil jisté přízni již koncem 19. století (nejvíce v Německu), skutečně doceněným se stal až po druhé světové válce, především díky svým dramatům. Strindbergově próze i poezii mimo Švédsko tolik pozornosti věnováno nebylo, avšak nové impulzy vnesl bezpochyby do všech literárních žánrů. Přestože za jeho života Švédsko nemělo spisovatele většího formátu, nikdy nezískal Nobelovu cenu.\n\nDodnes ovšem představuje jednu z nejkontroverznějších ikon švédské literární historie. Ve veřejném i soukromém životě byl v mnoha ohledech jen obtížně snesitelná osobnost. Jako nemilosrdný kritik soudobé švédské společnosti nikoho nešetřil. Byl psychicky labilní, v několika životních obdobích trpěl paranoiou a silnou úzkostí. Lze nicméně říci, že právě některé chorobné rysy Strindbergovy osobnosti způsobily, že jeho dílo bylo ve své době tak novátorské, především po stránce ztvárnění lidské psychiky. V autorově tvorbě hraje klíčovou roli autopsie – puzení vypsat se ze všech osobních problémů. Mnoho jeho děl má ráz hluboce intimní, krutě otevřené výpovědi, ať už jde o sexuální problémy, či třeba nenávist k partnerce.\n\nMimo to, že psal ve všech literárních žánrech, usiloval Strindberg o úspěch i v jiných oblastech umění (v malířství a fotografii) a také na poli humanitních i nehumanitních věd. Zajímal se o alchymii, okultismus, buddhismus a mnohé další oblasti lidského poznání, z nichž čerpal nové podněty. Byl univerzální osobností, jež do sebe chtěla vstřebat vše a snažila se také na vše reagovat.\n\nAugust Strindberg se narodil 22. ledna 1849 ve Stockholmu. Otec Carl Oscar Strindberg byl komisionářem, matka Ulrika Eleonora Norlingová pracovala jako pokojská. Tato skutečnost v synovi vyvolávala po celý život pocity méněcennosti, které popsal v díle \"Syn služky\" (\"Tjänstekvinnans son\", 1886–1909). Své dětství vylíčil jako období emocionální nejistoty, chudoby a zanedbávání.\n\nNarodil se jako třetí z osmi dětí. Matka zemřela, když bylo Strindbergovi třináct, otec se poté znovu oženil. Už během nesnadného dětství ovlivněného přísnou pietistickou výchovou se zajímal o přírodní vědy, fotografii a náboženství. Jeho traumata z dětství sublimovala v neustálou touhu studovat. Chodil do školy v Klara a Jakob, od roku 1861 navštěvoval Stockholmské lyceum a o šest let později začal studovat estetiku na univerzitě v Uppsale. Zde se setkal s názory Charlese Darwina, jež ho zásadně ovlivnily. Jeho talent neunikl pozornosti krále Karla XV., který mu poskytl studijní stipendium. Strindberg se pokoušel stát také hercem Dramatického divadla (Dramatiska teatern), nakonec se ale v roce 1870 vrátil do Uppsaly, kde započal kariéru dramatika.\n\nV 70. letech pracoval jako novinář a knihovník. V roce 1869 debutoval divadelní hrou \"Volnomyšlenkář\" (\"Fritänkaren\"). Od roku 1874 působil v Královské knihovně ve Stockholmu.\nV roce 1875 poznal baronku Siri von Essen, kterou si v roce 1877 vzal za ženu poté, co se rozvedla. Siri porodila Strindbergovi dvě dcery (Karin Smirnoff a Gretu von Philp), jednoho syna (Hanse) a dceru, která zemřela v raném dětství.\nNa podzim 1883 opustil Strindberg Švédsko a definitivně se do něj vrátil až v roce 1899. Mezi tím žil ve Francii, Německu, Švýcarsku, Rakousku a Dánsku. Stále se ale v intervalech do rodné země vracel.\n\nPobyt v zahraničí měl vliv i na jazyk jeho knih – některá díla napsal v němčině nebo francouzštině. Při pobytu v Berlíně navštěvoval tavernu U černého selete (Zum schwarzen Ferkel), kde se setkával se zahraniční uměleckou elitou (například s Edvardem Munchem, Adolfem Paulem nebo Stanisławem Przybyszewským). Zde také poznal výrazně mladší Rakušankou Fridou Uhlovou, kterou si v roce 1893 vzal za svou druhou ženu. Spolu s ní se odstěhoval k její matce do Rakouska. Měl s ní jedinou dceru Kerstin. Strindbergovy rané zkušenosti s prostitutkami, jeho drobná robustní postava a neschopnost komunikovat se ženami přispěly k jeho misogynství, které můžeme v mnoha formách nalézt v jeho díle.\n\nOd roku 1894 do roku 1897 došlo ve Strindbergově životě k významnému zlomu. Spisovatel prodělal hlubokou duševní krizi, tzv. krizi inferna, spojenou s radikální názorovou proměnu, což se následně projevilo i v jeho tvorbě – odklonil se od naturalismu k niternějšímu způsobu psaní, které dovedl k vrcholu ve svých pozdních, expresionisticko-symbolistických dramatech. V roce 1901 si za svou třetí a poslední ženu vzal norskou herečku Harriet Bosseovou, s níž měl dceru Anne-Marii. V roce 1907 založil spolu s hercem Augustem Falckem Intimní divadlo ve Stockholmu, které vedl tři roky. Od tohoto roku psal pro Intimní divadlo.\n\nV zimě roku 1911 se Strindberg nakazil zápalem plic, ze kterého se nikdy zcela nevyléčil. 14. května 1912 zemřel ve Stockholmu ve věku 63 let. Strindbergovým posledním domovem byl dům Modrá věž (Blå tornet) v centru Stockholmu, který je nyní jeho muzeem.\n\nV průběhu svého života načetl Strindberg obrovské množství literatury z nejrůznějších oblastí. Přestože byl eklektikem, po celou si dobu udržoval silný kritický postoj. Za všech okolností zdůrazňoval subjektivní zkušenost. Postupně se odklonil od anarchismu, realismu a naturalismu k mystice, symbolismu a okultismu. Ke sklonku života se zabýval synkretismem. V jeho historických hrách je patrný vliv Shakespeara, značně jej ovlivnili ale také Charles Darwin, Georg Brandes, Jean-Jacques Rousseau, Sigmund Freud nebo Friedrich Nietzsche, se kterým si dopisoval. Jeho dílo bylo rovněž často srovnáváno s jeho rivalem, norským dramatikem Henrikem Ibsenem. Svým dílem v mnohém předběhl svou dobu. Inspiroval mnoho známých osobností, například Franze Kafku, Ingmara Bergmana, Heinera Müllera nebo Larse von Triera.\n\nBěhem svého života Strindberg navštívil mnohá místa po celé Evropě. Některá z nich hrála zásadní roli v jeho literárně-dramatické tvorbě. Narodil se ve Stockholmu 22. ledna 1849 a už jako chlapec prožil několik stěhování, například do chudinské čtvrti Norrtullsgatan, později do lázeňského Sabbatsbergu, ze kterého se však záhy vrátil zpět do Norrtullsgatan. Ve Stockholmu navštěvoval také různé školy, z nichž většina neměla valnou úroveň, což Strindberga značně ovlivnilo. Po složení závěrečných zkoušek na Stockholmském lyceu nastoupil v květnu roku 1867 na univerzitu v Uppsale. Touto etapou svého života později zakončil první část své čtyřdílné autobiografie \"Syn služky\".\n\nNěkolik dalších let strávil povětšinou v Uppsale nebo ve Stockholmu, kde si přivydělával jako elementarista či soukromý učitel. Občas také jezdil za prací v lékárně do univerzitního města Lund. Mezi lety 1868–1869 studoval chemii na stockholmském Technologickém institutu. O rok později se vrátil do Uppsaly, aby zde studoval estetiku a moderní jazyky. Studií ovšem v březnu roku 1872 zanechal; zde končí druhá část jeho autobiografie. Odpor k prostředí univerzit ztvárnil brzy ve své sbírce povídek \"Z Fjärdingenu a Svartbäckenu (Från Fjerdingen och Svartbäcken,\" 1880).\n\nVe Stockholmu začal působit jako novinář a kritik, od roku 1874 pracoval také v Královské knihovně. Často se scházel s jinými osobnostmi místního kulturního dění v červeném salonku restaurace Bern. Tomuto období se věnuje ve třetí části své biografie, které se také často přezdívá „Červený pokoj“ dle jeho stejnojmenného románu.\n\nTřicátého prosince 1877 si vzal Siri von Essen. V lednu 1879 vyšel román \"Červený pokoj\", díky kterému se Strindberg stal slavným po celé Skandinávii takřka přes noc. Od roku 1881 začal pravidelně přispívat do kodaňského deníku \"Morgenbladet\". Roku 1881 se na ostrově Kymmendö narodila jeho první dcera Greta. (Kymmendö ve stockholmském souostroví patřio k nejoblíbenějším místům spisovatele, poprvé ho navštívil v roce 1870 a po celý život se sem rád vracel.) O rok později zde napsal své protivládní povídky \"Nová říše\".\n\nTéhož roku se přestěhoval do Grez-sur-Loing na jih od Paříže a později do Paříže samotné. Zde však nebyl spokojen, město mu připadalo špinavé a hlučné, a proto se v roce 1883 přesunul do švýcarského Ouchy. V dubnu 1884 se narodil jeho syn Hans. Mezi Strindbergovy záliby patřilo mimo jiné fotografování, právě z pobytu ve Švýcarsku pochází mnoho jeho fotografií.\n\nV roce 1885 se rodina přesunula zpět do Paříže, kde Strindberg napsal svůj román ve francouzštině, \"Bláznova obhajoba (Le plaidoyer d'un fou,\" 1893). Pod vlivem filozofie Jean-Jacquese Rousseaua, s jehož dílem se seznámil už během studií, se stal ateistou se sklonem k velebení řádu přírody. (Po svém pozdějším odchodu do Německa, kde jej ovlivnily myšlenky Friedricha Nietzscheho, se od Rousseaua zase odvrátil.) \"Slečna Julie\" byla rovněž určena pařížskému publiku.\nOd prosince 1887 až do dubna 1889 pobýval v Kodani, kde se mu za pomoci bratří Brandesových podařilo uvést drama \"Otec (Fadern)\". Po rozchodu a opětovném smíření se Siri založil v Kodani Skandinávské experimentální divadlo (Skandinavisk försöksteater), jehož ředitelkou učinil svou manželku. Stejně jako usmíření manželů, ani divadlo nemělo dlouhého trvání a Strindberg se brzy stěhoval zpátky do Švédska, zatímco Siri se s dětmi vrátila do rodného Finska.\n\nNa začátku devadesátých let prošel Strindberg autorskou krizí. Díky stipendiu německého časopisu se přestěhoval do Berlína; některé z jeho her byly uvedeny na prknech Freie Bühne Theatre. Tak jako dříve ve Stockholmu navštěvoval hospodu Bern, v Berlíně jej bylo možné často potkat v hostinci Zum schwarzen Ferkel (U Černého selete). Zde se seznámil například s Edvardem Munchem, tvůrcem svého portrétu; či s Fridou Uhlovou, kterou si v roce 1893 vzal na Helgolandu za manželku. Líbánky strávili v Londýně. V době jejich manželství žili u Fridiny matky v rakouském Dornachu. Strindberg však rovněž často cestoval do Francie a do Švédska. V Rakousku se jim narodila dcera Kerstin. Svazek vydržel pouhé čtyři roky.\n\nDva roky po rozchodu s druhou manželkou se vrátil do Stockholmu, kde roku 1901 vstoupil do třetího manželství s Harriet Bosseovou. V roce 1907 založil Intimní divadlo (Intima teatern). Konec života strávil v domě Blå tornet (Modrá věž) v centru Stockholmu, kde se dnes nachází i jeho muzeum. Zde 14. května 1912 zemřel. Pohřben je na hřbitově Norra begravningsplatsen.\n\nDílo Augusta Strindberga zahrnuje období více než čtyřiceti let: celkově asi 120 prací, z toho více než 60 divadelních her, autobiografická díla, romány, povídky, básně, eseje, vědecké a populárně vědecké práce týkající se témat z oblastí historie, historie kultury a lingvistiky. Jeho dílo je sice rozsáhlé, ale nápadně nerovnoměrné. Nejlepší hry byly průkopnické a určovaly trendy v literatuře; jeho próza však, s výjimkou knih \"Červený pokoj\", \"Lidé na Hemsö\" a povídkové sbírky \"Manželství\", nezískala stejného uznání. Jeho tvorba je obvykle rozdělována do dvou období oddělených tzv. krizí inferna v letech 1894–1896. V letech před krizí inferna (1869–1892) byl ovlivněn anarchismem a osobnostmi jako například Rousseau, Schopenhauer a Nietzsche; v letech po krizi (1897–1911) šlo především o Swedenborga, Goetheho, Shakespearea a Beethovena.\n\nStrindberg dosáhl mezinárodního úspěchu také jako malíř. Jeho malby, fotografie a inovativní estetické manifesty poutají pozornost dodnes.\n\nDíky svým divadelním hrám se stal pravděpodobně nejznámějším švédským autorem. Poté, co získal světovou proslulost naturalistickým zobrazením lásky a manželství v dramatech \"Otec\", \"Slečna Julie\" a \"Věřitelé\", radikálně inovoval moderní drama prostřednictvím svých snových her, které měly zásadní vliv na vznik expresionistického a absurdního dramatu.\n\nRevoluci způsobil také ve švédském prozaickém prostředí. Jeho první román, \"Červený pokoj\" z roku 1879, byl považován za první švédský moderní román, za „román budoucnosti“.\n\nPřestože poezie ve Strindbergově tvorbě nemá prioritní postavení, zaujímá rovněž pevné místo v dějinách národní literatury.\n\n\nAugust Strindberg je dnes známý především jako spisovatel, za svého života se ale věnoval i jiným tvůrčím oblastem. Po krátkém studiu na Uppsalské univerzitě působil jako učitel v zámožných rodinách, neúspěšně se pokusil také o hereckou a lékařskou kariéru. Větších úspěchů nicméně dosáhl ve výtvarném umění – především v malířství a fotografování – přestože umění nikdy nestudoval a byl spíše amatérem a samoukem. Po krachu manželství s Fridou Uhlovou se pokusil prosadit v oblasti přírodních věd, především v chemii, ale nedosáhl očekávaného uznání, a tak se obrátil k alchymii a okultismu. Byl tedy všestrannou osobností.\n\nStrindberg začal malovat přibližně kolem roku 1872. Malířství se věnoval především v dobách osobních krizí, kdy zpravidla nemohl psát. Sám prohlašoval, že byl prvním, kdo maloval symbolistické krajiny. Tyto obrazy je možné interpretovat jako metafory pro jeho pocity a vnímání jeho role ve společnosti. Strindbergovy obrazy, stejně jako jeho fotografie, jsou významné svou originalitou a obecně novým přístupem k tvůrčí činnosti, kterým předčil dobu. Ve svých dílech předznamenává nové směry, například expresionismus a surrealismus.\n\nV roce 1892 se přestěhoval do Berlína, kde se spřátelil s norským umělcem Edvardem Munchem, který namaloval jeho portrét. Při líbánkách se svou ženou Fridou Uhlovou se seznámil s Turnerovými krajinomalbami. Turnera velmi obdivoval, a stejně tak Gustave Courbeta. V roce 1895 se v Paříži setkal s Paulem Gauguinem, který jej požádal o předmluvu k novému aukčnímu katalogu, Strindberg nicméně odmítl.\n\nČastým námětem Strindbergových maleb je příroda, zvláště skály a vlny. V literárních dílech se mu podařilo mistrně zachytit okolní prostředí, a totéž platí i pro jeho malířskou tvorbu. Snažil se vystihnout podstatu krajiny, vyobrazit její proměnlivost. Zkoušel proto nové techniky, aby dosáhl kýžených efektů, například rozbouřeného moře. To docílil nanášením barvy přímo z tuby pomocí špachtle. Mimo to ale produkoval i klidné obrazy přírody. Pro jeho díla jsou typické značné rozdíly mezi náladami, od temné a vzpurné po klidnou a romantickou.\n\nAž v letech 1901–1905 našel inspiraci v kulturní krajině, ulicích a městě („Staden“). Byla to doba krize – rozcházel se s třetí manželkou, Harrietou Bosseovou.\n\nJeden z jeho posledních známých obrazů \"Alej\" z roku 1905 má symbolický význam. Naznačuje cestu člověka ke smrti.\n\nFotografování ho zajímalo nejen po stránce technické a estetické, ale rovněž po stránce sdělnosti. Poprvé se s fotoaparátem dostal do kontaktu na začátku 60. let 19. století, aktivně se mu začal věnovat ale až v 80. letech 19. století. Byl jedním z prvních autorů, kteří se zapojili do dialogu mezi fotografií a literaturou. Tvořil fotografické studie k tomu, co psal.\n\nNa počátku 20. století se věnoval také fotografickým pokusům v souladu se svými vědeckými výzkumy. Zachytil například otisk sněhové vločky na fotografické desce. Vycházel z představy, že „vše existuje ve všem“ a hledal podobnost struktur. Snažil se o pokusy s čočkou fotoaparátu a zkoušel fotografovat také bez objektivu – zachycoval například noční oblohu přímo na fotografický papír. Na tmavém pozadí tak vznikla světlá, hvězdě podobná tečka. Ve skutečnosti jde ale o pouhé prachové zrno. Snažil se fotografovat Slunce, Měsíc, hvězdy, mraky, ale také lidskou duši. Jeho experimentálních fotografií se však dochovalo jen málo.\n\nČlověk obecně byl častým námětem jeho fotografií. V Gersau ve Švýcarsku, kde pobýval se svou první ženou Siri von Essenovou, vytvořil snímků celou řadu. Mezi fotografie, které v Gersau vznikly, patří rodinné snímky s dětmi, děti samy, portréty Siri von Essenové a Strindbergovy autoportréty, na kterých se vyskytuje v různých rolích – s dětmi, jako zahradník, spisovatel, hudebník nebo pán ve společenském oděvu.\n\nV roce 1906 vytvořil sérii snímků, kterou nazval „psychologické portréty“. Byly to dlouhé expozice, na kterých zachytil „více vnitřního života a osobnosti“. Jak sám řekl: „Je mi jedno jak vypadám, ale chci, aby lidé viděli mou duši a ta je na těchto fotografiích vidět nejlépe.“\n\n\nStrindberg se vášnivě zajímal o vědu, ale tak jako v umění a literatuře, i ve vědě hledal svou vlastní pravdu. Věřil, že „vše existuje ve všem“ a je tedy možné prvky různě transformovat. Jako alchymista byl rovněž přesvědčený, že je možné vyrobit zlato.\n\nVěnoval se chemii a alchymii a v některých obdobích svého života se zajímal také o okultismus.\n\n\n\n\n\n\n"}
{"id": "214134", "url": "https://cs.wikipedia.org/wiki?curid=214134", "title": "Radost ze života", "text": "Radost ze života\n\nRadost ze života byla kulturně-osvětová organizace, která působila na území Protektorátu Čechy a Morava přibližně mezi roky 1940–1942, fakticky zanikla v roce 1943. Byla podřízena jedinému oficiálnímu politickému hnutí – Národnímu souručenství. \n\nCíle Radosti ze života shrnul v roce 1940 v časopisu Pestrý týden její vedoucí tajemník Václav Majer: „Radost ze života je vedena snahou, umožniti i těm sociálně nejslabším příslušníkům našeho národa všechny zdroje poučení, radosti, osvěžení i zábavy, jež až dosud byly těmto vrstvám těžko přístupny. Má proto Radost ze života nejen velké poslání lidovýchovné, ale i sociální. … V ústředí Radosti ze života je provedena účelná dělba práce tím, že celková činnost byla rozdělena do čtyř pracovních odborů, a sice do odboru a) Česká rodina, b) Zdravý národ, c) Radost z práce, d) Volná chvíle.“ \n\nRadost ze života se zabývala širokým spektrem aktivit, jejichž společným rysem bylo organizování volného času jeho členů a důraz na sociálně-třídní rovnost. Organizovala hromadné pobyty zaměstnanců v rekreačních táborech a výlety venkovských obyvatel do Prahy (akce Každý Čech jednou v Praze), zajišťovala kurzy plavání a provoz pojízdných knihoven či přispívala na zakládání zahrádkářských kolonií. Dále se podílela na akci Divadlo všem, v rámci které šlo o prodej lístků na divadelní představení předních scén za jednotnou cenu a v zalepených obálkách, čímž se mělo odstranit sociálně-třídní rozvrstvení publika v jednotlivých řadách hlediště.\n\nJe třeba připomenout, že podobně jako Národní souručenství, i Radost ze života nebyla aktivistickou organizací. Cílem jejích zakladatelů (mj. státní prezident Emil Hácha) bylo využití formálně deklarované kulturní autonomie českého národa v rámci německé říše. Po Heydrichově nástupu do funkce zastupujícího říšského protektora, zatčení a pozdější popravě předsedy vlády Aloise Eliáše a ustavení mocného Ministerstva školství a lidové osvěty vedeného Emanuelem Moravcem se aktivita NS, RZŽ a podobných organizací utlumila a na jejich místo nastoupily více či méně kolaborující spolky typu Česká liga proti bolševismu, Svaz pro spolupráci s Němci nebo Kuratorium pro výchovu mládeže v Čechách a na Moravě.\n\nOficiálním zpravodajem RZŽ byl nejlepší prvorepublikový ilustrovaný časopis Pestrý týden.\n\n"}
{"id": "214136", "url": "https://cs.wikipedia.org/wiki?curid=214136", "title": "Užovka červená", "text": "Užovka červená\n\nUžovka červená (\"Pantherophis guttatus\"), zvaná též guttáta či gutka, je nejedovatý had divoce žijící v jižních oblastech Severní Ameriky až po severní Mexiko. Obývá sušší lesy, pole i odlesněné oblasti.\n\nJedná se o nejrozšířenějšího a pro svou nenáročnost nejoblíbenějšího domácího hada. Jak již název napovídá, její zbarvení je do červena, ale existují i jiné formy zbarvení. Zespodu je bílá s černou \"šachovnicí\". Užovka červená dorůstá 140 cm – 200 cm. Ve volné přírodě se užovky živí drobnými hlodavci. Dožívají se 15-18 let. \n\nPro její klidnou povahu a jednoduchost chovu je vhodná pro začátečníky. V zajetí je to nejčastěji chovaný druh hada. \n\nV zajetí stačí užovku krmit 2-3 myšmi měsíčně, mladé hady myšími holátky 4 krát měsíčně. Pro zpestření jídelníčku tohoto hada je možno použít třeba jednodenní kuře. Zhruba tři dny po krmení užovka potravu tráví a v této době je potřeba nechat ji v klidu.\n\nPro jednoho jedince postačuje terárium o velikosti 120×60×50 cm. Dno terária by mělo být pokryto směsí písku a rašeliny v poměru 1:1, případně hoblinami či bukovými štěpkami. Terárium je potřeba vybavit kamenem (aby se měla užovka kam schovat a kde vyhřívat), miskou na vodu (velkou tak, aby se v ní celá mohla stočit) a topení (žárovka, topný kabel, je vhodná i topná fólie). Teplotu v teráriu udržujeme kolem 24-25 st., v noci necháme poklesnout na pokojovou teplotu. Vzhledem k tomu, že užovky rády lezou a prozkoumávají, je příhodné do terária umístit i nějaké větve, nejlépe z ovocného stromu.\n\nUžovka červená se svléká zhruba jednou za měsíc a proces svlékání trvá přibližně týden. Během tohoto týdne užovka nepatrně ztratí barvu a jakoby zešedne, oči se jí zakalí. Užovka je zalezlá, protože hůř vidí a zhruba po týdnu opět dostane svou barvu a po třech dnech svleče starou kůži. Před svléknutím je nutno v teráriu udržovat ještě větší vlhkost. Pokud je svlečená kůže vcelku, znamená to, že užovka je zdravá a má vhodné podmínky k chovu. Pokud kůže celá není, může to znamenat nemoc, ale i třeba jen malou vlhkost v teráriu.\n\nUžovka červená je noční had. Přes den spí a v noci je aktivní. Proto ze špatně utěsněného terária uteče nejčastěji v noci, když je klid a všichni spí. Režim jí lze otočit, pokud terárium umístíme do tmavé části bytu, a v noci svítíme.\n\nU těchto hadů je možné se časem pokusit i o úspěšné rozmnožení. K množení by samice měla měřit minimálně 100 cm, ale protože se dá všeobecně had těžko měřit uvádí se pohlavní dospělost u guttát cca v 2,5 – 3 letech života. Vzhledem k tomu, že i v jejich domovině dochází k střídání teplot, je vhodnější k úspěšnějšímu páření nechat samici tzv. zazimovat. Jde o období, kdy na 1 – 3 měsíce snížíme hadům teplotu a tím se mu téměř zastaví metabolismus a po odzimování je jedinec více nastimulován k páření.\n\nGravidita u guttát trvá cca 60 dní. Po této době snese užovka vejce. Při správné inkubaci, která by měla být při teplotě 28 °C a dostatečné vlhkosti se po dalších 60 – 80 dnech vylíhnou mláďata, která jsou již soběstačná. Po prvním svleku můžeme začít krmit jednodenními holaty. Většinou s přijímáním potravy není problém. Pokud bude potravu několikrát odmítat, musíme sami ručně hádka rozkrmit.\n\nMyši loví tak, že je udusí a potom je pozře. Užovky nejsou jedovaté, při kousnutí člověka se mu téměř nic nestane. Téměř vůbec to nebolí, spíše se každý lekne. Pokud hovoříme o nejedovatých hadech, pak se vždy jedná o kousnutí, nikoliv uštknutí, jak bývá často mylně interpretováno, uštknout může pouze jedovatý had.\n\n"}
{"id": "214140", "url": "https://cs.wikipedia.org/wiki?curid=214140", "title": "Trajčo Kostov", "text": "Trajčo Kostov\n\nTrajčo Kostov Džunev (bulharsky Трайчо Костов Джунев; * 17. června 1897 Sofie; † 16. prosince 1949 tamtéž), byl místopředseda bulharské vlády v letech 1946–1949 a generální tajemník Bulharské komunistické strany (BKS), popravený během čistky v roce 1949.\n\nV roce 1949 nařídil Kostov, aby nebyly z Bulharska zasílány bez jeho vědomí ekonomické ukazatele země do Moskvy. Stalin toto následně označil jako cosi, co nese stopy jeho konfliktu s Titem a Jugoslávií.\n\nKostov byl vedoucí osobností v BKS spolu s Georgi Dimitrovem a Vasilem Kolarovem. Zatčen byl 20. června 1949. V inscenovaném procesu, který probíhal u bulharského nejvyššího soudu od 7. do 14. prosince 1949, byl Kostov společně s dalšími deseti spolustraníky obviněn z protisovětské propagandy ve straně, z rozšiřování protistranických metod a z nedůvěry v bulharskou komunistickou stranu a jejího předsedu Dimitrova. Dále byl obviněn, že pracoval pro britské, americké a jugoslávské špionážní organizace.\n\nKostov byl jako jediný z celé skupiny odsouzen k trestu smrti, ostatní dostali rozsudky doživotí, 15 a 12 let ve vězení. Dva dny po vynesení rozsudku byl Kostov popraven.\n\nObžalovaní byli soudně a stranicky rehabilitováni bulharským nejvyšším soudem 6. listopadu 1956. Rehabilitace nebyla zveřejněna v bulharském tisku.\n\n\n\n"}
{"id": "214144", "url": "https://cs.wikipedia.org/wiki?curid=214144", "title": "Opojení dusíkem", "text": "Opojení dusíkem\n\nOpojení dusíkem je efekt, ke kterému může dojít při přístrojovém potápění, nejčastěji v hloubkách pod 35 m.\n\nPříčinou je, že kvůli vysokému tlaku dýchací směsi se zvyšuje narkotický účinek dusíku. Intenzita závisí na hloubce, rychlosti zanoření, dýchacím odporu, podchlazení, únavě a dalších faktorech. Příznaky jsou velmi podobné jako u alkoholu (ztráta koncentrace, zpomalené reakce, otupělost, ztráty paměti a ospalost). Pokud potápěč zůstane ve stejné hloubce, symptomy se většinou zhoršují a mohou vyústit až v bezvědomí, pokud ale potápěč vystoupá o 5 a více metrů, hloubkové opojení ihned ztratí svůj účinek, často se ale stává, že si potápěč nic nepamatuje. Nástup hloubkového opojení bývá často těžké zpozorovat, ale průběh hloubkového opojení se nedá přehlédnout, někteří potápěči dávají dýchat rybám, dělají andělíčky v písku na dně, nebo provádějí jiné hlouposti.\n"}
{"id": "214161", "url": "https://cs.wikipedia.org/wiki?curid=214161", "title": "Královská hymna", "text": "Královská hymna\n\nKrálovská hymna je vlastenecká píseň, podobně jako národní hymna, avšak svým textem obzvláště oslavující konkrétního monarchu nebo panovnický rod. Tyto hymny jsou obvykle užívány při veřejných královských akcích nebo příležitostech pro panovníka významných.\n\n"}
{"id": "214167", "url": "https://cs.wikipedia.org/wiki?curid=214167", "title": "Jurský park 3", "text": "Jurský park 3\n\nJurský park 3 (v anglickém originále Jurassic park III) je americký vědecko-fantasticky laděný film společnosti Universal, uvedený do kin v roce 2001. Je to druhé pokračování známého a úspěšného filmu \"Jurský park\" (USA, 1993) a \"\" (USA, 1997).\n\nOproti předchozím filmům je „JP3“ podstatně kratší a více akční. To vyplývá také z faktu, že režisérem tohoto filmu již nebyl Steven Spielberg, ale autor spíše akčních snímků Joe Johnston. V poměru k délce filmu se zde také objeví více počítačových efektů než v předchozích dvou snímcích. Odborná kritika film nepřijala příliš příznivě, neboť z mnoha hledisek (děj, myšlenka, zápletka, originalita) nedosahuje úrovně obou předchozích dílů, především pak dílu prvního. Stojí tak spíše na počítačových efektech.\n\nDěj filmu se stejně jako v druhém dílu vrací k ostrovu \"Isla Sorna\" (\"Site B\"), kde byli dinosauři původně klonováni pro samotný \"Jurský park\". Mladý chlapec Eric Kirby se po nehodě na vlečném člunu ztratí na ostrově a jeho zoufalí rodiče ho chtějí vypátrat. Najmou si proto paleontologa Alana Granta (známého již z prvního dílu) pod záminkou průvodcovství při prohlídkovém letu nad ostrovem. Věří, že s jeho pomocí mohou setkání s dinosaury přežít a syna zachránit. Grantovi namluví, že jsou bohatí a mohou jeho vykopávky financovat na mnoho dalších let, proto nakonec souhlasí. Přes Grantův nesouhlas a upřímné zděšení pak na ostrově přistanou a brzy už pouze bojují o holý život v prostředí plném nebezpečných dinosaurů (včetně nesmírně inteligentních velociraptorů a obřího superdravce spinosaura, ještě většího a nebezpečnějšího než je \"Tyrannosaurus\")…\nVe třetím díle se objeví tyto rody dinosaurů: \"Spinosaurus\", \"Tyrannosaurus\", \"Ceratosaurus\", \"Ankylosaurus\", \"Brachiosaurus\", \"Velociraptor\", \"Stegosaurus\", \"Parasaurolophus\", \"Corythosaurus\", \"Triceratops\" a \"Procompsognathus\". Dále se ve filmu objeví také velký ptakoještěr \"Pteranodon\".\n\n"}
{"id": "214170", "url": "https://cs.wikipedia.org/wiki?curid=214170", "title": "Lucerna", "text": "Lucerna\n\nLucerna může mít více významů:\n\n\n"}
{"id": "214173", "url": "https://cs.wikipedia.org/wiki?curid=214173", "title": "Artyčok", "text": "Artyčok\n\nArtyčok (\"Cynara\") je rod teplomilných víceletých rostlin, který svým vzhledem připomínají bodlák, s nímž je příbuzný. Jeho ušlechtilý druh artyčok kardový (\"Cynara cardunculus\" var. \"scolymus\") se pěstuje jako potravina.\n\nLodyha přesahuje jeden metr. Přízemní listy rostou v růžici, jsou lodyžní, střídavé, velké, šťavnaté, široce vejčité, peřenoklané. Plodem je nažka. Z původního planého artyčoku byly vyšlechtěny dva typy kulturních rostlin, artyčok, pěstovaný pro jedlé květní úbory, a kardus čili španělský artyčok, u něhož se jedí stonky a listy.\n\nArtyčoku se daří v teplejších oblastech, ve kterých se pěstuje vinná réva, protože nesnáší mrazy pod -10 stupňů Celsia.\n\nBylina pochází ze Středomoří, kde se pěstuje pro nedozrálé úbory, používané jako zelenina.\n\nPůda určená pro artyčoky musí být bohatá na živiny, hluboko propracovaná a dostatečně vlhká. Rozmnožovat se mohou vegetativně odnožemi nebo jednodušeji semenem. Semena vyséváme začátkem března do truhlíčků nebo do pařeniště a později přesazujeme do květináčků. V druhé polovině května vysazujeme dostatečně silné a otužilé rostlinky do volné půdy na vzdálenost 1 × 1 m. Během růstu rostliny často okopáváme, zbavujeme plevele a přihnojujeme.\nSeřezáváme a sklízíme dosud nerozkvetlé květní úbory, které mají mohutné vyvinuté masité lůžko a dužnaté zákrovní listeny. Odkvetlé stonky uřežeme u země, dlouhé listy zkrátíme a rostlinu na zimu obložíme listím a přikryjeme smrkovým chvojím.\n\nArtyčok patří k nejlepším léčivům na játra a žlučník. Zvyšuje tvorbu žluči a také její vylučování, podporuje detoxikační činnost jater a vylučování škodlivin močí. Snižuje hladinu krevního cukru a je vhodným doplňkovým léčivem při diabetu. Zabraňuje ukládání cholesterolu v cévách. Má také výrazné protialergické účinky, což se dobře uplatňuje při léčbě různých ekzémů. Podporuje produkci trávicích enzymů ve slinivce a je také doporučována při poruchách její funkce. Celkově zlepšuje trávení a látkovou výměnu.\n\nJedinou kontraindikací může být těžká porucha ledvin, jinak žádné vedlejší účinky nejsou známy.\n\nZ čajových forem je nejúčinnější odvar, získaný asi dvouminutovým vařením drogy. Podává se čtyřikrát denně jeden šálek. Velmi dobrý účinek má odvar čerstvého kořene artyčoku ve víně. Je to lék velice starý, který kromě již popsaných účinků také odstraňuje nepříjemný pach těla, především v podpaží, jak popisuje už Mattioli. Odvar se připravuje následovně: osmdesát gramů čerstvého kořene se zalije 1 litrem červeného, nekonzervovaného vína a nechá se krátce přejít varem. Po pomalém vychladnutí se uloží do chladna, ovšem ne do chladničky. Užívá se 3krát denně jedna polévková lžíce po dobu 15 dní, pak se udělá 14 dní přestávka a opět se 15 dní užívá. Celá kúra trvá 44 dní. Z artyčoků se dokonce vyrábějí alkoholické i nealkoholické nápoje.\n\nCynarin, flavonoidy, slizy, vláknina, organické kyseliny, hořčiny, třísloviny, inulin, tanin, organické soli, vitamíny A a B, flavony a další účinné látky.\n\n\n"}
{"id": "214177", "url": "https://cs.wikipedia.org/wiki?curid=214177", "title": "Sandman (Marvel Comics)", "text": "Sandman (Marvel Comics)\n\nSandman, vlastním jménem \"William Baker\", známý též jako \"Flint Marko\", je postava profesionálního kriminálníka ze světa Marvel Comics. Vyrobil ho Stan Lee a Steve Ditko. Poprvé se objevil v komiksu Amazing Spider-Man (Vol. 1) #4 (1963)\n\nWilliam Baker se narodil New Yorku. Jeho otec od něj odešel když mu byly 3 roky. Baker se velmi brzy naučil krást a podvádět. Když se stal členem jednoho z gangů, přisvojil si jméno Flint Marko. \n\nMarko se stal významným členem newyorského podsvětí a chtěl si vzít svoji dívku Marcy Conroy. Později byl zatčen za sérii zločinů a dostal několik let ve vězení. Během pobytu ve vězení se Marko stal velmi nepřátelským a dokonce ho opustila jeho dívka kvůli jinému členu z gangu, který se jmenoval Vic Rollins. Marko se Rollinsovi brutálně pomstil, za což byl vsazen do nejstřeženějšího vězení v Ryker's Island. Jednoho dne se mu podařilo utéct přes nehlídanou odvodňovací trubku a chtěl začít nový život. Byl sledován FBI a místní policií.\nMarko našel své útočiště na místě, kde probíhaly různé jaderné pokusy. Jednou po výbuchu experimentálního reaktoru dostal několik velice silných dávek radiace. Když se Marko probral z bezvědomí zjistil, že může změnit své tělo na živou písečnou hmotu. Teď mohl snadno provozovat zločineckou činnost, ale dostával se často do konfliktu se Spidermanem.\n"}
{"id": "214187", "url": "https://cs.wikipedia.org/wiki?curid=214187", "title": "Vidžajaváda", "text": "Vidžajaváda\n\nVidžajaváda ( , , doslova \"Místo vítězství\"), též známá jako Bezawada, je třetí největší město indického svazového státu Ándhrapradéš. Žije zde 825 000 obyvatel, s předměstími pak dokonce více než 1,1 milionu. Jedná se o město s dlouhou historií; osídlené bylo již v 7. století. Velký rozvoj nastal ale až v koloniálním období, kdy tu vládli Britové.\n\nMěsto se nachází na březích řeky Krišna a v její deltě. Na západě jej ohraničují hory Indrakeeladri Hills. V okolí celého města a delty se nachází mnoho zavodňovacích kanálů. Městem prochází důležité železniční spoje, převážně do Madrásu a Dillí. Vidžajaváda je také napojená i na dálniční síť; procházejí tudy dálnice celostátní sítě č. 5 a 9.\n"}
{"id": "214190", "url": "https://cs.wikipedia.org/wiki?curid=214190", "title": "Airbus A350", "text": "Airbus A350\n\nAirbus A350 XWB (\"eXtra Wide Body – extra širokotrupý\") je dvoumotorový proudový širokotrupý dálkový dopravní letoun vyráběný společností Airbus. První návrh letounu A350 předložený společností Airbus v roce 2004 v reakci na Boeing 787 Dreamliner měl být vývojovým stupněm Airbusu A330 s kompozitovými křídly a novými motory. Chyběla však podpora trhu, a tím pádem Airbus roce 2006 přišel s úplně novým návrhem „XWB“ (eXtra Wide Body) s dvouproudovými motory Rolls-Royce Trent XWB. Prototyp poprvé vzlétl 14. června 2013 v Toulouse. Typovou certifikaci od Evropské agentury pro bezpečnost letectví (EASA) letoun získal v září 2014 a od FAA o dva měsíce později.\n\nA350 je prvním Airbusem s trupem i křídly vyrobenými především z uhlíkových kompozitů tj. uhlíkových vláken \"slepených\" polymerem. Má také společnou typovou kvalifikaci s Airbusem A330. A350 XWB je dostupný ve dvou variantách: A350-900, obvykle s 300 až 350 cestujícími na vzdálenost 15 000 km (8 100 námořních mil) a maximální vzletovou hmotností 280 tun. Dále delší A350- 1000, s kapacitou 350 až 410 míst na vzdálenost 16 112 km (8 700 nmi) s vyšší maximální vzletovou hmotostí 319 t (703 200 lb), kvůli čemuž je vybaven šestikolým hlavním podvozkem místo čtyřkolého varianty -900. Počet cestujících může stoupnout v případě zhuštění sedadel u varianty A350-1000 až na 550.\n\nVerze A350-900 vstoupila do služby u prvního uživatele Qatar Airways 15. ledna 2015. Prodloužená varianta A350-1000 dne 24. února 2018 u stejné letecké společnosti. K prosinci 2019 objednávky Airbusu A350 XWB činily 926 letadel, z čehož bylo 347 dodáno a 312 je v provozu. Největším uživatelem je první zákazník Qatar Airways se 48 letouny A350 XWB. Je následníkem typu A340 a přímým konkurentem letounů Boeing 777, 777X a 787-10.\n\nProjekt A350 byl také ve skutečnosti odpovědí Airbusu na zahájení vývoje modelu 787 u konkurenčního Boeingu. Původní A350 měl používat velké množství komponentů z již existujícího typu A330 (např. trup), ale úspěch zcela nového Boeingu 787 a reakce potenciálních zákazníků přinutily společnost Airbus změnit projekt A350 na od základu nový typ dopravního letounu. Airbus slibuje, že provozní náklady typu A350 v současné podobě (A350 XWB, \"extra wide body\") budou o 8 % nižší než u hlavního konkurenčního typu Boeing 787.\n\nPrvním zákazníkem který si letoun závazně objednal byly Qatar Airways, ty objednaly 80 kusů napříč všemi třemi v současnosti nabízenými verzemi. Náklady na vývoj měly dosáhnout 12 miliard €. První letoun vzlétl v červnu 2013 a byl nasazen do provozu v lednu roku 2015. K 31. lednu 2020 bylo podle oficiálního sdělení firmy Airbus evidováno celkem 935 objednávek a v provozu bylo nasazeno 349 strojů A350.\n\nAirbus A350 je dostupný ve dvou verzích, A350-900 a A350-1000. Vývoj A350-800 byl zrušen v září 2014.\nLetecké společnosti provozující tento typ (listopad 2016), \"pro zobrazení společnosti a letounu přejeďte myší po obrázku\"\n\n"}
{"id": "214192", "url": "https://cs.wikipedia.org/wiki?curid=214192", "title": "Olafova společnost", "text": "Olafova společnost\n\nV sérii dětských knih Řada nešťastných příhod od Lemonyho Snicketa měl hrabě Olaf původně deset lidí, kteří tvořili jeho divadelní společnost. Kromě toho, že hráli v divadle, také pomáhali hraběti Olafovi s jeho zlými plány. V pozdějších knihách série byl každý z Olafovy společnosti zabit nebo od hraběte sám odešel.\n\nPlešatý muž s dlouhým nosem (známý také jako Holohlavý muž) je jeden ze členů původního Olafova divadelního spolku. V knize Zlý začátek je také jeden člen divadelní společnosti označován jako Muž s bradavicemi. Tato postava se však v sérii později nikdy nevyskytla. Někteří fanoušci věří, že to byl právě Plešatý muž s dlouhým nosem. Jeho krycí jméno bylo Flacutono, anagram \"hraběte Olafa\".\n\nPlešatý muž hraběti Olafovi pomáhal v jeho plánech. V \"Ohavné pile\" nosil bílou kudrnatou paruku a chirurgickou roušku. Přestrojil se tak za mistra Flacutona, mistra v Mizerovské pile. Několikrát podrazil Klausovi Baudelairovi nohy, aby mu rozbil brýle. Plán pokračoval návštěvou oční ordinace, kde pracoval hrabě Olaf a jeho kolegyně Doktorka Orwellová. Klaus byl zhypnotisován.\n\nPlešatý muž se dále objevil v knize \"Zákeřná nemocnice\". V této knize je převlečený do stejného kostýmu jako v \"Ohavné pile\" a nazývá se Doktor Flacutono. On, hrabě Olaf a ostatní spolčenci měli vykonat první kranioektonomii (odstranění hlavy). Operovaným člověkem měla být Violet Baudelairová. Její smrt měla být označena jako nehoda. Sourozenci ji však zachránili právě včas.\n\nS Plešatým mužem s dlouhým nosem se setkáme naposledy v knize \"Masožravý lunapark\". Spadne do lví jámy v lunaparku a je jimi sežrán společně s Madam Lulu.\n\nMuž s bradavicemi na tváři je tajemný společník. Objevil se pouze v knize \"Zlý začátek\". Jeho úkol byl zhasnout jevištní osvětlení, aby mohl utéct hrabě Olaf a divadelní společnost. Spekuluje se, že to však mohl být Plešatý muž s dlouhým nosem nebo muž s puchýři na celé tváři, který se objevil v knize \"Masožravý lunapark\". Nicméně tyto informace nebyly v knihách nikdy odhaleny.\n\nOsoba neznámého pohlaví patří mezi původní členy Olafovy společnosti. Jak už nadpis vypovídá, nedá se určit, jestli je to žena nebo muž. Tento člověk nikdy nemluví, možná je němý. Poprvé se objevil v knize Zlý začátek. V knize Široké okno byl přestrojený za hlídače v půjčovně jachet kapitána Shama (což je hrabě Olaf) a tím ztížli sourozencům Baudelairovým ukradení jachty, kterou potřebovali na áchranu tety Josephine. Za hlídače (tentokrát ale za hlídače Heimlichovy nemocnice) byl přestrojený i v knize Zákeřná nemocnice. V této nemocnici také nakonec uhořel.\n\nDvě ženy s bílými tvářemi jsou původní členky Olafovy divadelní společnosti. Není o nich známo mnoho informací. Ví se o nich pouze to, že měly další sourozence, kteří zemřeli při požáru. Je pro ně typické maskování v podobě bílých líčidel na tváři. Jejich přezdívky jsou Flo a Tocuna. Tyto přezdívky jsou anagramem hraběte Olafa.\n\nŽeny pomáhaly hraběti Olafovi v jeho plánech v knize \"Strohá akademie\". Převlečeni za dvě pracovnice a vydávačky jídla v kovových maskách sledovaly během děje celé knihy sourozence Baudelairovy a Duncana a Isadoru Quagmireyovou. Na konci přinutily nastoupit Duncana a Isadorou do Olafova auta a odjely s nimi.\n\nV knize \"Zákeřná nemocnice\" přišly na operaci (\"kranioektonomii\") Violet Baudelairové pozdě. Klaus a Sunny Baudelairová se zmýlili jinými dvěma ženami s bílými tvářemi, než přijeli. Krátce potom, co opravdové ženy s bílými tvářemi přijely, Baudelairovi běželi, aby unikli všem společníkuům hraběte Olafa z operačního sálu.\n\nŽeny se posléze unavily stále pokračujícími podvody hraběte Olafa a opustily ho v Ledové stěně. Vypravěč říká, že není známo, co se stalo s ženami, když odešli z hor, navzdory nespočetných dní pátrání. Je ale mnoho pověstí o jejich osudu.\n\nColette je hadí žena. Poprvé se objevila v knize \"Masožravý lunapark\" a je zaměstnaná v lunaparku Caligari v Domě hrůzy.\n\nKdyž Violet, Klaus a Sunny Baudelairová byli stíháni za zločiny, které nespáchali, převlékli se za zrůdy. To mělo za následek, že pracovali s Colette a jejími spolupracovníky. Všichni žili v maringotce v lunaparku s jejich kolegy-zrůdami: Hugem, hrbáčem a Kevinem, obourukým. Na konci knihy \"Masožravý lunapark\" se Colette, Hugo a Kevin připojí k hraběti Olafovi.\n\nColette se objevuje jako vedlejší postava v knihách \"Ledová stěna\" a \"Předposlední utkání\". Přestrojí se za chemika, aby pomohla hraběti Olafovi v pozdějších plánech. Zda přežila požár hotelu Rozuzlení, je neznámo.\n\nDoktorka Orwellová je oční lékařka žijící v městě Mizerově. V knize \"Ohavná pila\" je doktorka Orwellová spíše hypnotihzérka a hypnotizuje Klause.\n\nVe stejné knize se ona a Sunny Baudelairová utká v šermířském souboji. Doktorka Orwellová používá meč a Sunny pouze svoje čtyři ostré zuby. Doktorka Orwellová byla zabita, když couvala na otáčející se kotouč pily používaný pro řezání dřeva.\n\nÚplné jméno Doktorky Orwellové je Georgina Orwellová a její jméno je založeno nejspíše na jménu spisovatele George Orwella.\n\nObouruký muž která\n\nMuž s vousy ale bez vlasů a žena s vlasy ale bez vousů nepatřili k Olafově společnosti, ale stáli také na jeho straně. Jsou to zloduši tak zlí, že se jich bojí i sám hrabě Olaf a také Lemony Snicket, který nepoužívá jejich skutečná jména. Šíří kolem sebe zřetelnou auru nebezpečí.\nPoprvé se objevili v desátém díle (Ledová stěna), kde vypálili ústředí D.P., přinesli hraběti Olafovi Snicketovu složku a také se zapletli do incidentu s orly a nabíráním nových členů do Olafovy společnosti. Ve dvanáctém díle (Předposlední utkání) vystupovali v převlečení za soudce.\n"}
{"id": "214193", "url": "https://cs.wikipedia.org/wiki?curid=214193", "title": "Ostrčil", "text": "Ostrčil\n\nPříjmení Ostrčil má více nositelů:\n\n\n"}
{"id": "214194", "url": "https://cs.wikipedia.org/wiki?curid=214194", "title": "Jurský svět", "text": "Jurský svět\n\nJurský svět (v anglickém originále Jurassic World) – dříve také \"Jurský park 4\" – je americký vědecko-fantastický film. Je pokračováním úspěšné série filmů \"Jurský park\" (1993), \"\" (1997) a \"Jurský park 3\" (2001). Poslední informace však mluví o tom, že půjde pouze o první z celé nové série snímků s touto tematikou. Jedná se o jeden z nejvýdělečnějších filmů všech dob.\n\nPříběh se odehrává 22 let po událostech z prvního dílu. Nyní je zde plně funkční a zmodernizovaný park jménem \"Jurský svět\", nacházející se na původním ostrově Isla Nublar, avšak nyní pod správou Masrani Global Corporation. Tento ostrov nabízí zábavu pro turisty, ale i výzkum pro paleontology a další vědce. Bratři Zach (Nick Robinson) a Gray (Ty Simpkins) Mitchellovi jedou do parku navštívit svou tetu Claire Dearing (Bryce Dallas Howard), která má funkci provozního ředitele. Po připlutí na ostrov děti zjistí, že Claire je příliš zaneprázdněna prací, a tak s nimi nemůže trávit čas a děti jsou ponechány v péči její asistentky jménem Zara (Sara) (Katie McGrath).\n\nClaire ukáže Simonu Masranimu (Irrfan Khan), miliardáři a faktickému majiteli parku, výběh nového geneticky modifikovaného dinosaura s druhovým jménem \"Indominus Rex\". Tohoto genetického hybrida vědci vytvořili, aby zvýšil návštěvnost parku. Po prohlídce Masrani navrhne, aby bezpečnost výběhu zkontroloval Owen Grady (Chris Pratt) – bezpečnostní expert a zároveň trenér skupiny \"Velociraptorů\".\n\nMezitím u výběhu \"Velociraptorů\" Owen zkoumá inteligenci čtyř z nich (s přezdívkami Blue, Charlie, Delta a Echo), avšak je osloven Vicem Hoskinsem (Vincent D'Onofrio), ředitelem bezpečnosti parku, který má představu \"Velociraptory\" využít jako zbraně pro armádu. Owen a jeho kolega, Barry (Omar Sy) se mu posmívají, ale pak jeden z hlídačů kvůli nehodě spadne do výběhu \"Velociraptorů,\" a tak je Owen nucen zachránit ho. Vrhne se rovnou do výběhu k hlídači, ale tím pádem i k \"Velociraptorům\". Díky předešlým tréninkům však Owena zčásti poslouchají, a tak se spolu s hlídačem oba dostanou z výběhu živí.\n\nMezitím si Gray a Zach užívají parku – vodního světa s obřím \"Mosasaurem\", projížďky terénním vozem mezi \"Galimimy\", nebo výběhu, ve kterém \"Tyranosaurus Rex\" sežere kozu. Avšak u další atrakce (projížďka na mláďatech \"Triceratopsů\" a hraní si s mláďaty býložravých dinosaurů) Gray a Zach utečou Zaře a zmizí ji z dohledu, aby si užili parku po svém.\n\nMezitím Claire dojde k Owenovu příbytku se žádostí prohlédnout \"Indomina\", a on neochotně souhlasí. Po příjezdu k výběhu \"Indominus\" není vidět, a to ani na termálních senzorech po celém výběhu. Owen se ptá Claire, z jakého DNA je \"Indominus\" stvořen, a Claire odpoví, že z DNA \"Tyranosaura\", zbytek je přísně tajný. Owen si všimne škrábanců na zdi výběhu a tak se domnívá, že \"Indominus\" přelezl zeď a uprchl. Claire odjede do řídícího centra, aby zjistila polohu \"Indomina\" a Owen vstupuje do výběhu se dvěma hlídači. Avšak Claire a další řídící parku zjistí, že \"Indominus\" je stále ve svém výběhu, a vysílačkou varují Owena. Následně při úprku Indominus sežere jednoho hlídače a druhý s Owenem otevře vrata, aby mohli utéct. Owen a hlídač sice utečou, ale \"Indominus\" také. Ten pak sežere druhého hlídače, ale Owen se schová pod auto a polije se benzínem, aby skryl svůj pach. Tento tah mu vyjde a \"Indominus\" odejde pryč, směrem do parku.\n\nClaire povolá komando speciální bezpečností služby \"ACU\" (\"Asset Containment Unit\"), která používá nesmrtící elektrické zbraně a velí jí Katashi Hamada. Skupina najde lokalizátor s kusem masa na zemi, což dokazuje, že si jej \"Indominus\" vytrhl, protože díky své vysoké inteligenci si zapamatoval, kam mu ho implantovali. Pak vystoupí z lesa a všichni zjistí, že umí měnit barvu kůže podle prostředí. Polovina členů komanda \"ACU\" je zabita a Claire nechá uzavřít severní část parku.\n\nMezitím si Masrani promluví s genetickým inženýrem Dr. Wu (B. D. Wong), který mu řekne, že \"Indominus\" byl stvořen z mnoha DNA různých dinosaurů, ale i jiných živočichů, jako rosničky (aby lépe přežil v tropech, a díky této části DNA oklamal termální senzory ve svém výběhu) a sépie (aby vůbec přežil růst do dospělosti, a proto dokáže měnit barvu kůže podle prostředí).\n\nMezitím Gray a Zach vstoupí do průhledné transportní koule zvané gyrosféra, ale ignorují varovaní o ukončení všech akcí a navrácení do parku, a jedou dál přes údolí plné \"Triceratopsů\", \"Apatosaurů\" a \"Stegosaurů\". Na konci údolí objeví malou poškozenou část plotu, který je kolem údolí s býložravci, a touto poškozenou částí vjedou mimo údolí do zakázané zóny (poloha parku z prvního dílu). Zde objeví stádečko \"Ankylosaurů\", a následně na ně zaútočí \"Indominus\", který zničí gyrosféru, ale Grayovi a Zachovi se podaří \"Indomina\" zmást (po skoku do jezírka s vodopádem nevyplavou okamžitě na hladinu a počkají několik sekund než \"Indominus\" odejde) a přežít.\n\nClaire a Owen se rozhodnou oba chlapce zachránit. Při pátrání po dětech dojdou do údolí, ale zde objeví pouze mrtvoly \"Apatosaurů\" (\"„Indominus zabíjí pro zábavu“\"). Gray a Zach objeví starou, rostlinami zarostlou budovu – stará hlavní hala z filmu Jurský park. Jsou zde i staré kosti dinosaurů a původní jídelna (ta jídelna, kde \"Velocirapto\"ři naháněli Tima a Lex v prvním díle). Gray a Zach objeví starý džíp, nastartují ho a vydají se zpět do parku.\n\nMezitím tuto budovu objeví i Claire s Owenem. Oba zjistí, že děti se vydaly džípem zpět do parku, ale \"Indominus\" na ně zaútočí. Poté uprchnou i oni a vydají se za Zachem a Grayem do parku.\n\nMezitím se Hoskins snaží přesvědčit Masraniho, aby použili \"Velociraptory\" k vystopování \"Indomina\", ale marně. Poté Masrani společně s několika vojáky letí ve vrtulníku zabít \"Indomina\". Ten přes střelbu vběhne rovnou do voliéry s \"Pteranodony\" a \"Dimorfodony\", kteří zničí vrtulník a ten se zřítí rovnou do ní, kde následně exploduje, a vojáci i Masrani umírají.\n\nZach a Gray vjedou do parku, avšak zde turisty začnou napadat vypuštění \"Pterosauři\". Zach a Grey najdou Zaru, ale tu unese velký \"Pteranodon\" a i se Zarou dopadne rovnou do laguny s \"Mosasaurem\", který je sežere. Řídící parku nechá turisty evakuovat. Přichází Owen s Claire a setkají se se Zachem a Grayem. Hoskins přebírá velení parku a povolá vojáky InGenu.\n\nOwen, Claire i děti přijedou k výběhu s \"Velociraptory\" a zjistí, že Hoskins má plán zapojit do boje i \"Velociraptory\", který by provedl i bez Owena, a tak se k němu Owen neochotně přidá, protože Owen dokáže, jakožto \"Alfa\", s \"Velociraptory\" spolupracovat. Když najdou \"Indomina\", tak Owen zjistí, že ta tajná část jeho DNA je velociraptoří, a tak \"Velociraptoři\" začnou spolupracovat s \"Indominem\" a zaútočí na vojáky a Owena. Při tomto útoku je mnoho vojáků zabito, \"Indominus\" přežije, ale jeden Velociraptor (Charlie) je odstřelen granátometem. Blue zaútočí na Barryho, Owen ho stihne zachránit, ale potom začnou Delta a Echo pronásledovat auto, v němž je Claire a kluci. Nakonec se Claire, Owen i Gray se Zachem dostanou do bezpečí a \"Velociraptoři\" po řevu \"Indomina\" zmizí v lese.\n\nČtyři hlavní postavy odjedou do hlavní budovy parku a vstoupí do genetických laboratoří. Tam zjistí, že Hoskins spolupracuje s Dr. Wu, embrya dinosaurů se připravují na přepravu na tajné místo určeno InGenem, a že \"Indominus\" byl stvořen jen jako zbraň pro armádu. V dalším momentu Hoskinse, ač se snaží napodobit gesta, která používal Owen, zabije \"Velociraptor\" (Delta) a tak Claire, Owen a děti vyběhnou z budovy a zamíří do hlavní ulice parku (již prázdné, jelikož turisty evakuovali). Ale pak přijde \"Indominus Rex\" a zbylí tři \"Velociraptoři\". Ti si vzpomenou na Owenovy povely a zaútočí na \"Indomina.\" Během bitvy jsou zabiti další dva \"Velociratoři\" (Delta a Echo), a Claire na Grayovo upozornění \"\"chce to víc zubů\"\" dostane nápad – vypustí \"Tyranosaura\" (Rexy, Tyranosaurus, který se objevil už v původní trilogii Jurského parku), který společně s Blue začne bojovat s \"Indominem\". \"Indominus\" zraní Tyranosaura, který padne k zemi, avšak když se začne \"Indominu\"s napřahovat k finálnímu útoku, zaútočí na něj Blue. Tímto útokem získá pozornost \"Indomina\" a \"Tyranosaurus\" má čas, aby se znovu postavil na nohy. Společně zatlačí \"Indomina\" k laguně a tam jej stáhne pod vodu \"Mosasaurus\", který \"Indomina\" následně sežere. Rexy, která nikdy neměla ráda Velociraptory, nicméně uzná Bluinu zásluhu na zabití Indomina a obě dvě následně odchází.\n\nPozději vidíme, jak se Claire, Grey, Zach a Owen setkávají s rodiči Zacha a Greye – Karen Mitchell (Judy Greer) a Scott Mitchell (Andy Buckley). Ve finální scéně lze vidět, jak Rexy na ostrově vstoupí na heliport a mocně zařve, což dokazuje, že dinosauři opět převzali vládu nad ostrovem Isla Nublar.\n\nVe filmu se objevil rod \"Velociraptor\", \"Tyrannosaurus\", mořský ještěr \"Mosasaurus\", ptakoještěr \"Pteranodon\" a \"Dimorphodon\", \"Ankylosaurus\", \"Gallimimus\", \"Stegosaurus\", \"Apatosaurus\", \"Triceratops\" a \"Parasaurolophus\", a objevil se zde i \"Dilophosaurus\", byť jen jako hologram. Dále se zde objevil i \"Pachycephalosaurus\" (ale jen jako zmínka od Vivian - mluvila o úniku pachycephalosaura ze západních plání). Novinkou je dinosaurus jménem „\"Indominus Rex\"“ – geneticky upravený hybrid. Byl geneticky vyvinut z DNA žáby rosničky (aby lépe snášel tropické podnebí, a mimochodem díky tomuto DNA oklamal termální senzory ve svém výběhu), sépie (aby vůbec přežil růst do dospělosti, a také takto dokáže měnit barvu podle prostředí), ale hlavně z DNA tyranosaura a velociraptora, na různých webových stránkách (ale ve filmu ne) jsou uváděny i rody \"Carnotaurus\", \"Giganotosaurus\", \"Majungasaurus\" a \"Rugops\". Indominus je vysoce inteligentní (dokáže využít lsti a pamatuje si také, kam mu lidé vložili lokalizátor), zabíjí „pro zábavu“ ostatní dinosaury a má velmi tvrdou kůži, odolnou i proti slabším střelám.\n\nPrvní zprávy o přípravách k natáčení dalšího dílu se objevily v červnu 2002. Pak ale následkem různých průtahů došlo k odsouvání příprav o mnoho let. V prosinci roku 2008 se poprvé ze strany společnosti Universal ozvala pochybnost o smyslu další práce na tomto filmu. Na vině byla částečně také smrt (4. 11. 2008) autora knižní předlohy Michaela Crichtona. Nebylo tedy jisté, jestli bude film vůbec někdy natočen. Na přelomu roku 2010 a 2011 se objevily další spekulace o údajném probíhajícím natáčení filmu, Universal je však nepotvrdil. Teprve v lednu roku 2013 všechny pochyby o dokončení filmu padly, natáčení definitivně začalo na jaře roku 2014 a premiéra proběhla v červnu 2015.\n\nNatáčení probíhalo od 14. dubna 2014 na Havaji a v New Orleans. Podle Trevorrowa byli pro vytvoření animatronických dinosaurů opět osloveni tvůrci z někdejších Studií Stana Winstona (dnes \"Legacy Effects\"). Kromě toho jsou samozřejmě využity i počítačové animace, o jejichž rozvoj se velmi zasloužily právě předchozí filmy z této série. Dne 25. listopadu byl zveřejněn první trailer k filmu.\n\nSoundtrack k filmu natáčel skladatel Michael Giacchino. Opět v něm byl využit hlavní hudební motiv oscarového skladatele Johna Williamse z prvního filmu.\n\n\"Jurský svět\" získal hned několik rekordů a stal se snímkem, který nejrychleji v historii překonal v tržbách hranici 500 milionů, 1 miliardy i 1,5 miliardy dolarů. V současnosti je s celosvětovými tržbami kolem 1,67 miliardy dolarů komerčně pátým nejúspěšnějším snímkem všech dob, hned za extrémně úspěšnými velkofilmy \"Avatar\" (2009) s 2,7 miliardy dolarů a \"Titanic\" (1997) s 2,1 miliardy dolarů a Star Wars: Síla se probouzí s 2 miliardy dolarů. Je také zdaleka nejúspěšnějším snímkem ze série \"Jurských parků\" a historicky nejúspěšnějším snímkem filmových studií Universal Studios.\n\nVzhledem k ohromnému finančnímu úspěchu snímku (jako první v historii vydělal jen za první víkend přes 500 milionů dolarů) se reálně uvažuje o dalších dvou pokračováních. Herec Chris Pratt a režisér Colin Trevorrow již v půlce června 2015 potvrdili, že film (předběžně označovaný jako \"Jurský svět 2\") je pevnou položkou v plánech studií Universal.. V červenci 2015 bylo oznámeno, že druhý díl Jurského světa bude do kin uveden 22. června 2018. V hlavních rolích se opět objeví Chris Pratt a Bryce Dallas Howardová.\n\n"}
{"id": "214203", "url": "https://cs.wikipedia.org/wiki?curid=214203", "title": "Skřivan (rozcestník)", "text": "Skřivan (rozcestník)\n\nSkřivan je zejména název rodu ptáků z čeledi skřivanovití, zahrnuje několik druhů:\n\n\nviz Skřivan (příjmení)\n\n\n"}
{"id": "214210", "url": "https://cs.wikipedia.org/wiki?curid=214210", "title": "Kauai", "text": "Kauai\n\nKauai je čtvrtý největší z osmi hlavních Havajských ostrovů, které se nacházejí v severovýchodní části Tichého oceánu. Žije zde asi 58 300 obyvatel (odhad z roku 2005) a ostrov má rozlohu 1430 km². Kauai je částí státu Havaj, který je 50. spolkovým státem Spojených států amerických. Název Kauai znamená doslova \"místo za krkem\" a je odvozen z legendy, že první vládce Havaje Hawaiiloa věnoval tento ostrov svému oblíbenému synovi, kterého v dětství rád nosil na ramenou.\n\nKauai je vzdálen 170 km severozápadně od ostrova Oahu, na kterém leží hlavní město státu Honolulu. Klimatologickou raritou tohoto ostrova je hora Waialeale, vysoká 1560 m, kde v dlouhodobém průměru spadne za rok 12 344 mm dešťových srážek. Pasátové návětří této hory je tedy nejdeštivějším místem na světě. Kauai bývá nazýván \"Zahradní ostrov\", pěstuje se na něm cukrová třtina, ananasy nebo kávovník. Hlavním zdrojem příjmů je turistika (přes milion návštěvníků ročně); ostrov láká malebnými vodopády a kaňony, je zde strmé skalnaté pobřeží Nuuanu Pali i tzv. Kapradinová jeskyně, v níž uzavírali sňatek domorodí náčelníci. Zdejší prostředí lákalo i hollywoodské filmaře, na Kauai vznikly filmy \"Jurský park\", \"MASH\" nebo \"Dobyvatelé ztracené archy\". Kuriozitou ostrova jsou všudypřítomné zdivočelé slepice (na Kauai nežijí žádné šelmy, takže je nic neohrožuje). Vyskytuje se zde také ohrožená endemická husa nene (\"Branta sandvicensis\").\n\nNejdůležitější řekou je Wailua, jediná splavná řeka Havajských ostrovů, rovina kolem jejího dolního toku je důležitou zemědělskou oblastí. Většina osídlení je soustředěna na východním pobřeží zvaném \"Coconut Beach\", kde leží administrativní centrum ostrova Lihue (6500 obyvatel) i jeho největší město, desetitisícová Kapaa. Na jihozápadě, u ústí stejnojmenné řeky, se nachází bývalé hlavní město Waimea. Severozápadní část Kauai je obtížně přístupná, hornatá a pokrytá deštným pralesem.\n\nZa první obyvatele Kauai jsou považování Menehune, příslušníci protopolynéské civilizace, k níž bývají řazeni také novozélandští Moriori. Jsou jim připisovány megalitické stavby jako Niumalský příkop. Když kolem roku 1000 n. l. ovládla Havajské ostrovy vlna přistěhovalců z Tahiti (nazývaná pro odlišení od \"Menehune\" podle svých náčelníků \"Alii\"), uchýlili se původní obyvatelé na odlehlý Kauai, kde se zachoval jejich archaický dialekt, odrážející se také v místním pojmenování ostrova jako \"Taua'i\" - odtud někdejší ruské \"Атувай\". Údajně žili potomci Menehune na ostrově ještě začátkem 19. století.\n\nZátoka Waimea byla prvním místem souostroví, které navštívil v roce 1778 kapitán James Cook. V té době bylo Kauai samostatným královstvím, které zahrnovalo i sousední ostrůvek Niihau. Na začátku 19. století se pokusil jeho panovník Kaumualii čelit snahám Kamehamehy I. o ovládnutí celé Havaje dost neobvykle - sblížením s Ruskem. Přátelské vztahy byly navázány roku 1804, kdy na Kauai zakotvil kapitán Adam Johann von Kruzenštern. V roce 1815 připlul na ostrov zaměstnanec Rusko-americké společnosti, lékař Georg Scheffer, který získal povolení vystavět na ostrově ruský opěrný bod - Alžbětinu pevnost nedaleko Waimey. V roce 1824 posílila ruské zájmy na Kauai návštěva mořeplavce Otty von Kotzebue. Královna Nomahana mu své sympatie vyjádřila dopisem, který ve své knize cituje Miloslav Stingl: \"\"Zdravím tě, Ruse. Miluji tě z celého srdce. Prosím tě, abys mým jménem pozdravil i svého cara a celý tvůj ruský národ... Hlad mne nutí, abych už tento list skončila. Přeji ti, abys také mohl sníst hlavu svého selátka s chutí a rozkoší.\"\"\nPanovník zbytku Havaje Kamehameha II. se rozhodl učinit kauaisko-ruskému spojenectví přítrž, nechal krále Kaumualiiho unést a doživotně internovat v Honolulu; tím jeho stát připojil ke své říši. Dnes jsou trosky Fort Elizabeth turistickou atrakcí.\n\n"}
{"id": "214218", "url": "https://cs.wikipedia.org/wiki?curid=214218", "title": "Bolchovitinov S", "text": "Bolchovitinov S\n\nBolchovitinov S byl prototyp sovětského rychlého bombardéru z druhé světové války. Tento stroj byl zvláštní tím, že ho poháněly dva motory M-103, které byly uloženy v tandemu za sebou a které poháněly dvě souosé protiběžné vrtule. Vývoj letounu začal roku 1936 a v polovině roku 1938 začala stavba prototypu. Ten vzlétl roku 1939 a při zkušebních letech se ukázaly jednak nedostatky zvláštně řešeného pohonu, jednak problémy s profilem křídla. Aby byl dosažen lepší výsledek, byl zadní motor vyňatý, což však způsobilo, že jeden motor nepostačoval na výkon stroje. Proto byl projekt zastaven a nedošlo k sériové výrobě.\n\n\n"}
{"id": "214220", "url": "https://cs.wikipedia.org/wiki?curid=214220", "title": "Džabal aš-Šánabí", "text": "Džabal aš-Šánabí\n\nDžabal aš-Šánabí (arabsky جبل الشعانبي) je se svou nadmořskou výškou 1544 metrů nejvyšší horou Tuniska. Nachází se asi 17 km severovýchodně od města al-Kasrajn poblíž hranic s Alžírskem a pokrývá ho borový les.\n"}
{"id": "214221", "url": "https://cs.wikipedia.org/wiki?curid=214221", "title": "Hycomat", "text": "Hycomat\n\nHycomat je poloautomatická spojka pro automobily Trabant.\n\nV únoru 1965, něco málo přes půl roku od počátku sériové výroby typu 601, se v nabídce výrobního závodu objevila varianta 601-H. Tato varianta nabízela automatizované vypínání spojky bez nutnosti sešlapovat pedál během řazení, tzv. Hycomat. Modifikace, lišící se od sériového provedení jinou řadicí pákou, jiným pedálem spojky a větším množstvím úprav pod kapotou, byla určena i na vývoz a pro invalidy.\n\nProdejní ceny v tehdejší ČSSR byly zhruba o 5–10 % vyšší, než u stejného provedení bez Hycomatu. I s automatizovanou spojkou se však jednalo o výrazně levnější automobil, než byly vozy ostatních běžných značek.\n\nZařízení pracovalo pomocí hydraulického čerpadla poháněného hřídelí procházející dutou hřídeli převodovky (čerpadlo bylo umístěno až za převodovkou a aby bylo poháněno stále, procházela převodovkou a spojkou až k motoru hřídel, která čerpadlo poháněla). Při nízkých otáčkách motoru vytvářelo čerpadlo pouze nízký tlak oleje a spojka byla rozpojená. Zvyšováním otáček motoru rostl tlak čerpadla a spojka byla postupně zapínána. Při řazení byl tento hydraulický okruh přemostěn ventilem, aby během řazení byla spojka vypnuta a bylo řadit jiný rychlostní stupeň. Ventil byl ovládán upravenou řadicí pákou, která obsahovala i spínač - při tlaku na řadicí páku v jakémkoliv směru tento spínač sepnul a ventil snížil tlak v hydraulickém systému; tím dojde k vypnutí spojky.\n\nSpojkový pedál byl upravené konstrukce a v režimu, kdy hycomat normálně pracooval, byl sešlápnut až k podlaze a zajištěn v této poloze. Při poruše bylo možné jej odjistit a jezdit jako s vozem bez Hycomatu. Bylo však potřeba vyvinout vyšší sílu na pedál, než u sériového vozu. Ve voze byly použity atypické díly jako kliková hřídel, hnací hřídel převodovky, řadicí páka, pedál spojky a některé další.\n\n"}
{"id": "214224", "url": "https://cs.wikipedia.org/wiki?curid=214224", "title": "Dračí doupě Plus", "text": "Dračí doupě Plus\n\nDračí doupě Plus (někdy též DrD+) je vyprávěcí fantasy hra na hrdiny, podobně jako Dračí doupě (DrD), vydaná nakladatelstvím Altar v roce 2004. Úspěch slavila hlavně u pokročilejších hráčů vzhledem k tomu, že má složitější a reálnější RPG systém a je zde kladeno více důrazu na hraní postavy (role-playing) než v případě DrD. Prodává se v šesti knihách (\"Příručka pro hráče\", \"Příručka Pána jeskyně\", \"Zloděj a Theurg\", \"Bojovník a Čaroděj\", \"Hraničář a Kněz\", \"Bestiář\").\n\nHru je možno hrát ve dvou a více lidech, obvykle však ve čtyřech až osmi. Jeden z hráčů musí přitom být tzv. \"Pán jeskyně\" (někdy též PJ). Většinou to bývá nejzkušenější hráč, který má přečtenou příslušnou knihu. Pán jeskyně ještě před samotnou hrou vytvoří příběh, lokace, cizí postavy, mapy, apod. Hráči si poté vytvoří postavy a popisují PJ jejich zamýšlené akce. Výsledek akcí se vyhodnotí částečně podle systému pravidel a částečně podle úvahy Pána jeskyně. Na stejném principu fungují všechny vyprávěcí RPG hry.\n\nPůvodní Dračí doupě bylo první stolní hrou na hrdiny vyšlou po pádu komunismu a získalo si velkou popularitu. Jelikož však vznikalo živelně (základní pravidla byla vytvořena bez přihlédnutí k tomu, zda je bude možno přirozeně rozšířit do pokročilejších pravidel pro mocnější postavy), obsahoval herní systém řadu problematických míst (například značný počet různých druhů hodů), která šla vyřešit jen sepsáním zcela nové hry. \n\nO toto se pokusilo Dračí Doupě Plus a později i Dračí doupě II. \"Dvojka\" šla minimalistickou cestou nízkého počtu pravidel, důrazem na příběh a řešením většiny věcí odhadem a dohodou hráčů (například zda postavám stačí den na cestu do hlavního města, nebo zda nese postava tolik věcí, aby ji to omezovalo v pohybu a boji). Proto je hra vhodná pro začátečníky a zkušenějšími hráči je kritizována.\n\nNaproti tomu Plus verze se snaží maximální počet věcí řešit přesnými pravidly, přičemž je výslovně doporučeno se od nich v méně postatných případech (kdy výsledek hodu nemá velký vliv na dobrodružství) odchýlit a postupovat odhadem a dohodou. Jde o hru určenou pro zkušenější hráče.\n\nRPG systém se, na rozdíl od Dračího doupěte, mnohem více podobá dnešním počítačovým RPG. Je zde méně kladen důraz na štěstí, ale větší na vybírání si dovedností, vlastností, vkládání bodů, ale také na hraní postavy (role-playing-game).\n\n\"Povolání\" je směřování hráčské postavy, které ovlivňuje některé její schopnosti a možnosti jejich dalšího rozvoje. Povolání jsou seřazena do knih podle obecného zaměření jimi použitých mechanismů. \"Bojovník\" a \"čaroděj\" mají představovat povolání „akční“, tedy jsou stavěna tak, aby měla hlavní slovo v boji a jejich spravování bylo přímočaré. \"Theurg\" a \"zloděj\" představují „plánovací“ povolání – lze je teoreticky rozvíjet různými směry podle přání hráče. \"Hraničář\" a \"kněz\" pak mají představovat více role-playingové postavy. Jejich rozvoj určí PJ podle toho, jak hráč svou postavu hraje a podle jejích činů, hráč se tedy konkrétními mechanismy tolik nemusí zabývat.\n\n\nRasy obývající herní svět jsou čerpány z obecného pozadí fantasy žánru. Některé původně představené Altarem (\"kroll\") byly přebrány z Dračího doupěte.\n\nČlověk – univerzální rasa\nElf – vysoká inteligence a obratnost\nTrpaslík – vysoká vůle a odolnost\nHobit – vysoké charisma a zručnost\n\nKroll – vysoká síla a vůle\nSkřet(*) – vysoké smysly a obratnost\n\nZa nasbírané zkušenosti může postava postoupit až na 21. úroveň.\n\nZkušenosti se přidělují na konci sezení, každý hráč dostane 0 až 3 body v každé z pěti kategorií: hraní postavy, řešení překážek, použití schopností, pomoc družině, přispění ke hře.\n\nBěhem postupu po úrovních si postava zvyšuje základní vlastnosti (dvě vlastnosti každou úroveň) a tím jí rostou i odvozené vlastnosti.\n\nPři počátečním generování nabývají základní vlastnosti hodnot -3 až +3 podle rasy; poté se upravují podle povolání a pohlaví. Dále si hráč může některé vlastnosti zvýšit o celkem +3 až +9. Hráč zde může upřednostnit vlastnosti před zázemím (nebo naopak); zázemí má vliv na\n\n\n\nPříručka Pána jeskyně popisuje doporučené uspořádání světa, který se skládá z následujících součástí:\n\nDíky tomu téměř nemůže nastat situace, kterou by každý Pán Jeskyně řešil jinak, jako tomu bylo v původním DrD (například hraničář snažící se číst myšlenky oživené kostry).\n\nVětšina povolání má ve své příručce část těchto informací o podstatě světa, ovšem neúplných a zdánlivě nekonzistentních s informacemi jiných povolání. \n\nJednou z hlavních novinek „Plus verze“ je sjednocený systém hodnot a bonusů. Díky tomu mají vlastnosti přímou fyzikální interpretaci: má-li jedna postava o +6 větší obratnost, než druhá, skočí dvakrát dále; se zručností o +6 větší naloví za stejný čas dvakrát více jídla nebo ošetří dvakrát více bodů zranění; s inteligencí o +6 větší vyřeší hádanku dvakrát rychleji, s vytrvalostí o +6 větší snese dvakrát více bodů únavy atd.\n\nToto je zajištěno tím, že hodnotám jednotlivých veličin, jako jsou vzdálenost, množství nebo zranění, je přiřazen tzv. \"bonus\", což je logaritmus dané hodnoty o základu dvacáta odmocnina ze deseti (takže zvýšení bonusu o +20 znamená zdesetinásobení hodnoty; zároveň to matematicky vychází že zvýšení bonusu o +6 je téměř přesně zdvojnásobení). Takto je vzdálenosti 1 metr přiřazen bonus +0, dvěma metrům +6, čtyřem metrům +12, deseti metrům +20 atd. \n\nPřevod mezi hodnotou a bonusem se provádí tabulkami na konci knihy. Tento systém umožňuje nejrůznější fyzikální výpočty provádět pohodlným sčítáním malých celých čísel, například:\n\nK bonusům se přičítá speciálně opravený hod dvěma kostkami, tzv. \"2k6+\" hod, který napodobuje normální rozdělení pravděpodobnosti a snaží se tak simulovat reálné chování přírodních jevů – např. výsledná délka skoku postavy se od \"průměrného\" výsledku postavy s danou obratností snadno může lišit o málo, ale s nepatrnou pravděpodobností může skočit i trojnásobek při mimořádném štěstí nebo naopak jen třetinu při velké smůle.\n\nCelá pravidla používají pouze čtyři druhy hodů:\n\n\n\nVšechny uvedené druhy hodů jsou speciálním případem nejobecnějšího z nich, tj. hodu na kvalitu:\n\nPán Jeskyně může zohlednit konkrétní okolnosti jakýmkoli bonusem či postihem k hodu, přičemž mnoho bonusů je uvedeno přímo v pravidlech. Postava lezoucí po římse okna si může přičíst bonus za obecnou dovednost \"Šplh a lezení\". Obecnou dovednost se může učit jakákoli postava, ale je-li dotyčný zlodějem a ovládá dovednost \"Šplhání\", může si přičíst oba bonusy.\n\nPostava odemykající zámek si může přičíst +5, má-li středně kvalitní sadu náčiní, +3 za schéma zámku a +2, má-li jen drátek. První a třetí z uvedených bonusů však nemůže použít zároveň, neboť drátek jí nedává žádnou výhodu navíc k sadě náčiní.\n\nTakto je jednotně a přehledně popsáno, jak na dovednostech postavy a okolnostech příběhu závisí šance postavy na otevření nejrůznějších zámků: u polorozpadlého zámku může \"obtížnost\" (kterou je nutno přehodit při hodu \"zručnost + 2k6+\") být třeba jen 5, zatímco u velmi kvalitního zámku 25 i více.\n"}
{"id": "214227", "url": "https://cs.wikipedia.org/wiki?curid=214227", "title": "Molokai", "text": "Molokai\n\nMolokai je pátý největší z osmi hlavních Havajských ostrovů, které se nacházejí v severovýchodní části Tichého oceánu. Žije zde asi 7 až 8 tisíc obyvatel, tento počet se mění v závislosti na turistické sezóně. Ostrov má rozlohu 673,44 km². Molokai je částí státu Havaj, který je 50. spolkovým státem Spojených států amerických.\n\nV minulosti bylo na ostrově zřízeno leprosárium, kde pomáhal i sv. Damien de Veuster.\n\n"}
{"id": "214231", "url": "https://cs.wikipedia.org/wiki?curid=214231", "title": "Lanai", "text": "Lanai\n\nLanai (známý také jako Pineapple Island – Ananasový ostrov) je šestý největší z osmi hlavních Havajských ostrovů, které se nacházejí v severovýchodní části Tichého oceánu. Žije zde asi 3100 obyvatel a ostrov má rozlohu 363,97 km². Lanai je částí státu Havaj, který je 50. spolkovým státem Spojených států amerických.\n"}
{"id": "214233", "url": "https://cs.wikipedia.org/wiki?curid=214233", "title": "Baltazar Fontana", "text": "Baltazar Fontana\n\nBaltazar Fontana nebo také Baldassare Fontana (26. červen 1661 v Chiassu – 6. říjen 1733 tamtéž) byl italský barokní sochař a štukatér působící na Moravě, v Polsku a v Itálii.\n\nVytvořil velké množství cenných barokních štukových interiérů. Na mnoha zakázkách spolupracoval se svým bratrem Francescem a malířem Paolem Paganim. V jeho dílně se vystřídal široký okruh umělců, většina dnes zůstává neznámá, protože Fontana všechny zakázky vedl na své jméno. Jeho dílo ovlivnilo mnoho dalších moravských a polských umělců, například Filipa Sattlera. Fontana je pochován v kostele svatého Víta (San Vitale) v Chiassu (dnešní Švýcarsko).\n\n\n"}
{"id": "214234", "url": "https://cs.wikipedia.org/wiki?curid=214234", "title": "Tomaševič I-110", "text": "Tomaševič I-110\n\nTomaševič I-110 byl prototyp sovětského těžkého stíhacího bombardéru s dlouhým doletem z druhé světové války. Prototyp stroje vznikl roku 1942 v konstrukční dílně D. L. Tomaševiče, který byl jako údajný nepřítel sovětského lidu pod dozorem NKVD. Úkolem konstruktérů bylo vytvoření stroje s dobrou výzbrojí, pasívní ochranou a jednoduchou konstrukcí, která by umožňovala výrobu nekvalifikovanou pracovní silou. To vše se podařilo splnit, ovšem nedostávalo se požadovaných motorů M-107P, se kterými bylo počítáno a které se stále ještě sériově nevyráběly. A tak tento nadějný stroj zůstal pouze ve stadiu prototypu, i když státní zkoušky roku 1943 dopadly dobře.\n\n\n"}
{"id": "214236", "url": "https://cs.wikipedia.org/wiki?curid=214236", "title": "Liturgický jazyk", "text": "Liturgický jazyk\n\nLiturgickým jazykem se nazývá jazyk, v němž jsou nebo byly konány náboženské obřady. Tento jazyk se může též zcela odlišovat od jazyka používaného v běžném životě či v nekultické náboženské praxi. Tak byla například po staletí liturgickým jazykem římskokatolické církve latina, byť byla většině věřících nesrozumitelná a byť v kázání a mimoliturgické modlitbě převažovalo užívání národních jazyků.\n\nTypickými příklady liturgických jazyků jsou v křesťanství latina a řečtina, v islámu koránská arabština, v buddhismu sanskrt a páli.\n"}
{"id": "214239", "url": "https://cs.wikipedia.org/wiki?curid=214239", "title": "Niihau", "text": "Niihau\n\nNiihau (zvaný také jako Forbidden Isle – Zakázaný ostrov) je nejmenší obydlený ostrov z osmi hlavních Havajských ostrovů, které se nacházejí v severovýchodní části Tichého oceánu. Žije zde asi 170 obyvatel (odhad z roku 2010) a ostrov má rozlohu 181,04 km². Niihau je částí státu Havaj, který je 50. spolkovým státem Spojených států amerických.\n\nOstrov Niihau patří ke geologicky nejstarším částem havajského řetězce. Na rozdíl od ostatních havajských ostrovů je jeho povrch relativně plochý (nejvyšší vrchol Paniau má 390 metrů nad mořem) a vyprahlý (Niihau leží ve srážkovém stínu). Proto zde nad rostlinnou výrobou převládá živočišná – chov ovcí a koní, rybolov a sběr mořských mušlí. Na ostrově leží největší havajská jezera Halulu a Halali‘i, která ale často vysychají. Niihau nemá přirozený přístav. Jedinou obcí je Pu‘uwai, kde žije většina obyvatel. K Niihau patří také malý neobydlený ostrov Lehua, ležící 2 km od nejsevernějšího výběžku Niihau.\n\nOstrov původně ovládali místní náčelníci, v 18. století byl připojen k sousednímu Kauai a spolu s ním se roku 1810 stal součástí Havajského království. V roce 1863 ostrov koupila Elisabeth Sinclairová-Robinsonová od havajského panovníka Lota Kamehamehy za pouhých 10 000 dolarů do osobního vlastnictví. Majitelé ostrova v roce 1915 vydali zákaz vstupu cizích osob na Niihau, aby uchovali zdejší tradiční způsob života (výjimku mohli dostat čas od času jen nejbližší příbuzní ostrovanů). \n\nV roce 1941 po útoku na Pearl Harbour na ostrově nouzově přistál japonský pilot Šigenoru Nišikaiči a pokusil se jej zabrat pro Japonsko. Dostal se při tom do konfliktu s místním domorodcem Benem Kanehele. Miloslav Stingl tento incident popisuje: \"\"Císařův voják se opravdu rozzlobil a vystřelil z bezprostřední blízkosti do neposlušného ostrovana. Zasáhl ho do stehna. Polynésan však stále nic! Pilot vystřelil tedy znovu a poranil Kaneheleho ve slabinách. Třetí ranou pak zasáhl žaludek tohoto muže. A teprve teď začal Havajec reagovat. Uchopil, sám velmi těžce raněný, letce za nohu a šíji a vší silou jím uhodil o kamennou zeď, která v tomto místě stála. Pilot na místě zemřel. A Kanehele? Dříve než bolestí omdlel, stačil ještě nebožtíkovi na vysvětlenou říci: \"Nikdy nestřílej na Havajce více než dvakrát, potřetí by se mohl naštvat!\" I když Kanehele použil trochu jiný, velice nespisovný výraz, který zde nemohu opakovat, přesto svým velkolepým výrokem vstoupil do historie.\"\"\n\nV roce 1944 navrhl americký prezident Franklin Delano Roosevelt, že by se pokojný a izolovaný ostrov mohl stát hlavním sídlem Organizace spojených národů, ale nápad samozřejmě neprošel. V důsledku izolace nejsou na ostrově dodnes automobily, televizory, střelné zbraně, neprodává se alkohol, není zde ani metr zpevněné cesty, elektřina se získává pouze ze Slunce, není zde lékař ani policista. Od roku 1987 je dovoleno malým skupinám turistů dopravit se na ostrov helikoptérou z Kauai pod podmínkou, že se do večera vrátí, že nebudou používat fotoaparáty, tranzistory, mobilní telefony apod. a že se nepokusí kontaktovat ostrovany.\n\nNiihau obývají téměř výhradně čistokrevní Havajci. Jde o nejstarší vlnu osídlení sousostroví, používající archaický dialekt, v němž se na rozdíl od spisovné havajštiny vyskytují hlásky \"t\" a \"r\". Mají svérázný folklor, zejména hudbu, také tradiční věnce lei se zde nevyrábějí z květin, ale z mušlí. Podle všeho počet obyvatel nikdy nepřesahoval 350 osob (víc nemůže neúrodný ostrov uživit), ale v současné době se Niihau vylidňuje, jak hlavně mladí lidé odcházejí za lehčím životem do měst. Patriarchální, konzervativní způsob života se projevuje i v politice: na rozdíl od ostatní Havaje, která je liberální a kosmopolitní, na Niihau ve volbách vždy drtivě vítězí republikáni. Miloslav Stingl píše: \"\"Zakázaný ostrov Niihau chrání své tajemství dokonale a vytrvale. Přitom je to tajemství, které by mělo být každému srozumitelné. Spočívá v jediné věci: ve věrnosti svým tradicím, svým obyčejům, svému jazyku, svému způsobu života. A tohle tajemství, to by mohli od niihauských Havajců převzít i obyvatelé některých jiných, pokročilejších zemí. Poněvadž zajisté není opravdovější věrnosti nežli věrnost sobě samému.\"\"\n\n\n"}
{"id": "214244", "url": "https://cs.wikipedia.org/wiki?curid=214244", "title": "Chöch chot", "text": "Chöch chot\n\nChöch chot (mongolsky , \"Хөх хот\" [Chöch chot], čínsky 呼和浩特, pchin-jin \"Hohhot, Hūhéhàotè\", český přepis \"Chu-che-chao-tche)\" neboli „Modré město“, je městská prefektura a hlavní město Vnitřního Mongolska, autonomní oblasti Čínské lidové republiky. V roce 2004 mělo Chöch chot přibližně 1 520 000 obyvatel.\n\nChöch chot leží ve středu jižní části Vnitřního Mongolska. Obklopují jej „Velké zelené hory“. Město leží na železniční trati Peking – Pao-tchou. Železnice spojuje Chöch chot i s Ulán chotem, Šilin chotem a Chajlarem. U města leží mezinárodní letiště (kód IATA HET), s pravidelnými lety do Ulánbátaru ve Státě Mongolsko. V Chöch chotu je několik univerzit a museum Vnitřního Mongolska. Většina obyvatel jsou Číňané. Mongolové tvoří jen okolo 10% populace. Žijí zde i Chuejové, Mandžuové a Korejci.\n\nChöch chot bylo založeno okolo roku 1580 Altan chánem. Původní čínský název byl (歸綏, pchin-jin \"Guīsuī\"). Chöch chot bylo hlavním městem provincie Sui-jüan. V roce 1947 se stalo hlavním městem autonomní oblasti Vnitřní Mongolsko.\n\n"}
{"id": "214245", "url": "https://cs.wikipedia.org/wiki?curid=214245", "title": "Premier League 2006/07", "text": "Premier League 2006/07\n\nPremier League 2006/07 probíhala v Anglii od 19. srpna 2006 do 13. května 2007. Titul anglického mistra získal Manchester United. Sestoupily týmy Sheffield United, Charlton Athletic a Watford.\n\n"}
{"id": "214248", "url": "https://cs.wikipedia.org/wiki?curid=214248", "title": "Seznam kancléřů Rakouska", "text": "Seznam kancléřů Rakouska\n\nSeznam kancléřů Rakouska představuje chronologický přehled osob, které zastávaly úřad spolkového kancléře (\"Bundeskanzler\"). Kancléř je hlavou vlády. Ačkoli se jedná o systém tzv. prvního mezi rovnými, a všichni členové spolkového kabinetu jsou si rovni, má kancléř přesto největší politický vliv a fakticky je vůdcem výkonné moci. \n"}
{"id": "214253", "url": "https://cs.wikipedia.org/wiki?curid=214253", "title": "Arisbé", "text": "Arisbé\n\nArisbé (latinsky \"Arisbe\") je v řecké mytologii dcera věštce Meropa. \n\nJejí sestrou byla Kleité, manželka krále Dolionů Kyzika. Právě v den její svatby se stalo neštěstí – Argonauti, kteří ten den z jejich ostrova odpluli, byli bouří a větrem zahnáni zpět k jeho břehům. V noční tmě se pustili netušíc do boje s Doliony, mnohé z nich pobili a krále Kyzika zabil sám Iásón svým šípem. Když za ranního rozbřesku zjistili, že bojovali se svými přáteli, nastalo veliké truchlení. Králova novomanželka Kleité žalem zešílela \na oběsila se. \n\nArisbé se později stala první manželkou trojského krále Priama a porodila mu syna Aisaka. Ten měl věštecké vlohy po svém dědovi, předpověděl, že Paris se stane příčinou zkázy Tróje, jeho varování však nebylo vyslyšeno.\n\nKrál Priamos se oženil podruhé s Hekabou, která mu dala 19 synů (dohromady i od jiných žen měl král všech synů padesát), nejznámější z nich jsou Hektór a Paris. \n\n"}
{"id": "214255", "url": "https://cs.wikipedia.org/wiki?curid=214255", "title": "Administrativní dělení Faerských ostrovů", "text": "Administrativní dělení Faerských ostrovů\n\nFaerské ostrovy jsou autonomním ostrovním územím Dánského království. Na rozdíl od pevninského Dánska nejsou Faerské ostrovy součástí Evropské unie.\n\nAdminisrativní dělení Faerských ostrovů má tři úrovně:\n\nVolební okrsky kopírovaly kraje až na výjimku kraje a ostrova Streymoy, který je rozdělen na Norðstreymoy (Severní Streymoy) a Suðurstreymoy (Jižní Streymoy). Dnes mají Faerské ostrovy jen jeden volební okrsek.\n\nOd 1. ledna 2005 se Faerské ostrovy skládají z 34 obcí. Před tímto datem jich bylo 48. Dnešních 34 vzniklo sloučením některých menších.\n"}
{"id": "214256", "url": "https://cs.wikipedia.org/wiki?curid=214256", "title": "Anténór", "text": "Anténór\n\nAnténór (řecky Αντήνωρ, latinsky \"Antenor\") je v řecké mytologii znám jako rádce trojského krále. \n\nByl velmožem či šlechticem, vznešený Trójan, který ctil právo a spravedlnost. Snahu o jejich zachování vyvíjel i v těžké době, kdy princ Paris unesl Helenu, manželku spartského krále Meneláa. Řekové na přání Meneláa hodlali tuto urážku splatit válkou proti Tróji. Král Agamemnón však chtěl ještě udělat pokus o smír a do Tróje poslal vyjednávače, ithackého krále Odyssea a Meneláa. Ti měli žádat krále Priama o vrácení Heleny a náhradu škody. Paris ani ostatní Trójané však na tento návrh nepřistoupili. \n\nV této záležitosti se angažoval velmi usilovně Anténór a důrazně žádal Trójany, aby požadavky Řeků splnili a tím odvrátili hrozbu velké ničivé války. Byl to také on, kdo u sebe ubytoval oba řecké vyjednávače. \n\nJeho všechny snahy byly marné, jeho moudré naléhání nebylo vyslyšeno. Tak začala trojská válka dlouhá deset let, na jejím konci bylo úplné vyplenění a zničení hrdého města Trója. \n\n"}
{"id": "214265", "url": "https://cs.wikipedia.org/wiki?curid=214265", "title": "Acrocanthosaurus", "text": "Acrocanthosaurus\n\nAcrocanthosaurus („ještěr s vysokými trny“) byl obří, asi 11,5 až 12 metrů dlouhý a kolem 3,5 až 7 tun vážící masožravý dinosaurus (teropod) z čeledi Carcharodontosauridae. Hmotnost největšího známého exempláře byla v roce 2009 odhadnuta zhruba na 6177 kilogramů. Jeho lebka dosahovala maximální délky kolem 130 cm. Žil zhruba před 116 až 110 milióny let (spodní křída, věk apt až alb) na území dnešního Texasu, Oklahomy, Arkansasu a snad i Marylandu (USA).\n\nRod \"Acrocanthosaurus\" disponoval stavbou těla typickou pro infrařád Carnosauria: měl velkou, otvory odlehčenou lebku, silné, ale krátké přední končetiny s třemi prsty, dlouhé zadní končetiny a dlouhý ocas. Jeho krk byl pravděpodobně držený více vodorovně než u jiných teropodů. Páteřní obratle měly značně prodloužené trnové výběžky, přičemž nejdelší se nacházely nad bedry (podobně prodloužené trny obratlů nacházíme u mnoha jiných dinosaurů, např. \"Suchomimus\", nebo ještě výraznější u rodů \"Spinosaurus\" a \"Ouranosaurus\").\n\nÚčel prodloužených obratlových trnů není dosud uspokojivě vysvětlen. Nejčastěji se předpokládá, že sloužily jako opora kožené plachty, která pomáhala při termoregulaci, vnitrodruhové komunikaci a nebo ji samci využívali při pářícím chování (lákání samic). Další názory uvažují o použití na skladování tuku, případně na uchycení páteřního svalstva (v tom případě by nešlo o plachtu, ale spíše o jakýsi \"masitý\" hrb).\n\nKlasifikace akrokantosaura je problematická. Původně byl zařazený do čeledi Allosauridae, později se však většina vědců přiklonila k názoru, že byl zástupcem čeledi Carcharodontosauridae, kam spadaly mnohé formy, patřící mezi největší suchozemské dravce všech dob (např. jihoamerický \"Giganotosaurus\").\n\nZnámé série stop od říčky Paluxy (u města Glen Rose v Texasu) zřejmě patří právě akrokantosaurovi. Série stop naznačují, že tu tento velký dravec asi před 110 miliony let pronásledoval sauropodní dinosaury, kteří zřejmě byli jeho občasnou kořistí. Podobné série stop velkého teropoda ze stejného období byly v říjnu roku 2011 ohlášeny také z Arkansasu.\n\nAkrokantosauři byli dominantními predátory a mohli se živit širokou škálou živočichů - mezi nimi například i mláďaty nebo starými a nemocnými jedinci obřích sauropodů druhu \"Sauroposeidon proteles\".\n\n\n"}
{"id": "214274", "url": "https://cs.wikipedia.org/wiki?curid=214274", "title": "Miloš Štědroň", "text": "Miloš Štědroň\n\nMiloš Štědroň (* 9. února 1942 Brno) je český hudební skladatel, hudební vědec a pedagog.\n\nMiloš Štědroň se narodil 9. února 1942 v Brně v hudbymilovné rodině. Matka byla učitelka hudby, otec hudebník, strýcové Vladimír Štědroň skladatel, Bohumír Štědroň muzikolog a Jan Štědroň houslista.\n\nMaturoval na Jedenáctileté střední škole v Brně na ulici Tábor. V letech 1959 až 1964 studoval muzikologii a bohemistiku na Filosofické fakultě University J. E. Purkyně v Brně. Současně od roku 1963 pracoval jako asistent v hudebně historickém oddělení Moravského muzea, kde také vedl Malé divadlo hudby. V letech 1965 až 1970 pokračoval studiem skladby a hudební teorie na Janáčkově akademii múzických umění u Aloise Piňose, Miloslava Ištvana, Ctirada Kohoutka a Jana Kapra. V té době začal i se skladatelskou činností.\n\nKompoziční vzdělání si doplnil v letech 1970 až 1972 postgraduálním studiem experimentální a elektroakustické hudby na Janáčkově akademii múzických umění a studijními pobyty v Darmstadtu (1966), Belgii, Nizozemí (1964), Německu (stipendium města Mnichova 1988–89) a ve Vídni. Roku 1972 získal místo na Ústavu hudební vědy Filosofické fakulty UJEP. Roku 1978 získal titul kandidáta věd, roku 1988 se habilitoval jako docent a v roce 1994 byl na již přejmenované Masarykově univerzitě jmenován profesorem. Teorii skladby a další předměty vyučuje také na Janáčkově akademii múzických umění.\n\nMiloš Štědroň je členem vědeckých a uměleckých rad a oborových rad pro doktorské studium na MU Brno, JAMU a UP Olomouc, oponentem habilitačních a profesorských jmenovacích řízení, posuzovatelem projektů pro grantové agentury, členem Leoš Janáček Gesellschaft Zürich. Byl také členem správní rady Nadace Český hudební fond v Praze. V letech 1998–2000 působil jako proděkan pro vědu a výzkum FF MU.\n\nZajímavostí je, že od roku 1960 žije jako vegetarián.\n\nZpočátku se Štědroň věnoval spíše hudební teorii a historii. Kompozice začala převažovat v polovině 70. let.\n\nJádro muzikologického zájmu Miloše Štědroně představuje hudba 20. století (např. Leoš Janáček) a epoch renesance, manýrismu a baroka. Napsal řadu kritických předmluv k vydáním Janáčkových děl a přes 60 statí a studií o Janáčkovi. Publikoval také velké množství statí a studií o soudobé hudbě, např. monografii o Josefu Bergovi. Věnuje se i editorské činnosti a rekonstrukci starých děl. Je tvůrcem řady rozhlasových pořadů, televizních scénářů, sleevenotes gramofonových desek a bookletů ke kompaktním diskům.\n\n\nŠtědroň komponuje orchestrální, komorní a vokální koncertní skladby a hudbu pro lidové nástroje. Pracuje s hudbou starých slohů, které systémově propojuje se soudobým hudebním uměním. Používá metody koláže, montáže a prostředky vedoucí k banalizaci, zcizení až po uměleckou parodii. V jeho díle převažuje komorní hudba. Řada skladeb je inspirována lidovou hudbou a v instrumentaci využívá i netradiční nástroje. Štědroň spolupracuje např. se soubory Due Boemi nebo Středoevropský soubor bicích nástrojů DAMA DAMA. Pracoval na fragmentech Janáčkových nedokončených děl, která spolu s Leošem Faltusem připravili k realizaci a ke kritickému notovému vydání (symfonie \"Dunaj\", houslový koncert \"Putování dušičky\", autografní skica 2. smyčcového kvartetu \"Listy důvěrné\").\n\nDlouhodobě spolupracoval s Divadlem na provázku (později Husa na provázku). Napsal desítky hudebních doprovodů k činohrám a filmům.\n\n\n\n\n\n\n\n\n\n\nZa svoji kompoziční tvorbu získal řadu ocenění:\n\n"}
{"id": "214287", "url": "https://cs.wikipedia.org/wiki?curid=214287", "title": "Železniční trať Bosanski Šamac – Sarajevo", "text": "Železniční trať Bosanski Šamac – Sarajevo\n\nŽelezniční trať Bosanski Šamac–Sarajevo byla vybudována v dobách druhé světové války a otevřena již v dobách socialistické Jugoslávie roku 1947.\n\nV údolí řeky Bosny existovala od konce 19. století úzkorozchodná trať. \n\nVýstavbu trati předvídal první pětiletý plán; po jejím dokončení bylo možné díky lepším přepravním kapacitám v údolí řeky Bosny zmodernizovat a rozšířit průmysl a tím dosáhnout cílů plánu. Velmi rychle se podařilo vypracovat projekt nové trati; byly využity původní dokumenty (projekt trati s normálním rozchodem kolejí do Doboje vznikl v roce 1912 a projekt jejího prodloužení do Sarajeva byl připraven těsně před začátkem války).\n\nTrať se stala zajímavou především tím, že ji nebudovala konkrétní stavební firma, ale dobrovolníci z řad jugoslávské mládeže. Pod hesly (My stavíme trať – trať staví nás) či (Šamac–Sarajevo, to je naše meta, vybudovat trať ještě tohoto roku) pracovaly pouze s lopatami a krumpáči statisíce lidí z celé bývalé Jugoslávie, i z některých zemí v zahraničí. Výstavba trati se stala věcí socialismu a tehdejší propagandy. Stavba této trati dokonce inspirovala vznik jedné trati na Slovensku. O trati byla složena i píseň a v roce 1949 natočen i film. \n\nStavební práce na trati byly zahájeny 1. dubna 1947 za přítomnosti tehdejšího ministra dopravy Jugoslávie Todora Vujasinoviće. Mezi větší objekty, které musely být pro potřebu trati vybudovány, byly např. most přes řeku Sávu, tunel Vranduk, dále pak osm delších i kratších tunelů které mají celkovou délku přes 2 kilometry. \n\nTrať byla slavnostně otevřena na podzim 1947. Stavební práce trvaly pouhých 7 měsíců. První vlak po trati projel 18. listopadu 1947.Kromě položených kolejí bylo součástí trati dalších 110 objektů. Původní termín předání trati do užívání byl červen 1948.\n\nSlavnostního aktu se v Sarajevu účastnily tisíce lidí a hlava státu Josip Broz Tito. Spolu s tratí byla zprovozněna i nová železniční stanice v Sarajevu. Ve svém projevu při otevření Tito uvedl, že práce dobrovolnických brigád by měla být ukázkou jak má do budoucna fungovat celá země. První vlak po trati projel v dne 16. listopadu 1947.\n\nStavebních prací se zúčastnilo dohromady 217 234 lidí ze 42 zemí. Celá trať měří 239 km.\n\nPro potřebu jugoslávského těžkého průmyslu byla později z tratě vybudována odbočka, která vedla z nádraží v Podlugovech do stanice Droškovac.\n\nTrať byla modernizována v 70. letech 20. století v úseku mezi městy Doboj a Zenica. Vzhledem k špatnému technickému stavu byla na trati po dlouhou dobu cestovní rychlost různými způsoby snižována a pohybovala se i na hodnotě 40 km/h. \n\n\n\n"}
{"id": "214289", "url": "https://cs.wikipedia.org/wiki?curid=214289", "title": "Maršál a špión", "text": "Maršál a špión\n\nMaršál a špión je dnes již klasická desková hra pro dva hráče, kterou v 80. letech 20. století vydal JAVOZ Jablonec nad Nisou v edici PaN (papír a nápad) a v roce 2007 firma Dino. Jedná se o českou variantu hry známé v zahraničí pod názvem Stratego.\n\nKaždý hráč disponuje armádou čítající 40 jednotek. Ty na začátku hry hráči rozmístí na protilehlých stranách hracího plánu. Oba sice disponují stejnými jednotkami, jejich postavení však není pevně dané, ale závisí čistě na úvaze hráče. Navíc, a v tom spočívá hlavní kouzlo hry, je hodnota kamene protivníkovi skryta.\n\nCílem hry je najít a zneškodnit protivníkův prapor. Kameny se pohybují po plánu většinou o jedno pole. Vstoupí-li kámen na pole obsazené protivníkovým, podívá se na jeho hodnotu a je-li nižší než hodnota jeho kamene, vyřadí tento ze hry. V opačném případě je nucen vyřadit ze hry kámen vlastní, při remíze jdou ze hry oba kameny.\n\nHra spojuje starou indickou hru v češtině známou pod názvem Džungle se zcela novou myšlenkou, kterou je protivníkovi utajená hodnota figur. Poprvé se objevuje ve hře L´Ataque v roce 1905, v následujících letech vychází pod různými názvy, od 30. let 20. století pak jako Stratego.\n\n"}
{"id": "214290", "url": "https://cs.wikipedia.org/wiki?curid=214290", "title": "Schwarzenberský plavební kanál", "text": "Schwarzenberský plavební kanál\n\nSchwarzenberský plavební kanál (dříve Schwarzenberský průplav) je vodní kanál na Šumavě spojující jeden z přítoků Studené Vltavy a rakouskou řeku Große Mühl, přítok Dunaje, čímž propojuje úmoří Severního a Černého moře. Byl vystavěn na žádost knížete Jana Nepomuka I. ze Schwarzenbergu pod vedením Josefa Rosenauera. Celková délka kanálu činí 44 km, přičemž v blízkosti osady Jelení vede tunelem dlouhým asi 400 m.\n\nKanál sloužil k plavení dříví od roku 1793 do roku 1962, tedy téměř 170 let, a v době předválečné patřil mezi největší chlouby schwarzenberských panství. V období komunismu se však kanál neudržoval a na mnoha úsecích byl zanešen a poničen. V současnosti je zrekonstruováno na 15 km z původní délky a dané části jsou prohlášeny technickými památkami. Vedle tohoto kanálu existuje na Šumavě ještě druhá menší vodní cesta financovaná Schwarzenbergy – Vchynicko-tetovský kanál, jehož stavby se taktéž zhostil Josef Rosenauer.\n\nPodél toku Schwarzenberského kanálu vede několik pěších a cyklistických tras. V oblasti, kde protéká tunelem u obce Jelení, je krátká část nejstarší turistické trasy na Šumavě – Medvědí stezky.\n\nKanál začíná na severním svahu Třístoličníku v nadmořské výšce 916 metrů. Celkový spád je 255 m.\n\nK zadržení vody a jejímu následnému řízenému upouštění do kanálu slouží Plešné jezero ležící severovýchodně od vrcholu Plechý (1378 m n. m.). Kvůli tomu musela projít úpravou čelní moréna jezera, do niž bylo zabudováno stavidlo. Vlivem těchto úprav stoupla hladina vody v jezeře o tři metry. Lesník a posléze ředitel lesnické školy v Táboře František Lysý ve svém díle \"Z šumavských lesů\" uvádí, že při vytažení stavidla o 45 centimetrů umožňoval proud vytékající vody plavit dříví 60 hodin. Pokud ovšem byla výpust vytažena pouze do výšky 10 centimetrů, mohlo plavení dřeva probíhat po dobu 250 hodin. Současně pisatel upozorňuje na dolní část skluzu, kde plavící se kusy dřeva nabíraly rychlost a při cestě korytem efektně rozstříkávaly kolem sebe vějířovitě vodu.\n\n\nSpojení dvou evropských úmoří navrhl poprvé císař římský a král český Karel IV. Již v době jeho vlády měly údajně začít první práce na uskutečnění tohoto gigantického plánu, stopy po výkopech se prý daly najít ještě v 16. století.\n\nSchwarzenberský kanál byl vystavěn ve dvou etapách v letech 1789 až 1822 podle projektu inženýra Josefa Rosenauera (1735–1804) v části Šumavy, jež byla v oné době majetkem knížat ze schwarzenberské primogenitury.\n\nStavbu zahájil kníže Jan Nepomuk I., avšak dokončena byla až v době vlády Josefa II. ze Schwarzenbergu. Jeho cílem bylo umožnit dopravu polen dřeva o délce do 1 metru z nepřístupných oblastí na severních úbočích Šumavy v povodí Vltavy přes hlavní evropské rozvodí u bývalé osady Růžový Vrch (\"Rosenhügel\") v revíru Svatý Tomáš k řece Große Mühl a po ní k Dunaji, aby bylo palivovým dřívím zásobováno císařské hlavní město Vídeň. Celkem bylo během sta let tzv. „\"zlatých časů\"“ plavení dříví v letech 1793–1892 dopraveno ze Šumavy do Vídně téměř 8 milionů krychlových metrů palivového dřeva. Za zásluhy o zásobování Vídně dřevem byl později Josef Rosenauer jmenován čestným občanem města Vídně.\n\nV důsledku splavnění kanálu stoupla výrazně cena šumavského dřeva; uvádí se, že to mělo za následek rozsáhlý úpadek šumavských sklářských hutí. S tímto názorem o podílu Schwarzenberského plavebního kanálu lze ovšem diskutovat. Právě se vznikem kanálu jde naopak spojit například vznik nové huti v Josefově Dole (1822–1894), která využívala odpadové dřevo, které nebylo vhodné na plavbu na velké vzdálenosti. To bylo plaveno po Schwarzenberském plavebním kanálu ke sklárně. Další sklářskou osadou na břehu Schwarzenberského plavebního kanálu byl Sonnenwald, v Horních Rakousích na území kláštera Schlägl (sklářská huť byla založena již v roce 1751, jen v roce 1854 zde bylo vyrobeno 33 tun skla, sklárna byla zrušena v prosinci 1900).\nSchwarzenberský kanál, jehož délka je více než 50 km, byl budován ve dvou etapách. Cílem první etapy (1789–1793) bylo postavit zařízení, které by napomohlo lepšímu zásobování Vídně palivovým dřevem. Autorovi projektu, lesnímu inženýrovi Josefu Rosenauerovi se podařilo mistrně propojit několik šumavských potoků pomoci umělého koryta v případě potřeby zásobovaného vodou z pomocných rybníčků a z Plešného jezera. Kanál v mnoha místech téměř kopíruje vrstevnici (průměrný spád 2,5 promile, tzn. 2,5 mm na metr délky) a jednou překonává přírodní překážku 389 m dlouhým tunelem (tunel byl původně delší než 400 m, zkrácen byl při úpravě kanálu pro plavbu dlouhého dřeva). Stavba splnila svůj účel – dřevo bylo možné dopravit vodní cestou ze Šumavy do Vídně za 8 dní. Druhá etapa výstavby proběhla v letech 1821–1822 pod vedením inženýrů Falty a Krause. Stavěl se tzv. „nový kanál\" tj. část stavby pokračující za tunelem na Jeleních Vrších (Jelení) až k bavorské hranici u potoka Světlá voda (\"Lichtwasser\").\n\nKdyž počátkem 19. století nebyl dostatek dřeva pro plavbu pro Vídeň v tzv. „kanálových lesích“, tzn. lesích nad plavebním kanálem, bylo třeba ke kanálu dopravit dřevo i z dalšího schwarzenberského panství Vimperk. Dřevo se plavilo po Vltavě až k osadě Hory (\"Spitzbergen\"), zde se vytahovalo a na povozech se vozilo na břeh kanálu v lokalitě zvané dnes u Klápy, aby bylo plaveno dále po kanále. V roce 1806 nechal majitel panství Josef II. kníže ze Schwarzenbergu postavit novou cestu od hrablí u osady Hory ke kanálu.\n\nV druhé polovině devatenáctého století klesal odbyt palivového dříví, zároveň však stoupl zájem o užitkové dříví. V souvislosti s tím byla roku 1887 upravena horní část kanálu, aby v něm bylo možné plavit kmeny, a byl postaven tzv. Želnavský smyk (\"Hefenkriegbach-Riese\"), který propojil plavební kanál s Vltavou.\nDíky Želnavskému smyku žil kanál ještě dlouho po ukončení tzv. vídeňské plavby. Smyk původně dlouhý 3,8 km je obložen ve dně i na stěnách kamennými deskami. Směr dopravy se obrátil. Význam smyku se zvýšil v roce 1892, kdy byla prodloužena do Želnavy (dnešní stanice Nová Pec) železnice z Českých Budějovic. V dolní části smyku bylo postaveno rozsáhlé překladiště, které umožňovalo nakládat na vagony dříví, které připlulo po Vltavě i po Želnavském smyku. V roce 1911 byla prodloužena železnice přes Černý Kříž do Nového Údolí a do Bavorského království. Pak bylo možné jednoduše dopravovat dříví plavené po Schwarzenberském kanálu nejen do královského hlavního města Prahy a dále k severu, například do Hamburku, ale také směrem k jihu, do Bavorska.\n\nV roce 1926, vzhledem k tomu, že stav dělníků nestačil pro práci v lese a na skladě, byl na překladišti v Želnavě postaven jeřáb o denním výkonu 600 m k vytahování dříví z kanálu. O tři roky později došlo při vichřici ke zřícení jeřábu, musel tedy být nahrazen jeřábem novým. K překladišti gravitovalo v té době 30 – 35 tisíc m dřevní hmoty, z toho asi polovina kmenového, druhá polovina rovnaného.\n\nPoslední plavba na české straně proběhla v roce 1962. Přestože byl kanál veden na seznamu technických památek, kanál v období komunismu významně upadal a na mnoha místech byl zanesen, zcela zničen, nebo pohlcen okolní přírodou.\n\nVeškeré konzervační práce tak do pádu Železné opony roku 1989 podnikali výlučně místní obyvatelé a lesníci, kteří se při 200. výročí položení základního kamene kanálu sdružili v tzv. \"Bratrstvo Schwarzenberského plavebního kanálu\" pod vedením Josefa Rolínka. Mimo jiné pak v roce 1991 došlo ze zcela soukromé iniciativy i ke znovuobjevení úseku kanálu při potoce Ježová.\n\nNa všechny tyto práce bylo navázáno v roce 1995 první velkou záchranou prací pod vedením Lesů České republiky a následně v roce 1996 studenty z České zemědělské univerzity v Praze. V současnosti je zrekonstruováno na 15 km kanálu z původních 44 km. Jedná se o cca 11 km dlouhý úsek mezi Jeleními Vrchy a odbočením Želnavského smyku, dále 1,8 km dlouhý úsek od bavorských hranic po Stocký (Ježový) potok, a konečně úsek mezi hraničním potokem Ježová (\"Iglbach\") a hlavním evropským rozvodím v bývalé osadě Růžový Vrch dlouhý cca 2,5 km.\n\nPrvní turistická sezóna proběhla v roce 1998 a roku 1999 i první \"slavnost Schwarzenberského kanálu\". Od roku 1997 pak na kanálu každoročně probíhá \"Setkání s tradicí na Schwarzenberském plavebním kanálu\", který je spolufinancován českými, rakouskými a evropskými společnostmi a nadacemi.\n\nJedno muzeum Schwarzenberského plavebního kanálu se nachází v obci Chvalšiny, rodišti stavitele kanálu Josefa Rosenauera, druhé pak přímo v osadě Jelení Vrchy, v domě čp. 13, na hranici starého a nového kanálu.\n\n\n"}
{"id": "214292", "url": "https://cs.wikipedia.org/wiki?curid=214292", "title": "Entrefilet", "text": "Entrefilet\n\nEntrefilet (z franc. \"entre\" – mezi a \"filet\" – tenká čára, nitka tedy něco jako \"mezičárník\") je krátký článek v novinách, od zbytku textu oddělený z obou stran čarou, podobný například fejetonu či rozhlásku. Jeho cílem je upoutat pozornost a autor se pod něj většinou nepodepisuje.\n\nObjevovat se začal v 19. stol. jako prostý mezičlánek obsahující většinou úřední sdělení vlády, až později se stal publicistickou stylisticky přitažlivou poznámkou, která se beletristickým podáním blíží prozaickým uměleckým útvarům, s častým charakterem glosy či komentáře a hodnotícím prvkem.\n\n"}
{"id": "214309", "url": "https://cs.wikipedia.org/wiki?curid=214309", "title": "Komentář", "text": "Komentář\n\nKomentář (z lat. \"commentarius\" – deník, záznam) je informace o textu literárního díla a o textologově práci. Obsahuje vysvětlivky, jejichž úkolem je objasnit souvislosti, narážky, historické okolnosti, vztahy a jiné nejasnosti. Komentář je nedílnou součástí vědeckých textů, zatímco u čtenářských vydání obsahuje pouze základní informace.\n\nKomentář se skládá z různých věcných, odborných, osobních a podobných vysvětlivek, dále edičních poznámek, jenž obsahují literárně–historické údaje ukazující vznik a případný vývoj a proměnu vydávaného literárního díla (textu), také textologických údajů jako je popis textologovy práce s textem, odůvodnění výběru a charakteristiku práce s výchozím textem a úprav při tvorbě textu kanonického, a kritického aparátu, což je především seznam \"různočtení\", tedy snaha o vysvětlení původní autorovy myšlenky a záměru u pasáží, kde není původ nebo význam jednoznačný.\n\nPoměrně specifickým a samostatným literárním útvarem jsou komentáře zákonů, které podrobně rozebírají jejich jednotlivá ustanovení.\n\nKomentář reaguje na zpravodajské informace. Ty jsou uvedeny v úvodu, následuje stať, kde je osvětlení informací a prezentace vlastních názorů. Text většinou obsahuje nevěcnou argumentaci. Poté následuje závěr, kde je interpretace a shrnutí textu.\n\nKomentář v žurnalistické praxi je krátký textový útvar, který zpravidla vyjadřuje buďto názor příslušného autora (komentátora) nebo i daného periodika (či jiného informačního média) k nějaké (obvykle společenské) problematice a uvádí ji do souvislostí s jinými událostmi.\n\n"}
{"id": "214316", "url": "https://cs.wikipedia.org/wiki?curid=214316", "title": "Stanislav Volák", "text": "Stanislav Volák\n\nStanislav Volák (* 30. září 1947, Domažlice) je český psycholog a bývalý politik, v 90. letech 20. století poslanec České národní rady a Poslanecké sněmovny za Občanské fórum, ODS a Unii svobody, v letech 1997–1998 český ministr práce a sociálních věcí.\n\nV letech 1962 - 1966 studoval na Střední průmyslové škole elektrotechnické v Plzni (obor Konstrukce silnoproudých strojů a zařízení). Následně vystudoval Filozofickou fakultu Univerzity Karlovy, obor pedagogická psychologie. Také získal doktorát z filozofie. Působil jako psycholog v Domažlicích. I po nástupu do politiky po roce 1990 pracoval coby vedoucí psycholog domažlické rodinné poradny a vyučoval na dvou středních školách.\n\nV únoru 1990 se stal poslancem České národní rady v rámci procesu kooptací do ČNR. Mandát pak krátce poté obhájil v řádných volbách v roce 1990 za Občanské fórum. Ve volbách v roce 1992 byl do České národní rady zvolen za ODS (volební obvod Západočeský kraj).\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde mandát obhájil ve volbách v roce 1996 a volbách v roce 1998. V letech 1992–1997 byl členem výboru pro vědu, vzdělání, kulturu, mládež a tělovýchovu (v období let 1996–1997 byl jeho místopředsedou). V letech 1992–1998 zastával funkci místopředsedy poslaneckého klubu ODS. V lednu 1998 poslanecký klub ODS opustil a přestoupil do nově ustavené Unie svobody. Ve volebním období 1998–2002 byl členem a místopředsedou výboru pro sociální politiku a zdravotnictví.\n\nV letech 1997 až 1998 byl ministrem práce a sociálních věcí v druhé vládě Václava Klause, do níž nastoupil až v samotném závěru její existence v listopadu 1997 poté, co portfolio opustil Jindřich Vodička. Ministerský post si uchoval i v následující vládě Josefa Tošovského, přičemž přijal místo v této vládě i přes nesouhlas vedení strany s účastí občanských demokratů v tomto kabinetu. Tyto události pak vyvrcholily rozkolem a vznikem Unie svobody.\n\nV sněmovních volbách roku 2002 byl lídrem společné kandidátky takzvané Koalice (aliance US-DEU a KDU-ČSL), ale kvůli preferenčním hlasům přidělovaným masivně ve prospěch lidoveckých kandidátům se do sněmovny nedostal. Na podzim 2002 pak odešel z postu předsedy organizace US-DEU v Plzeňském kraji.\n\nPo skončení poslanecké kariéry působí Stanislav Volák jako psycholog a vedoucí Rodinné poradny v Domažlicích. Je ženatý, má syna Davida a dceru Danielu.\n\nV roce 2004 se uváděl jako člen expertního týmu pro přípravu důchodové reformy. V senátních volbách roku 2006 kandidoval za senátní obvod č. 11 - Domažlice jako kandidát US-DEU. Získal ale jen 4 % hlasů a nepostoupil do 2. kola. Po sněmovních volbách roku 2010 se uvádí mezi poradci nastupujícího premiéra Petra Nečase.\n"}
{"id": "214318", "url": "https://cs.wikipedia.org/wiki?curid=214318", "title": "Kamil Roškot", "text": "Kamil Roškot\n\nKamil Roškot (29. dubna 1886 Vlašim – 12. července 1945 Paříž) byl český architekt období funkcionalismu.\n\n\n\n\n\n"}
{"id": "214326", "url": "https://cs.wikipedia.org/wiki?curid=214326", "title": "Jean Saubertová", "text": "Jean Saubertová\n\nJean Marlene Saubertová, 1. května 1942 Roseburg, Oregon - 14. května 2007 Bigfork, Montana, byla americká sjezdová lyžařka, která získala na 9. zimních olympijských hrách 1964 v Innsbrucku dvě medaile, stříbrnou v obřím a bronzovou v klasickém slalomu.\n\nSaubertová se narodila ve městě Roseburg, stát Oregon, a vyrůstala uprostřed přírody v komunitě \"Cascadia\". Její otec zde byl lesníkem. Zde se na struskovém kopci Hoodoo Butte učila také lyžovat a začala závodit na okolních horách (Mount Hood, Mount Bachelor). Roku 1960 maturovala na \"Lakeview High School\". Tehdy s rodiči navštívila zimní olympiádu 1960 ve Squaw Valley a byla nadšena.\n\nV první polovině 60. let dosáhla vrcholných mezinárodních úspěchů ve sjezdovém lyžování. Roku 1966 dokončila Oregonskou státní univerzitu, krátce učila ve Vailu v Coloradu. Její další činnost byla spojena s mormonskou církví a získala magisterskou hodnost na Brigham Young University. Zde se pak věnovala tři roky výuce a trénování lyžování a po návratu do Oregonu začala vyučovat na základní škole v Hillsboro. V roce 1976 byla zapsána do Americké národní lyžařské Síně slávy a r. 1983 do Oregonské sportovní síně slávy. V roce 2002 byla členkou štafety, která donesla olympijský oheň při zahájení zimní olympiády 2002 v Salt Lake City.\n\nRoku 2000 odešla na odpočinek, týž rok byla hostem LOH v Sydney. V roce 2001 jí byla diagnostikována rakovina prsu. Od roku 2002 žila v Bigforku v Montaně, věnovala se pomoci místním základním školám, církvi a byla předsedkyní ženského golfového klubu v Eagle Bendu. Zemřela bez vlastní rodiny v Bigforku 14. května 2007. Byla pohřbena po boku svých rodičů ve Florence v Oregonu.\n\nV olympijském týmu USA byla Saubertová od roku 1962. První její vystoupení na vrcholné soutěži bylo Mistrovství světa ve sjezdovém lyžování 1962 v Chamonix. Zde skončila šestá v obřím slalomu. Ve své sjezdařské kariéře získala dohromady osm národních titulů ve všech tehdy provozovaných disciplínách (sjezd, slalom, obří slalom, kombinace).\n\nPo úspěšné innsbrucké olympiádě se v roce 1966 Saubertová účastnila mistrovství světa ve sjezdovém lyžování v chilském Portillu a byla čtvrtá ve slalomu. Po tomto MS ukončila sportovní kariéru.\n\nSaubertová byla na olympiádě v Innsbrucku jedinou reprezentantkou USA, která získala dvě medaile (Američané získali na ZOH v Innsbrucku dohromady pouze šest medailí). Sváděla famózní boje s tehdy kralujícími francouzskými sestrami Christine a Marielle Goitschelovými.\n\nNa sjezdovce u Innsbrucku kralovala v obřím slalomu Marielle Goitschelová suverénně, vyhrála časem 1:52,24 min skoro o sekundu. Zato boj o druhé místo zůstal nerozhodnut a byly uděleny dvě stříbrné medaile. Rovným časem 1:53,11 s je získaly Christine Goitschelová a Jean Saubertová.\n\nV klasickém slalomu (neboli „slalomu speciál“) si francouzské sestry pořadí vyměnily, zvítězila Christina (1:29,86 min) před Marielle (1:30,77 min), třetí za nimi byla Jean Saubertová časem 1:31,36 min.\n\n"}
{"id": "214336", "url": "https://cs.wikipedia.org/wiki?curid=214336", "title": "Trnovany", "text": "Trnovany\n\nNázev Trnovany má více sídel:\n"}
{"id": "214337", "url": "https://cs.wikipedia.org/wiki?curid=214337", "title": "Ne základnám", "text": "Ne základnám\n\nNe základnám je občanská iniciativa, která vystupuje proti umístění základny systému Národní raketové obrany USA na území České republiky. Definuje se jako nadstranické sdružení, které si neklade za cíl vytvářet vlastní jednotnou politiku v oblastech nesouvisejících s otázkou základny, na stránkách regionální skupiny se však vyskytuje i například článek o válce v Iráku. Iniciativa vznikla v Praze z popudu několika organizací (například Socialistické solidarity a Humanistické strany) v srpnu (dle Humanistické strany koncem července) roku 2006. V současné době je v ní sdruženo přes pět desítek organizací a působí v rámci ní devatenáct regionálních skupin. Mluvčími iniciativy jsou Jan Májíček a Jana Glivická.\n\nV médiích se objevila informace, že iniciativu Ne základnám sponzorovala reklamní agentura BigBoard.\n\nOd svého založení uspořádala iniciativa několik demonstrací za referendum a proti radarové základně v Praze, Brně, Ostravě a na různých místech v Brdech, mezinárodní konferenci proti jadernému zbrojení v Březnici a několik happeningů, debat a kulturních akcí.\n\nOrganizuje také petiční akci za uspořádání celostátního referenda o této otázce: \"Souhlasíte s umístěním a existencí základny Národního raketového systému obrany USA na území České republiky?\" K srpnu 2008 tuto petici podepsalo více než 130 000 lidí.\n\nOd 17. června do 21. srpna 2008 provozovala iniciativa na pražském Václavském náměstí nepřetržitý 24hodinový petiční stánek.\n\n17. listopadu 2008 aktivisté Iniciativy Ne základnám uspořádali na Národní třídě demonstraci a mimo jiné položili k památníku událostí roku 1989 věnec s nápisem „Demokracie-referendum-Ne základnám-17. listopad“. Následně došlo ke střetu s lidmi, kteří nesouhlasili s propagací iniciativy na tomto místě. Srocený dav zablokoval přístup a další lidé, kteří přišli na místo, nemohli projít. Těsně před příjezdem premiéra Mirka Topolánka zakročila policie a aktivisty vyvedla ven. Aktivistka Martina Landergott podala na zákrok policie trestní oznámení, jelikož ji podle jejího názoru bez důvodu odvlekli od prostoru památníku 17. listopadu 1989, čímž se mohli dopustit trestného činu zneužití pravomoci veřejného činitele.\n\nPodle zpravodajství Aktuálně, dne 17. září 2009 v 00:21 prezident Barack Obama telefonicky sdělil premiéru Janu Fischerovi, že Spojené státy od stavby radaru v Česku upouští. \"Ne základnám\" na to téhož dne v 15:30 reagovalo tiskovým prohlášením, ve kterém „…vítá rozhodnutí prezidenta Obamy zrušit projekt vybudování radarové základny v České republice…“, dále poděkovala 170 000 lidem, kteří podepsali protiradarovou petici a sdělila, že svoji činnost neukončuje, „…neboť český parlament neměl ještě možnost obě proradarové smlouvy zamítnout.“\n\nV rámci iniciativy Ne základnám působí v současnosti (květen 2008) celkem 19 regionálních skupin po celé České republice, konkrétně v následujících městech a místech: Brdy, Brno, České Budějovice, Český Krumlov, Hodonín-Břeclav, Jihlava, Karlovy Vary, Kolín, Louny, Most, Olomouc, Ostrava, Pardubice, Plzeň, Praha, Prostějov, Přerovsko Strakonice a Ústí nad Labem.\n\nIniciativa Ne základnám spolupracuje s podobně zaměřenou Ligou starostů proti radaru (spolupořádají některé akce) a několika mezinárodními mírovými organizacemi (Mayors for Peace, Campaign for Peace and Democracy, Campaign for Nuclear Disarmament). Ne základnám opakovaně podpořila českou pobočku Greenpeace v jí pořádaných akcích zaměřených proti radarové základně. Ředitel Greenpeace ČR Jiří Tutter vystoupil na protestním happeningu iniciativy Ne základnám proti násilnému vyhnání aktivistů Greenpeace z brdské kóty 718 (místa, na němž má být vybudován radar Národní protiraketové obrany USA).\n\nPetici iniciativy Ne základnám podepsali například Noam Chomsky, Jan Keller, Erazim Kohák a řada dalších vysokoškolských pedagogů (včetně profesorů a docentů) z Prahy, Brna a Pardubic. Z umělců iniciativu podporuje režisérka Věra Chytilová, režisér Zdeněk Troška či frontman kapely Krausberry Martin Kraus. Z bývalých disidentů a chartistů například Ivan Odilo Štampach, Luboš Kohout, Jaroslav Šabata, Petr Uhl, Jan Tesař, Julius Tomin, … \n\nČasopis Respekt označil na své titulní straně iniciativu Ne základnám za „nejúspěšnější občanské hnutí“ v Česku.\n\nMax Blaustein z časopisu Eretz.cz v článku na Neviditelném psu tvrdí, že ačkoliv iniciativa vystupuje jako vlastenecky motivovaný oponent budování americké radarové základny v České republice, je ve skutečnosti ve spojení s islámskými extrémisty a hájí zájmy Íránu. Podle něj se její zástupci se aktivně účastní mezinárodních konferencí, jejichž tématem má být „boj proti USA, antisemitismus a rozdmýchávání nenávisti a podpora všech forem boje za osvobození Palestiny (tzn. včetně teroristických útoků)“.\n\nJiří Wagner kritizoval, že některé z organizací, které iniciativě vyjádřily podporu, jsou nedemokratické, extrémistické či jinak problémové. Mezi kritizované organizace patří například trockistické skupiny Socialistická Solidarita, Socialistická organizace pracujících, Socialistická alternativa Budoucnost, dále antikapitalistické REVO – nezávislá organizace mládeže, Palestinský klub, Svaz palestinských studentů, Všeobecný svaz muslimských studentů v ČR, Islámská nadace v Praze, Muslimská unie, Socialistický kruh, Levý blok, Společnost Julia Fučíka, Ostravský levicový klub, nebo server Nový směr.\n\nMluvčí iniciativy Jan Májíček na webových stránkách Socialistické solidarity vyjádřil podporu organizaci Hizballáh.\n\nČlenové iniciativy tvrdí, že její akce byly v médiích doposud buď marginalizovány nebo interpretovány jako demonstrace důchodců a komunistů. Mluvčí Jan Tamáš v souvislosti s neobjektivitou České televize v březnu 2007 poslal otevřený protestní dopis jejímu řediteli Jiřímu Janečkovi.\n\nV květnu 2007 aktivisté Ne základnám vyškrtli úředně zakázaný Komunistický svaz mládeže ze seznamu podporujících organizací uvedeného na webu iniciativy. Aktivisté z iniciativy se snažili o zákaz používání komunistických symbolů na akcích iniciativy. David Pazdera z okruhu úředně rozpuštěného KSM poté prohlásil, že vrcholoví představitelé iniciativy vystupují antikomunisticky.\n\nKarel Pacner obvinil iniciativu z nejasného financování, z toho že je finančně podporována Ruskem a jinými státy, které si radar v Česku nepřejí. Kritici tvrdí, že iniciativou vykazovaný objem finančních prostředků neodpovídá předpokládaným nákladům (například finančně nákladné billboardové kampaně). V roce 2008 nadnárodní firma BigBoard iniciativě bezplatně pronajala deset billboardů.\n\nIniciativa Ne základnám nesouhlasí a poukazuje na to, že veškeré záznamy o jejích financích jsou komukoli k dispozici na transparentním účtu. Tvrdí také, že své aktivity financují většinou přímo členové Ne základnám z vlastních kapes, případné větší náklady jsou pokryty z dobrovolných příspěvků od příznivců, sponzorského poskytování zboží či služeb od firem sympatizantů atd.\n\nFilmaři Vít Klusák a Filip Remunda, autoři filmu Český sen, natočili o „sporu o radar“ celovečerní dokument \"Český mír\".\n\n\n"}
{"id": "214338", "url": "https://cs.wikipedia.org/wiki?curid=214338", "title": "Karl Lagerfeld", "text": "Karl Lagerfeld\n\nKarl Lagerfeld, rodným jménem Karl Otto Lagerfeldt (10. září 1933, Hamburk, Německo – 19. února 2019, Neuilly-sur-Seine, Francie), byl jeden z nejuznávanějších a nejvlivnějších světových módních návrhářů druhé poloviny 20. století i prvních dvou desetiletí 21. století.\n\nNarodil se v roce 1933 v německém Hamburku jako jediné dítě Otta a Elizabethy Lagerfeldtových. Jeho otec pocházel ze švédské rodiny působící v investičním bankovnictví, a vlastní jmění vydělal, když začal v Německu (odkud pocházela Lagerfeldtova matka) vyrábět kondenzované mléko značky \"Glücksklee\". Karl Otto se narodil deset let po jejich sňatku, když bylo Elizabeth 42 a Christianovi 60 let. Měl jednu starší sestru, která zemřela v roce 2015 ve Spojených státech. Z předchozího svazku otce měl Karl ještě jednu nevlastní sestru. Podle zveřejněného rodného listu se narodil 10. září 1933, on sám však tvrdil, že se narodil až v roce 1938. Německé matriky nejsou veřejně přístupné, ale německý deník \"Bild am Sonntag\" zveřejnil rozhovory s jeho třídním učitelem a spolužáky, kteří potvrdili dřívější datum. Své původní příjmení \"Lagerfeldt\" (s „t“ na konci) si později změnil na \"Lagerfeld\", protože to „znělo víc obchodně“.\n\nProslavil se jako nezávislý tvůrce, avšak spolupracoval s mnoha módními značkami, včetně Chloé, římské Fendi a Chanelu. Na počátku 80. let vytvořil vlastní značku Lagerfeld, která se zaměřila na produkci parfémů a kolekčního oblečení. Významnou roli sehrála i jeho spolupráce se známými umělci, přitom on sám byl velmi nadaný kreslíř.\n\nV roce 1953 přesídlil se svou matkou do Paříže. V roce 1955, když mu bylo 22 let, si výhrou v soutěži o nejlepší návrh kabátu vysloužil práci u Pierra Balmaina. Soutěže se tehdy účastnil i Yves Saint-Laurent, který si odnesl první cenu v kategorii šatů. „Yves tehdy pracoval pro Diora. Ostatní mladí lidé, které jsem znal, pracovali pro Balenciagu a mysleli si o něm, že je to bůh, ale na mě žádný velký dojem neudělal,“ vzpomínal Lagerfeld v roce 1976.\n\nPo třech letech se přesunul k Jeanu Patouovi. „Tam mě to po nějaké době taky přestalo bavit, tak jsem odešel a zkusil zase studovat, ale nebylo to ono, takže jsem následující dva roky strávil hlavně na plážích – myslím, že jsem tam studoval život.“ S pomocí peněz, které mu poskytla jeho majetná rodina, si zařídil malý obchod v Paříži. V té době často chodil k Madame Zereakian, turecké věštkyni Christiana Diora. Lagerfeld později řekl: „Předpověděla mi, že uspěju ve světě módy a parfémů.“\nV roce 1982 začal pracovat jako hlavní návrhář módní firmy Chanel a tuto činnost vykonával až do své smrti. Neztrácel však nic na své kontroverznosti. Na začátku 90. let 20. století oslovil několik striptérek a bývalou italskou hvězdu filmů pro dospělé, Moanu Pozzi, aby se jako modelky zúčastnily přehlídky jeho černobílé kolekce, což zapříčinilo, že Anna Wintourová, americká šéfredaktorka časopisu \"Vogue\", během této přehlídky vstala a odešla. Lagerfeld vytvořil také několik legendárních módních kousků, jako např. jeho „sprchové šaty“ s motivem tryskající vody vyšitým z korálků, netradiční vyjížďkové šaty a samozřejmě množství výjimečně výstředních klobouků. Na módní akci v Lincolnově Centru v New Yorku se v roce 2001 stal spolu s Calvinem Kleinem terčem dortového útoku členů organizace pro ochranu zvířat PETA, protestujícím proti nošení pravých kožichů.\n\nV roce 2004 navrhl některé modely pro celosvětovou koncertní šňůru Madonny, podobně pak spolupracoval i na modelech pro koncertní tour \"Showgirls\" australské zpěvačky Kylie Minogue. Téhož roku vytvořil dámské i pánské modely pro švédskou oděvní společnost H & M Hennes & Mauritz AB. Tato limitovaná série byla ve vybraných obchodech uvedena do prodeje 12. listopadu 2004 a za pouhé dva dny musela firma H&M oznámit, že téměř všechno toto zboží bylo vyprodáno.\n\nJe znám také jako fotograf. Nafotografoval sérii aktů jihoafrického modela Davida Millera, vydanou pod názvem \"Visionaire 23: The Emperor's New Clothes\".\n\nV roce 2005 se Lagerfeld stal hlavní postavou reality show \"Signé Chanel\", která dokumentovala proces vytváření podzimní a zimní dámské kolekce značky Chanel. Show byla odvysílána na kanálu \"Sundance\" ve Spojených státech amerických během podzimu 2006. Dne 18. prosince 2006 pak ohlásil novou kolekci pro muže i ženy, kterou nazval K Karl Lagerfeld. Kolekce obsahovala trička různých velikostí a široký výběr džínů.\n\nS Lagerfeldem spolupracovala celá řada známých modelek. Objevil německou topmodelku Claudiu Schiffer. Další slavná modelka, která předváděla jeho šaty, byla Američanka Cindy Crawford. Kromě těchto dvou velmi známých postav pracovaly pro něj také Dánka Freja Beha Erichsenová, Francouzka Inès de la Fressange, Nizozemky Lara Stone a Saskia de Brauw a Polka Anja Rubik.\n\nLagerfeld měl po dobu 18 let milostný vztah s francouzským šlechticem, „lvem salónů“, krasavcem a modelem Jacquesem de Bascher (1951–1989), tvrdil však, že to nikdy nebyl vztah sexuální. „Toho chlapce jsem nekonečně miloval, ale nikdy jsem s ním neměl fyzický kontakt“, prohlásil Lagerfeld. Jacques de Bascher však měl poměr s jiným slavným módním návrhářem, Yvesem Saint-Laurentem. De Bascher zemřel na AIDS v roce 1989, přičemž Lagerfeld setrvával v posledním stádiu nemoci u jeho lůžka v nemocničním pokoji.\n\nSe svým soukromým majetkem odhadovaným v roce 2013 na 350 milionů eur byl Lagerfeld veden mezi 500 nejbohatšími Němci.\n\nPo dlouhá léta byl Lagerfeld velmi úzce spřátelen s princeznou Carolinou Monackou.\n\nJeho miláčkem v posledních letech života byla kočka Choupette z plemene birma, narozená 18. srpna 2011, která je bílá s modrýma očima a váží asi 3,5 kg. Lagerfeld porovnával její oči se safírem. Jejím původním majitelem byl s ním spřátelený model Baptiste Giabiconi, který ji Lagerfeldovi zapůjčil po dobu svého pobytu mimo Francii. Módní tvůrce si však Choupette (jméno znamená „sladká“) natolik oblíbil, že mu ji Giabiconi nakonec přenechal. Choupette má Lagerfeldem autorizovaný vlastní účet na Twitteru a byla v červenci 2013 vyobrazena společně s modelkou Lindou Evangelista na titulní stránce německého vydání módního časopisu \"Vogue\". I po Lagerfeldově smrti je Choupette materiálně velmi dobře zajištěna a má dva zaměstnance, kteří se o ni starají.\n\nDne 18. února 2019 byl Karl Lagerfeld hospitalizován v Americké nemocnici na pařížském předměstí Neuilly-sur-Seine a následujícího dne ráno v 85 letech věku zemřel. Příčinou jeho smrti byla rakovina slinivky břišní.\n\nLagerfeld byl znám svou láskou ke knihám a svou vzdělaností. Vlastnil 300 000 knih, které byly rozděleny na sedm jeho sídel. O každé knize věděl, kde ji má.\n\nCelou svou kolekci 60 000 hudebních CD nechal převést na přehrávače iPod. V prosinci 2004 vlastnil zhruba 70 těchto přehrávačů, rozmístěných v jeho rezidencích po celém světě. Byl autorem hudebního výběru s názvem \"Karl Lagerfeld : Les Musiques que j'aime\" (Karl Lagerfeld: hudba, kterou miluji).\n\nStal se známým také svojí neuvěřitelnou změnou tělesné hmotnosti – během 13 měsíců shodil 42 kilogramů. „Prostě jsem se najednou chtěl oblékat jinak, chtěl jsem nosit věci od Hedi Slimane,“ řekl. „Ale tyhle střihy, předváděné velmi, velmi hubenými mladými modely a ne muži mého věku, mě donutily shodit 40 kilogramů. Trvalo mi to přesně třináct měsíců.“ Dietu Lagerfeldovi přesně na tělo vytvořil Dr. Jean-Claude Houdret. Z jejich spolupráce pak vzešla kniha \"The Karl Lagerfeld Diet\".\n\n\n\n\n"}
{"id": "214340", "url": "https://cs.wikipedia.org/wiki?curid=214340", "title": "Životní zkouška", "text": "Životní zkouška\n\nŽivotní zkouška je americký film natočený v roce 2000.\n\nPeter Bowman je americký stavitel, který byl právě v Jižní Americe, aby postavil most. Byl však unesen. Jeho manželka si najala speciálního agenta přes únosy a výkupné a společně začali pracovat na jeho záchraně. Agent se však do Alice Bowmanové zamiluje…\n\n"}
{"id": "214343", "url": "https://cs.wikipedia.org/wiki?curid=214343", "title": "A.B.C.D.T.O.P.O.L.", "text": "A.B.C.D.T.O.P.O.L.\n\nA.B.C.D.T.O.P.O.L. je český celovečerní film natočený v letech 1999–2002 režisérem Filipem Remundou.\n\n"}
{"id": "214346", "url": "https://cs.wikipedia.org/wiki?curid=214346", "title": "Thoralf Skolem", "text": "Thoralf Skolem\n\nThoralf Albert Skolem (23. května 1887 Sandsvær – 23. března 1963 Oslo) byl norský matematik, který proslul pracemi v oblasti matematické logiky a teorie množin.\n\nSkolem pocházel z farmářské rodiny. Jeho otec byl učitelem na národní škole. Skolem studoval střední školu v Kristianii (nynější Oslo). Na Universitě v Kristianii pak studoval matematiku, fyziku, chemii, zoologii a botaniku.\n\nV roce 1909, začal pracovat jako asistent fyzika Kristiana Birkenlanda, známého pracemi o magnetické sféře elektronů. V roce 1918 se stal docentem matematiky a byl zvolen do Norské akademie věd a učitelství.\n\nV roce 1927 se oženil s Edith Wilhelmine Hasvold. Až do roku 1930 učil na Universitě v Oslu. Poté se věnoval výzkumu v Bergenu. V roce 1938 se vrátil do Osla, kde byl jmenován profesorem a učil algebru a číselnou teorii, příležitostně také matematickou logiku. Byl zakládajícím redaktorem časopisu 'Mathematicae Scandinavica'.\n\nPo roce 1957, v důchodu absolvoval několik cest do Spojených států, kde vyučoval až do smrti.\n\nSkolem publikoval kolem 180 článků na téma diofantických rovnic, teorie grup, teorie svazů, teorie množin a matematické logiky. Většinou publikoval v norských časopisech s omezeným mezinárodním oběhem, takže jeho výsledky byly občas nově objevované později jinde. Příkladem je věta Skolema–Noetherové, charakterizující automorfismy jednoduchých algeber. Skolem publikoval důkaz již v roce 1927, ale Emmy Noether, považovaná původně za autora, to objevila nezávisle na Skolemovi o pár let později.\n\nMatematiky potěšila Skolemova mříž (???) používaná k mapování (???) v teorii svazů. \n\nSkolem byl průkopníkem teorie modelů. \n\nV roce 1920 přispěl další svou větou, Lowenheim–Skolemovou větou: jestliže teorie prvního řádu má jakýkoli nekonečný model, pak má model libovolné (větší či menší) nekonečné velikosti (rovné alespoň počtu symbolů jazyka této teorie). \n\nDůsledkem této věty je Skolemův paradox: Existuje spočený \"svět matematiky\" (tj. model ZFC) a v něm platí Cantorova věta o tom, že neexistuje bijekce mezi přirozenými a reálnými čísly.\n\nV roce 1933 a později se věnoval problémům nestandardních modelů v aritmetice a teorii množin. Je považován za průkopníka teorie počítačové vědy.\n\n\n\n\n"}
{"id": "214356", "url": "https://cs.wikipedia.org/wiki?curid=214356", "title": "Svatý Jeroným (rozcestník)", "text": "Svatý Jeroným (rozcestník)\n\nNázev Sv. Jeroným má více významů:\n\n"}
{"id": "214357", "url": "https://cs.wikipedia.org/wiki?curid=214357", "title": "De rerum humanarum emendatione consultatio catholica", "text": "De rerum humanarum emendatione consultatio catholica\n\nDe rerum humanarum emendatione consultatio catholica, v překladu \"Obecná porada o nápravě věcí lidských\", je filosofické dílo Jana Amose Komenského. Jedná se o syntetické, avšak ještě ne zcela dokončené veledílo.\n\nNa začátku díla stojí jakožto předmluva dedikace „Pozdrav učeným, zbožným a vznešeným mužům, SVĚTLŮM EVROPY!“, ve které Komenský adresuje své dílo evropské elitě v naději, že ona je povolána k realizaci tohoto velkolepého díla.\n\nV Komenského době se snoubily ideje křesťanství i novoplatónismu, a proto struktura jeho díla je pečlivě matematicky rozvržena tak, že \"tři trojice\" na hierarchicky \"třech\" úrovních (symbolika Nejsvětější trojice) dohromady tvoří \"sedm\" knih (číslo úplnosti) tím způsobem, že vždy ústřední člen trojice je opět trojnásobně rozvit, a to po třikráte:\n\n\"Obecná porada\" má:\n\n"}
{"id": "214358", "url": "https://cs.wikipedia.org/wiki?curid=214358", "title": "Gebauer", "text": "Gebauer\n\nGebauer je příjmení německého původu.\n\n"}
{"id": "214362", "url": "https://cs.wikipedia.org/wiki?curid=214362", "title": "Svatý Jeroným (Caravaggio)", "text": "Svatý Jeroným (Caravaggio)\n\nAutorem obrazu Svatý Jeroným je významný raně barokní římský malíř Caravaggio. Obraz byl namalován technikou olejomalby na plátně zřejmě roku 1607 nebo 1608. Nachází se v boční kapli katedrály ve Vallettě.\n\nNa plátně je svatý Jeroným zobrazen jako poustevník. K tomu poukazují i lebka a kříž, tradiční Jeronýmovy atributy. Kniha, do níž světec píše, symbolizuje Jeronýmovu příslušnost mezi čtyři západní církevní otce a také to, že je překladatelem Bible do latiny. Rudé roucho a na zdi pověšený kardinálský klobouk poukazují na jeho kardinálskou hodnost. Plátno je dobrou ukázkou barokní ikonografie tohoto světce.\n\nV pravém dolním rohu se nachází erb neapolského převora řádu svatého Jana, Ippolita Malaspiny. Malaspina byl příbuzný a přítel několika Caravaggiových mecenášů. Dokonce je dosti pravděpodobné, že tento převor byl modelem pro světcovu postavu, proto byl tento obraz pro autora důležitý. Po jeho smrti byla malba umístěna v kapli \"Národa italského\" v katedrále sv. Jana. Na místě visí kopie, originál je uložen na oratoři.\n"}
{"id": "214363", "url": "https://cs.wikipedia.org/wiki?curid=214363", "title": "Árón", "text": "Árón\n\nJméno Árón má více významů\n\n\nObčas se vyskytují i další fonetické varianty jména, především Áron, a to jak u proroka, tak u rostliny. Méně často se vyskytuje Aron a Arón. Jméno pokémona Aron se píše vždy bez čárek.\n"}
{"id": "214365", "url": "https://cs.wikipedia.org/wiki?curid=214365", "title": "Minimax", "text": "Minimax\n\nMinimax je pojem užívaný ve více významech:\n\n"}
{"id": "214366", "url": "https://cs.wikipedia.org/wiki?curid=214366", "title": "Minimax (algoritmus)", "text": "Minimax (algoritmus)\n\nMinimax je algoritmus, používaný pro hraní strategických her mezi dvěma a více hráči. Principem algoritmu je procházení stromu hry a minimalizace maximálních možných ztrát. Algoritmus bývá základem většiny počítačových programů pro hraní her, jako jsou piškvorky, dáma nebo šachy.\n\nTypickým úkolem je nalézt nejlepší tah v dané pozici. Předpokladem je existence nějaké funkce, která je schopna obodovat libovolnou pozici.\n\nAlgoritmus projde všechny možné tahy, provede obodování vzniklých pozic a vybere ten tah, který přinese nejvýhodnější pozici. Obodování se provede buď přímo pomocí statické ohodnocovací funkce, nebo rekurzivním voláním téhož algoritmu za soupeře. Rekurze má omezenou hloubku, aby algoritmus skončil v rozumném čase. Statická ohodnocovací funkce musí být velmi rychlá, proto například v šachách je jejím těžištěm obvykle prostý součet materiálu a jasně definovatelných pozičních výhod, jako je například věž na volném sloupci, nevýhoda dvojpěšce a podobně.\n\nAlgoritmus má jen malou paměťovou složitost, neboť si nemusí pamatovat celou během výpočtu propočítanou část stromu hry. V paměti je vždy jen aktuální varianta (cesta od kořene k listu propočtu) a bezprostředně navazující tahy. Problémem však je exponenciální časová složitost. V případě stromu s konstantním větvícím faktorem \"v\" a hloubkou \"h\" je časová složitost \"v\". \n\nZ propočtu časové složitosti vyplývá slabina algoritmu: pro hry, které mají velký větvící faktor, jej nelze efektivně nasadit do větší hloubky. Proto je jeho nasazení úspěšné například v šachu, ale samostatně prakticky nepoužitelné v go.\n\nV praxi se proto raději používají algoritmy odvozené od alfa-beta ořezávání, které dosahuje oproti minimaxu ve stejném čase téměř dvojnásobné hloubky propočtu.\n\nDalším problémem základní verze algoritmu je pevná hloubka propočtu a z ní vyplývající komplikace. Listy propočtu odhaduje statická ohodnocovací funkce a ne každá pozice lze lehce bez propočtu odhadnout. Například v šachách se špatně odhaduje pozice uprostřed výměny materiálu. Pokud bílý sebere dámou krytého pěšce, statická ohodnocovací funkce preferuje bílého, který má dočasně o pěšce víc a ztrátu dámy již nedopočítá. V praxi se to řeší dopočtem do tiché pozice bez elementárních taktických obratů. Kromě toho se obvykle prohlubuje propočet variant, která se zdají být významné (například vynucená varianta) a zkracuje nebo zcela ruší propočet variant, které se programu z nějakého důvodu nelíbí (například výrazně horší pozice než v jiné variantě).\n\nStrom vytvořený na principu minimaxu jde určitými způsoby optimalizovat. Jedním z takových způsobů je odstranění větví, které nemusíme procházet, protože nemohou jakkoli ovlivnit výsledek. Tomuto algoritmu se říká alfa-beta ořezávání.\n\n\n"}
{"id": "214368", "url": "https://cs.wikipedia.org/wiki?curid=214368", "title": "Podélné vlnění", "text": "Podélné vlnění\n\nPři podélném (longitudálním) vlnění je amplituda kmitů rovnoběžná se směrem šíření vlny. U mechanického vlnění se lze také setkat s označením tlaková vlna.\n\nPodélnou postupnou vlnu můžeme získat např. tak, že si představíme přímou řadu shodných oscilátorů, mezi nimiž jsou stejné vazby. Vychýlíme-li jeden z těchto oscilátorů podél osy, ve které oscilátory leží, bude se kmitavý pohyb postupně přenášet mezi ostatní oscilátory.\n\nBěhem šíření vlny dochází k postupnému \"zhušťování\" a \"zřeďování\" podélné vlny. Toto zhuštění nebo zředění postupuje v případě homogenního a izotropního prostředí stálou fázovou rychlostí.\n\nVzdálenost mezi dvěma zhuštěními (nebo zředěními) se nazývá vlnová délka.\n\n"}
{"id": "214376", "url": "https://cs.wikipedia.org/wiki?curid=214376", "title": "Josef Václav Bohuslav Pilnáček", "text": "Josef Václav Bohuslav Pilnáček\n\nJosef Václav Bohuslav Pilnáček (21. února 1877 Hradec Králové – 11. května 1949 Hradec Králové) byl dlouholetým starostou města Hradce Králové.\n\nSvou úlohu neměl však nikdy lehkou, když přebíral funkci po svém předchůdci Františku Ulrichovi, za kterého město vzkvétalo. Musel čelit nejen zpochybněním svých voleb, také hospodářské krizi a v neposlední řadě i německým okupantům. V úřadě byl třináct let, mezi lety 1929 a 1942. Společně se svým předchůdcem významně ovlivnili vzhled města, díky čemuž se Hradci Králové začalo říkat „salon republiky“.\n\n11. května 1949 byl Josef Pilnáček přepaden a ubit k smrti. Okolnosti vraždy zůstávají dodnes nejasné; podle některých historiků měla politický podtext. O jeho smrti místní tisk neinformoval.\n\n"}
{"id": "214378", "url": "https://cs.wikipedia.org/wiki?curid=214378", "title": "Mayhem", "text": "Mayhem\n\nMayhem (často nazývaní The True Mayhem) je norská black metalová skupina založená v roce 1983 v Oslu-Langhus. Skupina přebrala jméno z písničky od Venom, Mayhem with Mercy. Proslavili se hlavně díky velmi kontroverzní minulosti, a to zejména v případech vražd, sebevražd a jiných forem násilí, které je obklopily v prvopočátcích jejich tvorby. Kontroverznost byla často zastíněna hudbou, zvláště zásluhou tvorby posledních let, a dále z části recenzemi na internetu a v časopisech.\n\nMayhem se časem vyvíjela v mnohých stylech black metalu, leckdy v oblastech dark avantgarde industrial a elektronica. Z velké části je skupina považovaná za jedny ze zakladatelů blackmetalového stylu.\n\nSkupinu založil roku 1983 kytarista a vokalista Euronymous (Øystein Aarseth – tehdejšího 'Destructor'), baskytarista Necrobutcher (Jørn Stubberud) a bubeník Manheim (Kjetil Manheim). Euronymous se výhradně soustředil na hru na kytaru poté, co jej ve zpěvu v roce 1985 nahradil Messiah (Eirik Nordheim). Roku 1986 je Messiah nahrazen Maniacem (Sven Erik Kristiansen). Skupina v tuto dobu nahrává svou třetí nahrávku, dále následují dvě dema, \"Deathcrush\" a Euronymous nově formuje vydavatelství 'Posercorpse Music'.\n\nV této době se vyvíjejí písničky z počátečního death / speed metalu k hudbě více temné a jedinečné. Skrz udržující se obvyklý styl death metalu, posedlým krví a násilím, se více zamýšlejí nad objevujícím se okultismem a satanismem (také hlavně díky Euronymově názorové protichůdnosti Crowleye a LaVeye s označení satanismu, se zalíbením v pohledu na Christianství).\n\nPrvní vydání Deathcrush v počtu 1000 kopií bylo hned vyprodáno. Pozdější vydání roku 1983 bylo odloženo od vydavatelství Posercorpse Music, které se přejmenovalo na Deathlike Silence Productions v riskantním spojení s Øystein's Oslo specialisty s nahrávacího studia Helvete. Øystein plánoval nové východisko se slovy, že všechno bude zahrnovat „…jako černý kostel v budoucnosti. My měli myšlenky na úplně temnou podstatu, tak jako lidé chtěli nést pochodně, aby mohly poznat nahrávky.“\n\nV létě roku 1988 opouštějí skupinu Manheim a Maniac. Manheim znuděný ze 'života', se snaží dostat 'skutečnou' práci, Maniac po neúspěšné sebevraždě byl uvězněn v instituci pro duševně choré. Po dvou krátkých nahrazení se sestava doplňuje o zpěváka Swede Dead (Per Yngve Ohlin, předtím ze skupiny Morbid) a bubeníka Hellhammer (Jan Axel Blomberg). Dead, jak nasvědčuje jeho jméno, byl melancholik a zároveň člověk fascinován smrtí, rozkladem těla a temnotou. Dokonce nechává Euronymouse se navenek vyjadřovat o povaze jeho mentální stability. Navzdory jeho oblíbenosti vystupování na scéně, byl považován za trochu dětinského.\n\nVyjádření Barda Einthunaa „Dead nebych chlápkem, kterýho jste mohli lehce pochopit. Myslím si, že ostatní kluci ze skupiny, jej nikdy pořádně nepoznali. Byl velmi hodně uzavřený do sebe. Setkal jsem se s ním dohromady snad jen šestkrát nebo osmkrát, a to dva týdny před jeho smrtí. Měl hodně podivných představ. Vzpomínám si jak mi Aarseth o něm povídal, že Dead nikdy nebyl vtipný. Nebo že byl, ale byl to humor velmi nesrozumitelný. Upřímně si myslím, že jej život na Zemi moc nebavil.“\n\nDead byl v průběhu času proslulý ve svém podivném chování. Jednou si na čtyři týdny pohřbil svoje oblečení pod zem, aby mohl později na sobě nosit rozkládající se hadry na jevišti. Také si udržoval hnijícího krkavce v igelitovém sáčku jako nejlepší „vůni smrti“ předtím, než vystoupil na jevišti. Tato morbidní fascinace a groteskní chování daly skupině další progrese v hudební atmosféře a to hlavně ve vývoje textů, které se zaměřovaly stále více k Satanismu, temnotě, depresi a odporu. Ústředním bodem vystupování bylo i nasazení prasečí hlavy na kůl a Deadovo se řezáním nožem.\n\nSestava s Deadem a Euronymousem se stala velmi rychle notoricky známa. Po několika živých vystoupení v Norsku a Německu (kde bylo nahráno \"Live in Leipzig\"), Mayhem začíná pracovat na jejich prvním plném albu. De \"De Mysteriis Dom Sathanas (Lord Satan's Secret Rites)\", nebýt této doby a eventuálního uvedení dvou základních členů, byly by zapomenuti.\n\nV dubnu roku 1991 ve věku 22 let je Dead mrtev, podlehl ranám z brokovnice do hlavy, které na sebe sám vystřelil a několika řezným ranám nožem v zápěstích, údajně měl použitý nůž koupit ještě ten den. Dead spáchal sebevraždu v domě, který společně sdílel s ostatními členy kapely v Kråkstad, než se zabil poznamenal následující \"Promiňte za krev\". Ostatní členové tvrdili, že rány byly velice rozsáhlé a že Dead také říkal \"Nůž byl tupý k ukončení života, tak musím použít brokovnici\". Euronymous byl první, kdo objevil tělo a pořídil několik snímků mrtvoly, jeden z těchto snímků byl později ukraden a použit na obalu bootlegu \"Dawn of the Black Hearts\".\n\nDodatek od Occultuse, který krátce po Deadově sebevraždě přebírá místo zpěváka: „On 'Dead' sám sebe nikdy neviděl jako člověka; sám sobě říkal stvoření z jiného světa. Mnohdy se zmiňoval o svých viděních, ve kterých má v žilách zmrzlou krev a je mrtev. To byl také důvod, proč si dal takové jméno. Znal svůj chtíč zemřít…“.\n\nJeho urna měla být zaslána do Bergenu norskému muzikantovi Kristianu Vikernesovi (známý jako Varg Vikernes, Count Grishnackh; ex Old Funeral, jedinému členovi blackmetalové skupiny Burzum, později usvědčenému z vraždy Euronyma). Euronymous byl mimořádně chladný a oportunistický k Deadově sebevraždě; v jednom rozhovoru zdánlivě tvrdil, že Deadova sebevražda měla velikou zásluhu na vzestupu death metalu, Americká scéna black metalu zaznamenala zvýšený ústup. Hellhammer tvrdí že Euronymous vzal kus Deadova mozku a udělal jej dušený na pepři se šunkou a mraženou zeleninou: „Vždycky říkal že chce zkusit lidské maso, tak právě teď měl nejsnadnější cestu.“ Nicméně Euronymous později připouští, že nejedl žádnou z částí Deadova těla, ačkoli to měl v úmyslu. Euronymous také tvrdí, že sesbíral kousíčky Deadovy lebky a vytvořil z nich náhrdelník, sesbírané kousky pociťoval jako velmi 'hodnotné' (z těchto pověstí o kouscích Deadovy lebky byli i v posedlosti členové švédských black metalových skupin Marduk & Abruptum) Hellhammer říká, že vytvoření náhrdelníku z kousků Deadovy lebky byl velmi dobrý nápad.\n\nV roce 1993 bylo nahráno live album \"Live in Leipzig\" jako pocta pro Deada. Deadova sebevražda ovlivnila Necrobutchera tak moc, že se rozhoduje opustit skupinu. Tím se zmenšuje skupina na dva členy.\n\nPozději toho roku nahrává Mayhem pokračování aktuálního alba \"De Mysteriis Dom Sathanas\". V Deadově a Necrobutcherově nepřítomnosti přebírá post zpěváka Attila Csihar a post baskytaristy Varg Vikernes.\n\nZásluhou nepříznivé mediální a policejní pozornosti, je Euronymous přinucen uzavřít nahrávací studio Helvete. Vikernesovi dluží 30,000 NOK za jeho investice (za prodej alba a související náklady s jeho prodejem), když Euronymous odmítá tuto sumu zaplatit, argumentuje tuto skutečnost několika důvody přes tisk.\n\nRáno 10. srpna roku 1993 Vikernes cestuje s 21letým Blackthorn (Snorre Westvold, ze skupiny Thorns). Sedm hodin jim trvá cesta mezi Bergenem a apartmánem Euronymouse v Oslu. Po cestě do Osla si pořizují alibi pomocí vypůjčené video kamery na jejich jména. Po příjezdu Vikernes nožem smrtelně pobodává Euronymouse, ačkoliv Vikernes tvrdí, že Euronymous měl v plánu jej zabít krátce po jeho příjezdu do apartmánu a že Euronymous na něj zaútočil nožem jako první. Pitva odhalil, že Euronymous utrpěl 23 zranění bodnutím nožem; dvě do hlavy, pět do krku a šestnáct do zad. Nicméně Vikernes tvrdí, že Euronymous spadl na kousky rozbitého skla ze zníčené lampy a dále podotkl, že mnohačetné zranění pobodáním připisuje právě rozbitému sklu.\n\nOn doklopýtal a rozbil lampu o stěnu, pravděpodobně hlavou a rameny spadl do rozbitého skla, když byl ve spodním prádle. Poté jsem k němu běžel a čekal. Snorre byl stále pod schody, a já neměl žádnou představu jak mám na to všechno reagovat. Možná to bylo připravené a on byl na cestě. Možná chtěl tak na mne zaútočit? Nevím. Když Snorre přiběhl vypadal strašně vystrašeně a já jej nechal běžet přímo ke mě. Uvědomil jsem si, že byl z toho všeho vedle, tak jsem se jej zeptal jestli je OK (protože on zajisté nevypadal dobře). Euronymous byl zpět na nohách. Rezignovaně se na mne podíval a řekl: „To už stačilo“, ale když se mne znovu pokusil udeřit, skončil jsem to útokem nožem na jeho lebku, skrz jeho čelo a on okamžitě zemřel. Když umíral tak se mu oči otočily a bylo slyšet sténání vyprazdňujících se plící. Spadl do sedící polohy ale nůž byl vbodnut v jeho hlavě a já jsem jej za ten nůž držel ve vzpřímené poloze. Když jsem mu nůž vytáhl z hlavy, spadl dopředu a svalil se po schodech dolů jako pytel brambor. Udělal tolik hluku, že vzbudil všechny sousedy (to byl hluk metalového schodiště).\n\nAčkoli počáteční podezření poukazovalo směrem na Švédskou scénu, Vikernes zanechal na místě klíčové důkazy, včetně krví zbarvenou kopii nahrávací smlouvy (použitou jako záminku jeho návštěvy u Euronymouse). Během těchto dnů byl Vikernes zavřen na policii a obviněn z vraždy. Ve vězení dále pokračoval v nahrávání jeho jednočlenného projektu Burzum. S jediným pozůstalým členem skupiny Helhammerem, Mayhem přerušuje existenci.\n\nV roce 1994 bylo vydáno album \"De Mysteriis Dom Sathanas\", které bylo věnováno Euronymovi. Toto vydání se opozdilo zásluhou Euronymovy rodiny, která nesouhlasila s přítomností basové částí nahrané Vikernesnem. S nesouhlasem bylo oznámeno, že nahrávky nebyly přehrány Hellhammerem a přitom se objevily bezúhony na albu. Od těchto okamžiků se historie skupiny velmi hodně zakládá na pravdě. K tomu přistoupili raději, než aby se stali bezvýznamnou uhlazenou legendou, mýtem nebo velkou historkou.\n\nV roce 1995 se Hellhammer pokouší přetvořit stávající skupinu s pomocí nového kytaristy Blasphemer (Rune Erickson, ze skupiny Aura Noir) a dvou předešlých členů Maniaca and Necrobutchera. První nahrávka této sestavy byla pořízena v roce 1997 s názvem \"Wolf's Lair Abyss\", po ní dále následovalo Evropské turné. Na jednom z těchto míst v Miláně, Itálie, narazili na Attila Csihara a ještě toho roku s ním nahrály živé album \"Mediolanum Capta Est\". Posluchači velmi brzy zaznamenali, že sestava se stala více techničtější, odvážnější a hudebně pokrokovější.\n\nV roce 2000 skupina vydává své druhé řadové CD \"Grand Declaration of War\". Album bylo důrazně ovlivněno progressive a avant-garde metalem, bylo koncepčně založeno a obohaceno o témata války a post-apokalyptické zkázy. Maniac byl velkou měrou znechucen z tradičního black metalu a ve většině písní zařazuje nevhodné slovní monology o jiných black metalových skupinách. Někteří kritici album pro jeho avantgardní a elektronické části vnímali jako honosné a Maniacovy vokály vnímali spíše horší než Deadovy a Attilovy, jiný vnímali album jako obnovu black metalu. Kritik Brian Russ z BNR MetalBNR Metal jde ještě dále a album nazývá takto: \"vážně první soudržná práce, která vůbec kdy vzešla\" a dále \"doposud velmi slušný vrchol jejich kariéry.\" Ve zpětném obraze, elektronické části byly na tomto albu často těžce přehmoženy jejich pomluvou kritiky, kteří se odvolávali výhradně k písni \"A Bloodsword and a Colder Sun.\"\n\nPo čtyřletém odmlčení, v roce 2004, Mayhem vydává své třetí řadové CD Chimera. Album představuje návrat k jejich počátečnímu, surovému a brutálnímu stylu, ale s podstatně lepší produkční hodnotou než v dřívějších letech. \"Chimera\" stylově udržuje progressivní prudkost, možná i zásluhou větší vkladem Blasphemera. v roce 2004 byl Maniac přinucen opustit kapelu a Attila Csihar opětovně nastupuje na jeho místo.\n\nČtvrté album skupiny s názvem \"Ordo ad Chao\" (z latiny „Order to Chaos“), bylo vydáno 16 dubna roku 2007 (17 dubna v USA a Kanadě) nahrávací společností Season of Mist Records. Singl „Anti“ je možné volně poslechnout na oficiálním Myspace skupiny. Je to osmá nahrávka jmenovaného alba. \"Ordo ad Chao\" obsahuje velmi hrubou hudbu od nedávného hudebního odpočinku skupiny. Bicí nejsou rovnoměrné a značně se mísí s těžkými tóny baskytary. Navzdory tomu, skupina pokračuje s neortodoxní skladbou písní, s písní \"Illuminate Eliminate\" na 9'44\", se tak píseň zařazuje na druhou příčku v pořadí nejdelších písní v historii skupiny (po \"Grand Declaration of War\" – „Completion in Science of Agony (Part I)“).\n\nMayhem je také považována za jednu z nejkontroverznějších skupin v historii metalu.\n\n\n\n\n\n\n\n\n\n\n\n\n\n"}
{"id": "214382", "url": "https://cs.wikipedia.org/wiki?curid=214382", "title": "Vlčnov", "text": "Vlčnov\n\nObec Vlčnov (německy \"Wiltschnau\") se nachází v okrese Uherské Hradiště ve Zlínském kraji, zhruba 5 km jihozápadně od Uherského Brodu. Žije zde obyvatel.\n\nPrvní písemná zmínka o obci pochází z roku 1264. Místní jméno Vlčnov je odvozeno přivlastňovací příponou \"-ov\" od osobního jména \"Vlčen\", což je zdrobnělina ke staročeskému osobnímu jménu \"Vlk\". Původní význam jména tedy je „ves patřící muži přezdívanému Vlčen“, s vlkem jako zvířetem nijak nesouvisí. \n\n\nTuto nemalou vesnici proslavila tradiční Jízda králů, jež se koná vždy poslední neděli v květnu na Letnice. Jídza Králů byla která byla zařazena dne 27. 11. 2011 do seznamu mistrovských děl ústního a nehmotného dědictví lidstva UNESCO. „Král“ ve vlčnovském kroji projíždí vesnicí se svou družinou. Má v ústech bílou růži, aby nemohl mluvit a neprozradil, že není žena. Je tak činěno podle některých zdrojů na památku dne, kdy se zachránil král Matyáš Korvín, převlečen do ženského kroje a ujížděl ve stejném průvodu vesnicí.\n\nV roce 1935 zde natáčel Josef Rovenský film Maryša, původně zamýšlený jako první barevný film v Československu. V roce 1968 se zde natáčel film Žert podle románu Milana Kundery.\n\nDo vsi zajížděl malíř Joža Uprka, který zde vytvořil obraz Jízda králů, a fotografii Jízdy králů jako jednu z prvních dokumentárních fotografií na Moravě zde pořídil Josef Klvaňa. Je to rodiště novináře Jana Janči, známého také tím, že nechal umístit pamětní plaketu Jana Ámose Komenského na kostel v Nivnici.\n\n\n\n\n"}
{"id": "214399", "url": "https://cs.wikipedia.org/wiki?curid=214399", "title": "Petr Lachnit", "text": "Petr Lachnit\n\nPetr Lachnit (* 30. prosince 1949 Opava) je český politik, v letech 2000–2002 ministr pro místní rozvoj ve vládě Miloše Zemana, počátkem 21. století poslanec Poslanecké sněmovny za ČSSD, později člen Strany práv občanů - Zemanovci (SPOZ).\n\nPo maturitě na SVVŠ v Opavě v roce 1968 pokračoval ve studiu na Vysoké škole báňské v Ostravě, kterou dokončil v roce 1973. V roce 1981 zde získal titul Kandidát věd v oboru \"Stavba energetických strojů a zařízení\". V letech 1973–1976 působil jako aspirant na Vysoké škole báňské v Ostravě. Poté pracoval v letech 1976–1994 v podniku Železárny a strojírny Vítkovice v oblasti energetiky.\n\nV roce 1990 vstoupil do ČSSD. V komunálních volbách roku 1994 a komunálních volbách roku 1998 byl za ČSSD zvolen do zastupitelstva města Ostrava. Profesně se k roku 1998 uvádí jako náměstek primátora. Od roku 1994 do roku 2000 působil jako náměstek primátora města Ostrava pro investiční, ekonomický a urbanistický rozvoj.\n\nOd roku 1998 byl místopředsedou ČSSD pro komunální politiku. V dubnu 2000 byl jmenován ministrem pro místní rozvoj ve vládě Miloše Zemana. Ministerskou funkci zastával po celé zbylé funkční období Zemanovy vlády, tedy do července 2002. Byl také členem vládní Komise pro evropskou integraci a předsedou Výboru Státního fondu rozvoje bydlení.\n\nVe volbách v roce 2002 byl zvolen do poslanecké sněmovny za ČSSD (volební obvod Moravskoslezský kraj). Byl místopředsedou sněmovního výboru pro evropskou integraci (od roku 2004 oficiálně výbor pro evropské záležitosti) a v letech 2004–2006 i členem výboru zahraničního. Ve sněmovně setrval do voleb v roce 2006. V roce 2004 taky krátce, do voleb do Evropského parlamentu, zasedal jako kooptovaný poslanec EP, než se mandátu ujali řádně zvolení poslanci za Českou republiku. Ve volbách do EP v roce 2004 kandidoval za ČSSD, ale nebyl zvolen.\n\nOd roku 2007 je generálním ředitelem Free Zone Ostrava, a.s. Je předsedou Strany práv občanů - Zemanovci v Moravskoslezském kraji. V senátních volbách roku 2012 byl kandidátem SPOZ za senátní obvod č. 71 - Ostrava-město. Získal necelá 3 % hlasů a nepostoupil do 2. kola.\n\nPetr Lachnit je ženatý. Jeho žena Zuzana přednáší na Vysoké škole báňské. Mají dvě děti a čtyři vnoučata.\n\n"}
{"id": "214403", "url": "https://cs.wikipedia.org/wiki?curid=214403", "title": "Moldoveanu", "text": "Moldoveanu\n\nMoldoveanu (rumunsky \"Vârful Moldoveanu\") je nejvyšší hora Rumunska. Její vrchol je v nadmořské výšce 2544 metrů a je tak 16. nejvyšší horou Karpat. Moldoveanu leží zhruba uprostřed horského pásma (hřebene), které tvoří pohoří Fagaraš \"(rumunsky Munții Făgărașului)\".\n\nNejčastěji využívaná cesta na vrchol Moldoveanu vede ze severu, od města Victoria, přes horskou chatu Podragu na hřeben a přes předvrchol Viștea Mare (2527 m n. m.) na Moldoveanu.\n\nOd západu se dá jít ze sedla u jezera Bâlea, kterým prochází transkarpatská silnice 7C. Odtud vede po hlavním hřebeni pohoří Fagaraš cesta až na Moldoveanu.\n\n"}
{"id": "214413", "url": "https://cs.wikipedia.org/wiki?curid=214413", "title": "Mika Špiljak", "text": "Mika Špiljak\n\nMika Špiljak (28. listopadu 1916 Odra - 18. května 2007 Záhřeb) byl chorvatský a jugoslávský komunistický politik a státník, 1983 - 1984 předseda prezídia SFRJ.\nŠpiljak se narodil ve vesnici Odra poblíž Sisaku v Chorvatsku. Jeho otec Dragutin byl železničním dělníkem. Špiljak vstoupil roku 1938 do Svazu komunistů Jugoslávie (SKJ) a během 2. světové války v letech 1941 - 1945 bojoval v řadách jugoslávských partyzánů. Byl jedním z organizátorů odporu proti německým okupantům v sisacké oblasti (kolem obce Žabno), kde 22. července 1941 vznikl Sisacký partyzánský oddíl. V květnu 1942 se stal komisařem praporu Národně osvobozenecké armády Jugoslávie. Za své zásluhy byl oceněn Řádem Národního hrdiny Jugoslávie.\n\nŠpiljak byl v letech 1949 - 1950 starostou Záhřebu. V letech 1946 - 1969 a od 1982 byl členem Ústředního výboru a od 1982 členem předsednictva ÚV Svazu komunistů Chorvatska, v letech 1952 - 1969 a od 1974 členem ÚV SKJ, v letech 1966 - 1969 a 1974 - 1978 členem předsednictva ÚV SKJ. V letech 1963 - 1967 byl předsedou výkonné rady Chorvatské socialistické republiky (premiérem), v letech 1967 - 1969 byl předsedou svazové výkonné rady (premiérem) Jugoslávie a 1969 - 1974 předsedou Rady národů Svazové skupštiny (parlamentu).\n\nV roce 1966 je jedním z organizátorů pléna ÚV SKJ na Brioni, na němž byl svržen dosavadní blízký spolupracovník Josipa Broze Tita Aleksandar Ranković, který stál v čele UDBA (jugoslávská Státní bezpečnost) a byl zodpovědný za řadu brutálních akcí, vedených často proti nesrbským národům tehdejší Jugoslávie (např. zásahy v polovině 50. let proti kosovským Albáncům).\n\nV letech 1974 - 1980 vedl jugoslávské odbory, 1983 se stává členem Předsednictva SFRJ a od 15. května 1983 do 15. května 1984 je jejím předsedou (rotující hlava státu). Jako nejvyšší jugoslávský představitel otevíral Zimní olympijské hry 1984 v Sarajevu. Během svého mandátu čelí tlaku různých sil v souvislosti s korupčními aférami ve firmách \"Podravec\" a \"INA\", do nichž měl být zapleten i jeho syn Vanja Špiljak.\n\nMika Špiljak zemřel 18. května 2007 ve věku 90 let, rozloučení proběhlo v záhřebském krematoriu. Jeho osobnost je rozporuplná, o čemž svědčí hodnocení, zveřejněná v mediích bývalých jugoslávských republik.\n\n"}
{"id": "214415", "url": "https://cs.wikipedia.org/wiki?curid=214415", "title": "Josef Pilnáček", "text": "Josef Pilnáček\n\nJosef Pilnáček (9. února 1883, Černá Hora u Brna – 21. února 1952, Vídeň) byl moravský historik a genealog.\n\nNarodil se jako nejmladší syn ze 4 dětí Josefa Pilnáčka, řezníka a pololáníka. Jeho matka, rozená Přibylová, pocházela z Jestřebí. Vystudoval I. české gymnasium v Brně a vyšší hospodářskou školu v Přerově. Po její absolvování sloužil jeden rok prezenční služby u vozatajstva v Praze a poté se stal aktivním důstojníkem. Po skončení první světové války odešel na odpočinek jako rytmistr vozatajstva ve výslužbě a žil ve Vídni.\nOženil se ještě před první světovou válkou, vzal si vdovu po bankéři (vdovské jméno Mediánská Mery), která byla velmi bohatá. Byla Němka a pocházela z Budína, česky vůbec neuměla. Spolu pak hodně cestovali po Evropě.\n\nPilnáček byl se intenzivně zajímal o moravskou topografii, heraldiku a genealogii. Přes nedostatečnou odbornou průpravu upozornil na řadu důležitých pramenů pro lokální dějiny a vlastivědu a jeho práce jsou dodnes využívány.\n\nVýsledky své práce uveřejňoval v Časopise vlasteneckého muzea v Olomouci, v Časopise rodopisné společnosti československé v Praze, ve Vlastivědném věstníku moravském a jinde.\n\n\nV roce 2009 vyšla autorova publikace Občanské znaky, kterou vydavatel sestavil na základě autorovy sbírky občanských znaků. Obsahuje 1738 hesel. V publikaci je barevná autorova malba znaku a pak následují údaje o uživateli a jeho rodině, odkazy na použité prameny a literaturu.\n\nVe své závěti odkázal celý svůj majetek (bytové zařízení, velkou odbornou knihovnu, obsáhlou literární pozůstalost, pohledávky po honorářích ve výši 100 000 Kčs) zemskému archívu v Brně.\n\n"}
{"id": "214434", "url": "https://cs.wikipedia.org/wiki?curid=214434", "title": "Petr Kien", "text": "Petr Kien\n\nPetr Kien (1. ledna 1919 Varnsdorf − 1944 Auschwitz-Birkenau) byl výtvarník, básník a dramatik. Celým křestním jménem Franzpeter nebo František Petr.\n\nPocházel z německy mluvící židovské rodiny. 1937 – 1939 studoval na pražské Akademii výtvarného umění u Williho Nowaka. Po nacistické okupaci studoval na soukromé výtvarné škole \"Officina Pragensis\", kterou po odchodu jejího zakladatele Huga Steinera-Prag do exilu vedl Jaroslav Šváb. V roce 1941 byl deportován do Terezína, kde pokračoval v umělecké tvorbě; stopy po něm končí v říjnu 1944 v koncentračním táboře v Osvětimi.\nAutor kreseb, maleb, grafických návrhů. Spisovatel literárních děl, básně (sbírka \"Morové město\"), divadelní hry, libreto k opeře Viktora Ullmanna \"Císař Atlantidy aneb Odepření smrti\" (poprvé uvedena 1975).\n\n\n"}
{"id": "214437", "url": "https://cs.wikipedia.org/wiki?curid=214437", "title": "Omezení rychlosti na pozemních komunikacích v Česku", "text": "Omezení rychlosti na pozemních komunikacích v Česku\n\nNa českém území platí omezení rychlosti jízdy v obcích nejméně od roku 1900, od roku 1905 a poté znovu od 1. srpna 1979 byla omezení vyhlášena i pro úseky mimo obec. Nejvyšší rychlostní limit pro jízdu v obcích (60 km/h) platil v letech 1976–1996 a nejvyšší pro jízdu na dálnicích (neomezeně) platil v letech 1971–1979.\n\nVyhláška o jízdě silničními parostroji byla v Rakousko-Uhersku vydána v roce 1875. Navazující nařízení c. k. místodržitele v království Českém z 29. ledna 1900 (prozatímní ustanovení o jízdě vozy automobilními a koly motorovými na veřejných silnicích a cestách, a to pokud se týče silnic a cest neerárních ve shodě se zemským výborem království Českého) pro toto království s vyloučením Královského hlavního města Prahy a pražského policejního rayonu stanovilo, že \n\nNařízení ministeria vnitra ve shodě s ministeriem finančním č. 156 ze dne 27. září 1905, jímž se vydávají bezpečnostní ustanovení policejní pro jízdu automobilů a motorových kol, sjednotilo právní regulaci silniční dopravy v Předlitavsku (vydáno v částce LXII Zákonníku říšského pro království a země v radě říšské zastoupené, účinnosti nabylo tři měsíce po vyhlášení). Oddíl VI. (§ 38 – 46) obsahuje bezpečnostní předpisy pro jízdu (pravidla provozu). \n\nČeskoslovenský zákon č. 81/1935 Sb., o jízdě motorovými vozidly, a vládní nařízení 203/1935 Sb. v uzavřených osadách omezily rychlost na 35 km/h. Zároveň bylo stanoveno, že motorová vozidla s více než jedním vlečným vozem nemají rychlost stupňovat přes 35 km/h a autobusy a nákladní automobily přes 50 km/h. Autobusy na pravidelných linkách mohly s povolením úřadů mimo uzavřené osady jezdit i vyšší rychlostí. \n\nZa protektorátu Čechy a Morava vyšla vyhláška č. 286/1942 Ú. n., o přípustné rychlosti jízdy osobními motorovými vozidly. \n\nZákon č. 56/1950 Sb. omezil rychlost za husté mlhy do 25 km/h a rychlost na železničním přejezdu do 15 km/h,\n\nVyhláškou č. 196/1953 Ú. l. byla vyjmenována místa, kde musí řidič jet „mírnou rychlostí“, tedy do 15 km/h: při jízdě podél průvodů, přes přechody pro chodce, při vjíždění na silnici, při průjezdu mimo stojící hromadné dopravní prostředky, kolem míst, kde se na silnici pracuje, na kluzké vozovce a všude tam, kde je zvýšený provoz chodců.\n\nPodle § 20 vyhlášky č. 141/1960 Sb. s účinností od 1. ledna 1961 musel řidič rychlost jízdy přizpůsobit okolnostem, zejména hustotě provozu, viditelnosti, stavu vozidla jakož i stavu a povaze silnice. Zároveň bylo stanoveno omezení rychlosti v obci do 50 km/h s tím, že může být dopravní značkou vyznačena vyšší rychlost. Zároveň vyhláška stanovila, že od 23 do 5 hodin neplatí omezení rychlosti v obci ani omezení rychlosti dopravní značkou. Rychlost autobusů a vozidel nad 3,5 tuny byla omezena do 80 km/h. \n\nPodle § 9 vyhlášky 80/1966 Sb. s účinností od 1. ledna 1967 musel řidič rychlost jízdy přizpůsobit okolnostem, zejména stavebnímu stavu a povaze silnice, rozhledové vzdálenosti a situaci v silničním provozu. V obci byla v období od 5 do 23 hodin omezena rychlost všech vozidel do 50 km/h. Rychlost motocyklů a motorových vozidel o celkové váze přes 3500 kg byla omezena do 80 km/h; toto omezení neplatilo mimo obec pro ty autobusy, ve kterých se nesměly přepravovat stojící osoby. Ve vzdálenosti 30 m před přejezdem a při jeho přejíždění platilo omezení rychlosti do 30 km/h; Podle § 20 vyhlášky 80/1966 Sb.s účinností od 1. ledna 1961 musí autobusy a nákladní automobily nebo traktory přepravující osoby však musely před přejezdem povinně zastavit. Rychlost při vlečení nesměla přesáhnout 50 km/h. Rychlost nákladního automobilu hromadně přepravujícího osoby na ložné ploše nesměla překročit 50 km/h, rychlost traktoru přepravujícího osoby na přívěsu 20 km/h. \n\nNovelizační vyhláška č. 42/1971 Sb. s účinností od 1. července 1971 v novém § 50 stanovila, že na dálnici a na silnici vyhrazené pro provoz motorových vozidel neplatí omezení rychlosti motorových vozidel o celkové váze přes 3500 kg a motocyklů do 80 km/h. Tím se tedy na dálnicích odstranilo omezení rychlosti mimo obec pro kamiony a motorky (č. 80/1966 Sb. § 9 odst. 4) a na dálnicích neplatila žádná obecná omezení rychlosti. \n\nPodle § 12 vyhlášky č. 100/1975 Sb. s účinností od 1. ledna 1976 musel řidič rychlost jízdy přizpůsobit zejména svým schopnostem, vlastnostem vozidla a nákladu, povětrnostním podmínkám a jiným předvídatelným okolnostem a jen takovou rychlostí, aby mohl zastavit na vzdálenost rozhledu. Konkrétní omezení rychlosti mimo obec nebylo obecně stanoveno (bylo vypuštěno dosavadní omezení pro motocykly a nákladní automobily nad 3,5 t), nesměla však být překročena nejvyšší povolená rychlost vozidla, resp. žádného z vozidel jízdní soupravy. V obci byla rychlost omezena jen v době od 5 do 23 hodin, a to do 60 km/h (byla tedy zvýšena z dosavadních 50 km/h). Pokud však byla omezena rychlost dopravní značkou, tak nyní toto omezení na rozdíl od dřívějška platilo již i v noci. Omezení rychlosti na železničním přejezdu na 30 km/h platilo jako dosud, avšak přibyla možnost, že pokud bliká bílé světlo, je rychlost omezena jen na 50 km/h v úseku 50 m. Při přepravě více než 6 osob v ložném prostoru nákladního automobilu byla omezena rychlost do 60 km/h (zvýšeno z dosavadních 50 km/h), při přepravě na nákladním přívěsu traktoru do 20 km/h (až do konce roku 2000). Rychlost vlečení byla omezena do 60 km/h (zvýšeno z dosavadních 50 km/h). \n\nNovelizační vyhláškou č. 70/1979 Sb. s účinností od 1. srpna 1979 byla rychlost osobního a osobního dodávkového vozidla omezena na 90 km/h (na dálnici na 110 km/h), rychlost autobusů dálkové veřejné dopravy osob do 90 km/h, rychlost motocyklů a rychlost nákladních a speciálních automobilů o hmotnosti do 6000 kg do 80 km/h, rychlost nákladních a speciálních automobilů o hmotnosti nad 6000 kg a rychlost autobusů veřejné a závodové dopravy osob do 70 km/h, pro vozidla ozbrojených sil, ozbrojených sborů a pro zkušební vozidla tato omezení neplatila. Omezení rychlosti v obci od 5 do 23 hodin do 60 km/h zůstalo beze změny. \n\nPodle § 16 vyhlášky č. 99/1989 Sb. s účinností od 1. ledna 1990 musel řidič rychlost jízdy přizpůsobit zejména svým schopnostem, vlastnostem vozidla a nákladu, povětrnostním podmínkám a jiným předvídatelným okolnostem a jet jen takovou rychlostí, aby mohl zastavit na vzdálenost rozhledu. Řidič autobusu a motorového vozidla do 3500 kg mohl jet rychlostí 90 km/h, na dálnici nebo silnici pro motorová vozidla 110 km/h, řidič motocyklu nejvýše rychlostí 90 km/h, řidič jiného motorového vozidla nejvýše rychlostí 80 km/h. \nrychlost vlečení omezena do 60 km/h. Tato omezení nebylo možno dopravní značkou zvýšit. V obci byla rychlost všech vozidel omezena do 60 km/h (tentokrát již nepřetržitě, i v noci), na dálnici nebo silnici pro motorová vozidla v obci do 80 km/h a tato omezení bylo možno dopravní značkou zvýšit až do limitů platných mimo obec. V obytné a pěší zóně (nově zavedených) byla rychlost omezena do 20 km/h. \n\nNovelizační vyhláškou č. 223/1997 Sb., účinnou od 1. října 1997 byla rychlost v obci snížena ze 60 na 50 km/h a rychlost na dálnici mimo obec zvýšena ze 110 na 130 km/h; motocykly byly postaveny na roveň ostatním motorovým vozidlům do 3500 kg.\n\nOd 1. ledna 2001 byla zákonem č. 361/2000 Sb. přeprava osob v ložném prostoru nákladního automobilu nebo přívěsu traktoru zakázána. Omezená rychlost před železničním přejezdem byla sjednocena na úsek 50 m před přejezdem. \n\nDo 1. května 2008 platila pro některé případy výjimka z povinnosti připoutání dětí bezpečnostním zádržným systémem za podmínky omezení rychlosti daného vozidla do 70 km/h (§ 6 odst. 3 písm. c) zák. 361/2000.\n\nV České republice je maximální dovolená rychlost na pozemních komunikacích stanovena od 1. ledna 2001 v § 18 zákona č. 361/2000 Sb. \n\nRychlost jízdy musí řidič přizpůsobit zejména svým schopnostem, vlastnostem vozidla a nákladu, předpokládanému stavebnímu a dopravně technickému stavu pozemní komunikace, její kategorii a třídě, povětrnostním podmínkám a jiným okolnostem, které je možno předvídat. Smí jet jen takovou rychlostí, aby byl schopen zastavit vozidlo na vzdálenost, na kterou má rozhled. Řidič nesmí překročit nejvyšší povolenou rychlost vozidla, resp. žádného z vozidel jízdní soupravy. \n\nŘidič také nesmí omezovat plynulost provozu bezdůvodně pomalou jízdou ani pomalým předjížděním ani bezdůvodně náhle snižovat rychlost nebo zastavovat. \n\nV obci (tedy úseku komunikace vymezeném dopravními značkami „obec“ a „konec obce“) nesmí řidič žádného vozidla překročit rychlost 50 km/h, na dálnici a silnici pro motorová vozidla v obci 80 km/h. Z omezení mají výjimku vozidla s právem přednostní jízdy (s modrým majáčkem) a některé zpravodajské, policejní a celní orgány. \n\nŘidič motorového vozidla o maximální přípustné hmotnosti nejvýše 3500 kg (tedy i řidič osobního automobilu) a řidič autobusu kromě výše uvedených omezení nesmí překročit rychlost 90 km/h, na dálnici 130 km/h. Na silnici pro motorová vozidla platila do konce roku 2015 stejná omezení jako na dálnici, od 1. ledna 2016 byla v souvislosti s rekategorizací komunikací snížena na 110 km/h. Řidič jiného motorového vozidla (tedy nákladního nebo speciálního vozidla o maximální přípustné hmotnosti přes 3500 kg) nesmí překročit rychlost 80 km/h. Na řidiče nemotorových vozidel se žádné z těchto omezení rychlosti nevztahuje. Při použití sněhových řetězů nesmí být rychlost vyšší než 50 km/h. Z omezení mají výjimku vozidla s právem přednostní jízdy (s modrým majáčkem), řidiči zpravodajských služeb, stanovených útvarů policie a celních orgánů. Na jezdce na zvířatech se § 18 zákona 361/2000 Sb. vůbec nevztahuje, takže jejich rychlost není omezena ani v obci ani mimo obec. Vedená nebo hnaná zvířata nesmí překročit rychlost chůze. \n\nNa kterémkoliv úseku může být z mnoha důvodů nejvyšší dovolená rychlost dopravním značením snížena, tak aby byla doprava efektivnější a bezpečnější. Např. při přejezdu přechodu pro chodce v blízkosti škol, při úpravách na vozovce apod. Nejvyšší dovolená rychlost v obci může být dopravní značkou zvýšena, nejvýše o 30 km/h. \n\nPři vlečení motorového vozidla se podle § 34 zákona č. 361/2000 Sb. smí jet rychlostí nejvýše 60 km/h. \n\nV obytné a pěší zóně smí jet řidič podle § 39 nejvýše rychlostí 20 km/h. \n\nV úseku 50 m před železničním přejezdem a při jeho přejíždění nesmí být rychlost vyšší než 30 km/h, pokud však svítí přerušované bílé světlo přejezdové signalizace, je tento limit 50 km/h (§ 28 zák. 361/2000 Sb.).\n\n"}
{"id": "214442", "url": "https://cs.wikipedia.org/wiki?curid=214442", "title": "Horlivka", "text": "Horlivka\n\nHorlivka (; – \"Gorlovka\") je průmyslové město a dopravní uzel na východoukrajinském Donbasu. Leží na severovýchodě Doněcké oblasti, přibližně 50 km severně od Doněcku. V současné době zde žije 275 000 obyvatel; jejich počet kvůli ekonomické recesi klesá (v 80. letech 20. století přesahoval 300 000).\n\nStejně jako mnoho dalších měst Donbasu vznikla i Horlivka jako dělnická osada v 18. století. Její počátek je spojen se stavbou železnice Kursko–charkovsko–azovské železnice roku 1867. Pojmenována byla podle důlního inženýra P. Gorlova. Počátkem 20. století zde žilo zhruba 7000 osob; bouřlivý rozvoj nastal s masivní industrializací Donbasu v meziválečné éře.\n\nHorlivka je nepříliš vzhledné panelové město bez kulturních a historických památek. Po útlumu hornictví a průmyslu zde ubývá obyvatelstvo. Funguje zde několik uhelných dolů a největší ukrajinský průmyslový koncern Stirol.\n\nHorlivka je hlavním železničním uzlem celého Donbasu. Na území města se nachází 5 železničních stanic a několik zastávek. 6 železničních tratí odtud vede ve směrech na Jasynuvatu a Doněck, Pokrovsk a Dnipro, dále na Slovjansk, Siversk, Popasnu a Debalceve.\n\nVe městě jsou provozovány 4 linky tramvajové a 4 linky trolejbusové dopravy.\n"}
{"id": "214443", "url": "https://cs.wikipedia.org/wiki?curid=214443", "title": "Norbert Holub", "text": "Norbert Holub\n\nNorbert Holub (7. dubna 1966, Jihlava) je současný český básník, esejista a překladatel. Vystudoval Lékařskou fakultu Masarykovy univerzity v Brně, kde také v současnosti žije.\n\n\n"}
{"id": "214445", "url": "https://cs.wikipedia.org/wiki?curid=214445", "title": "Prefektura Nagasaki", "text": "Prefektura Nagasaki\n\nPrefektura Nagasaki ( 長崎県, \"Nagasaki-ken\") je jednou ze 47 prefektur Japonska. Nachází se na ostrově Kjúšú. Hlavním městem je Nagasaki.\n\nPrefektura má rozlohu 4 094,04 km² a k 1. října 2005 měla 1 478 630 obyvatel.\n\nPrefektura Nagasaki vznikla spojením dřívějších provincií Hizen, Cušima a Iki.\n\nPrefektura Nagasaki sousedí na východě s prefekturou Saga a z ostatních stran je obklopena mořem. Součástí prefektury je velké množství ostrovů, mezi něž patří např. Cušima a Iki.\n\nV prefektuře Nagasaki je 13 velkých měst (市, ši):\nNagasaki je prefektura s největším podílem křesťanů v Japonsku. V roce 2002 se ke katolické církvi hlásilo 68 617 lidí, což představovalo 4,52 % obyvatel prefektury. Zdejší skrytá křesťanská místa regionu Nagasaki byla v roce 2018 zapsána na seznam světového kulturního dědictví UNESCO.\n\n"}
{"id": "214448", "url": "https://cs.wikipedia.org/wiki?curid=214448", "title": "Aeolosaurus", "text": "Aeolosaurus\n\nAeolosaurus („Aeolův ještěr“) byl býložravý dlouhokrký dinosaurus (sauropod), žijící v období svrchní křídy na území současné Argentiny.\n\nTento sauropod dosahoval délky asi 14 až 15 metrů a hmotnosti kolem 6 tun. Žil v době před 83 až 74 (nebo také 73 až 67) miliony let na území dnešní Argentiny (fosilie typového druhu \"A. rionegrinus\" byly objeveny na území provincie Rio Negro). V roce 2007 byl pak popsán další druh tohoto rodu, \"A. colhuehuapensis\".\n\nMezi nejbližší vývojové příbuzné tohoto éolosaurina patřily rody \"Gondwanatitan\", \"Maxakalisaurus\", \"Rinconsaurus\" nebo \"Overosaurus\".\n\n\n"}
{"id": "214451", "url": "https://cs.wikipedia.org/wiki?curid=214451", "title": "Svatý Jeroným (Dürer)", "text": "Svatý Jeroným (Dürer)\n\nObraz Svatý Jeroným je renesanční dílo, namalované v roce 1521, jejímž autorem je Albrecht Dürer.\n\nObraz Svatý Jeroným byl namalován v roce 1521, kombinovanou technikou na dubovém dřevě, v Nizozemí.\n\nJeho autorem byl Albrecht Dürer a obraz měří 59,5 × 48,5 cm.\nJe to charakterová studie stárnoucího učence přemítajícího o pomíjivosti pozemského života. Jako model církevního otce si Dürer vybral třiadevadesátiletého muže z Antverp, jehož portrét dalším kreslením přeměnil v skvostnou, téměř hyperrealistickou bustu Jeronýma.\n\nZnačný podíl na působivosti obrazu má velká lidská lebka, namalovaná ve vysoce realistickém detailu v pravém dolním rohu - symbol askeze a smrti těla. Jeroným na ni ukazuje prstem. Ale je ten muž, který si portrétovaného bedlivě prohlíží, skutečný světec? Zpodobení Jeronýma neboli Hieronyma ze Stridonu v té době často nabývalo nového, časového rozměru. Církevní otec byl čím dál častěji vnímán jako světský činitel na poli humanismu a literatury - a pro toto spojení by mohlo mluvit nádherně namalované zátiší s knihami v levém dolním rohu obrazu.\n\nTakové obrazy zbožného intelektualismu si stále častěji nacházeli cestu do studoven učenců a soukromých uměleckých sbírek. Žádný z Dürerových obrazů není lépe dokumentován.\nPodle dřívějšího mínění vytvořil Dürer svého e Jeronýma jako odpověď na obraz od Quentina Massyse. Dnes se zdá, že to bylo obráceně: antverpský mistr se pro deskovou malbu zhotovenou v jeho ateliéru (Vídeň, Kunsthistorisches Museum) nechal inspirovat norimberským kolegou (Dürerem).\n\nDnes je obraz umístěn v Lisabonu, Museu Nacional de Arte Antiga.\n\n"}
{"id": "214454", "url": "https://cs.wikipedia.org/wiki?curid=214454", "title": "Spark", "text": "Spark\n\nSpark může mít více významů:\n\n"}
{"id": "214455", "url": "https://cs.wikipedia.org/wiki?curid=214455", "title": "Grand Prix Monaka 2007", "text": "Grand Prix Monaka 2007\n\nGrand Prix Monaka LXV Grand Prix Automobile de Monaco\n\n\n Fernando Alonso- McLaren MP4/22- 1:15.284\n\n\n Fernando Alonso- McLaren MP4/22- 1:15.729\n\n"}
{"id": "214456", "url": "https://cs.wikipedia.org/wiki?curid=214456", "title": "Petra Kostovčíková", "text": "Petra Kostovčíková\n\nPetra Tirpák Kostovčíková (* 25. května 1977, Havířov) je česká tanečnice a trenérka.\n\nSe svým německým partnerem Christianem Polancem se úspěšně zúčastnila mezinárodních tanečních soutěží. Jejími největšími úspěchy jsou: mistryně ČR v latinskoamerických tancích, vicemistryně Německa v latinskoamerických tancích, vicemistryně světového poháru v latinskoamerických tancích, finalistka Světových her, semifinalistka Mistrovství světa a Evropy v latinskoamerických tancích. Známá je hlavně z Bailanda, kde jako jediná porotkyně hodnotila soutěžní páry a z reality show StarDance. V první řadě pořadu se společně s Václavem Vydrou umístila na 2. místě a ve čtvrté řadě jako porotkyně hodnotila soutěžní páry.\n"}
{"id": "214457", "url": "https://cs.wikipedia.org/wiki?curid=214457", "title": "Émile Picard", "text": "Émile Picard\n\nCharles Émile Picard (24. července 1856, Paříž – 11. prosince 1941, tamtéž) byl francouzský matematik.\n\nJeho nejvýznamnější práce se týkají komplexní analýzy, algebraické geometrie a teorie diferenciálních rovnic. Dokázal například, že každá nekonstantní celá funkce (tj. funkce holomorfní na celé komplexní rovině) nabývá v komplexní rovině každé hodnoty, kromě nejvýše jednoho bodu.\n\nPicard byl od roku 1889 členem francouzské Akademie věd (Académie des Sciences). Od roku 1917 až do své smrti zde pracoval jako tajemník.\n\n\n"}
{"id": "214463", "url": "https://cs.wikipedia.org/wiki?curid=214463", "title": "Hraniční meandry Odry", "text": "Hraniční meandry Odry\n\nPřírodní památka Hraniční meandry Odry byla vyhlášena 6. září 2006 nařízením Moravskoslezského kraje číslo 1/2006 s účinností od 1. listopadu 2006. Slavnostní otevření se uskutečnilo 25. května 2007. Jedná se o první vlastní přírodní památku, kterou kraj otevřel. Zatím je dostupná pouze pěšky z Bohumína, avšak kraj plánuje zřízení naučné stezky. Investice vložené do památky dosáhly 500 tisíc korun, každoroční údržba si vyžádá částku 50 000 Kč.\n\nPředmětem ochrany přírodní památky je úsek meandrujícího toku řeky Odry na česko-polské hranici od soutoku s Olší po Starý Bohumín, lužní porosty navazující na vodní tok a stálé i periodické vodní plochy a evropsky významná lokalita Meandry Dolní Odry. Zvláště chráněné území o rozloze více než 126 hektarů se nachází v katastrálních územích Kopytov, Starý Bohumín a Nový Bohumín. Podél toku řeky Odry žije řada chráněných živočichů a rostlin. Hnízdí tu např. břehule říční (v roce 2005 zde bylo zaznamenáno 322 nor v jedné stěně a v roce 2006 po změnách koryta řeky způsobených vysokou sněhovou pokrývkou pak 1038 nor ve třech stěnách).\n\nVe střední Evropě unikátní rezervace obsahuje meandry, slepá ramena a tůně vzniklé neregulovanými korytotvornými procesy řeky. Zhruba sedmikilometrový úsek vodního toku mezi Starým Bohumínem a Kopytovem vytváří štěrkové náplavy a lavice, čímž dochází k neustálé mírné změně státních hranic mezi Českou a Polskou republikou. Území je součástí soustavy Natura 2000 jako evropsky významná lokalita. Vyhlášení meandrů zvláště chráněným územím navrhli vědci ze Světového fondu na ochranu přírody, kteří mapovali povodí Odry před deseti lety. Polsko svou část pásma za chráněné území vyhlásilo již dříve.\n\n\n"}
{"id": "214472", "url": "https://cs.wikipedia.org/wiki?curid=214472", "title": "Barbara Meierová", "text": "Barbara Meierová\n\nBarbara Meierová (* 25. července 1986 Amberg) je německá modelka s mírami 83-61-92. Je vítězkou německé televizní reality show s názvem \"Germany's Next Top Model 2007\".\n\nMeierová dělá reklamu pro Pantène, Don’t Label Me a Disneyland Paris, pracovala pro Yogurette a magazíny jako Madame Figaro. Ohlasila úmysl pokračovat ve studiu matematiky.\n\n"}
{"id": "214473", "url": "https://cs.wikipedia.org/wiki?curid=214473", "title": "Chortycja", "text": "Chortycja\n\nChortycja (ukrajinsky Хортиця) je největší ostrov na řece Dněpr. Nachází se na jižní Ukrajině na území města Záporoží. Ostrov má protáhlý tvar (od severozápadu k jihovýchodu), je přes 12 km dlouhý, střední šířka je přibližně 2,5 km.\n\nV 16. století vznikla na Chortycji opevněná tvrz záporožských kozáků, kteří odtud spravovali Záporožskou Sič. Dnes zde působí Muzeum záporožského kozáctva. V roce 2007 byla Chortycja zvolena jedním ze sedmi divů Ukrajiny.\n\nByzantský císař Konstantin VII. Porfyrogennetos se v díle \"De administrando imperio\" zmiňuje o „ostrově svatého Georgia“ níže dněperských peřejí.\nDle legendy v roce 972 na byl na Chortycji zabitý kníže Svjatoslav Igorevič, když se vracel z výpravy na Konstantinopol.\n\n"}
{"id": "214479", "url": "https://cs.wikipedia.org/wiki?curid=214479", "title": "Antonín Alois Weber", "text": "Antonín Alois Weber\n\nAntonín Alois Weber, křtěn pouze jako Antonín (24. října 1877 Vlčí Hora – 12. září 1948 Litoměřice), byl římskokatolický kněz německé národnosti, 16. biskup litoměřický (1931–1947), od 10. března 1947 titulární arcibiskup samoský.\n\nV malé vísce Vlčí Hora ( Wolfsberg), patřící do farnosti Brtníky, se narodil šestnáctý litoměřický biskup ThDr. Antonín Alois Weber. Byl to již pátý biskup pocházející ze Šluknovského výběžku.\nJeho otcem byl německý zemědělec a tkadlec Antonín Alois Weber a matkou Terezie, rozená Diessnerová, rovněž z tkalcovského rodu. Jejich první syn dostal při křtu jméno Antonín a druhé jméno Alois pak při biřmování.\nNa malého chlapce měl silný vliv dědeček z matčiny strany Jan Diessner, pocházející z Filipova. Naučil ho prvním modlitbám, litaniím a ještě v předškolním věku číst a psát.\nVe Vlčí Hoře za Antonínova dětství žilo asi 700 obyvatel ve 160 domech. Stála zde kaple Panny Marie Karmelské (v 21. století již zbořena) a fungovala jednotřídní základní škola. Z této školy poslali rodiče svého velmi nadaného syna na další školní výchovu do Krásné Lípy. Tam se potvrdily jeho veškeré předpoklady k dalšímu studiu a projevila se jeho hluboká zbožnost. Vlivem tamního učitele Augusta Kreissla se zrodily plány na jeho budoucí učitelské povolání.\nNakonec padlo jiné rozhodnutí. Malý Weber, veden svou zbožností, si doma v malé světničce postavil oltářík, aby mohl napodobit mši. Své kamarády pak pověřil ministrováním (v rodině se na tuto příhodu dochovaly památky až do roku 1945). To ovlivnilo rodiče i jeho učitele natolik, že se s ním vypravili do Bohosudova. Weber byl přijat a studoval v malém semináři a na gymnáziu. Mezi jeho učitele patřil i P. Antonín Odstrčilík, jezuita, pedagog, vychovatel a horlivý kněz, který na mladého studenta silně zapůsobil. Roku 1895 složil Weber v Litoměřicích maturitu s vyznamenáním a definitivně se přihlásil na bohosloví. Po ukončení studií navrhlo vedení semináře v Bohosudově, aby pokračoval ve studiích v Římě na „Collegium Bohemorum“ – české koleji. U rodičů se přimluvil i tehdejší biskup Schöbel.\nPo jejich souhlasu šel se svým přítelem Jindřichem Wagnerem z domova pěšky až do Říma. Po cestě navštívil také Padovu, kde je hrob jeho patrona Antonína Paduánského. V Římě ho přijal vicerektor české koleje, světící biskup ThDr. František Zapletal, který vedl výchovu mladých bohoslovců tak taktně, že byl všemi milován. Tehdy se mladý Weber začal učit česky. Po ukončení studia ho 17. února 1901 patriarcha Cepetelli slavnostně vysvětil na kněze v domácí kapli u sv. Apolináře. Téhož roku 22. června byl promován na doktora teologie.\n\nKdyž se Weber vrátil do vlasti, začal na podzim roku 1901 pracovat jako kaplan v Teplicích. Ačkoli zde již vedle děkana dva kaplani působili, nestačili na všechny duchovní úkony, včetně obrany před hnutím „Pryč od Říma“. Weber se ihned zapojil do všech činností (kázal, vyučoval atd.), které vykonával tak horlivě, že roku 1907 onemocněl těžkou žaludeční nemocí. Lékaři mu doporučili změnit bydliště.\nBiskupství litoměřické vyhovělo a Weber byl přeložen do Ústí nad Labem jako katecheta měšťanských škol a učitel náboženství ústavu pro vzdělávání učitelek. Když zde byla roku 1907 zřízena reálná škola, Weber začal učit i na ní. Všude patřil mezi oblíbené učitele. Neomezil se jen na vyučování náboženství, ale ujal se i dalších předmětů. K nim patřila zejména čeština, kterou se výtečně naučil a již v Teplicích ji prakticky používal. Učil ji sedm let. Dvakrát byl dokonce zvolen provizorním ředitelem školy v Ústí nad Labem. Jako učitel působil také v blízkých vesnicích Bystřanech, Řetenicích a Proseticích. Účast na jeho českých bohoslužbách byla tak velká, že každou neděli měl až tři kázání.\nSoučasně se zajímal o sociální problematiku v průmyslovém Ústí nad Labem, a proto řadu let byl i členem komise pro sociální péči pro celé město.\nWeber se nezúčastňoval politického života, politicky a národnostně byl velmi tolerantní, nečinil žádné rozdíly mezi Němci a Čechy. Vždy mu šlo o katolickou církev.\nV roce 1913 si na Karlově univerzitě nechal nostrifikovat svůj římský doktorát. Začal též publikovat. Vydal např. dějiny své rodné farnosti Brtníky a napsal pro čtyřsvazkovou občanskou nauku studii o humanitě. Pro studenty založil roku 1915 kněžskou agregaci, v níž pravidelně přednášel a přinášel přehledy o nové církevní literatuře. Ve Velkém Březně též řídil kongregaci žen a v Litoměřicích teologickou kongregaci.\nBiskup Gross ho jmenoval předsedou kolegia cenzorů. Od roku 1923 byl pak ustanoven biskupským notářem a papežským tajným komořím. Roku 1927 se stal členem rady konzistoře a byl jmenován i oficiálem církevního soudu a 1. dubna 1930 obdržel hodnost kanovníka (1. königseggovského).\nDne 20. ledna 1931 zemřel litoměřický biskup Josef Gross a právo jmenovat biskupy přešlo po roce 1918 z císaře na československou vládu, která o ně projevila velký zájem, protože diecéze byla výrazně německá.\n\nVláda požadovala dodržení dohody podle tzv. modu vivendi z roku 1928. Ta stanovila, že kandidát na biskupa musí předem získat schválení vlády. Složité jednání se vleklo, a proto více než deset měsíců zůstal biskupský stolec v Litoměřicích neobsazený (sedisvakance). Dne 22. října 1931 papež Pius XI. jmenování potvrdil a 22. listopadu téhož roku byl Antonín Alois Weber slavnostně vysvěcen v pražské Svatovítské katedrále. Konsekraci vedl ThDr. Karel Kašpar, arcibiskup pražský, spolusvětiteli byli pak světící biskupové pražští ThDr. Antonín Podlaha a ThDr. Jan Remiger. Dne 6. prosince 1931 se v litoměřické katedrále konala intronizace, která na rozdíl od předchozích svěcení byla prosta všech okázalostí.\nVýhodou nového biskupa byla dobrá znalost litoměřické diecéze. Proto se například i svěcení kněží konala často mimo katedrálu (Ústí nad Labem, Česká Lípa, Most, Jablonec nad Nisou, Jiříkov, Bohosudov, Mnichovo Hradiště, Osek, Filipov, Šluknov, Teplice atd.).\nOficiální vystupování biskupa bylo ve srovnání s jeho předchůdcem daleko jednodušší a civilnější. Využíval každé příležitosti, aby se setkal s věřícími. V diecézi zakládal „Katolickou akci“ a prosazoval oživení náboženského života.\nV Litoměřicích založil ústav pro pastoraci a ústav pro mládež. Rovněž podporoval litoměřický ústav pro hluchoněmé. Byl též velkým ctitelem Panny Marie ve Filipově, kde vícekrát při poutní slavnosti sloužil pontifikální mši.\nJak biskupská rezidence, tak zámek ve Stvolínkách nutně potřebovaly renovaci, kterou Weber zahrnul do své režie. Za podpory biskupa bylo v diecézi postaveno devět nových kostelů.\nK významným počinům patří také jeho reorganizace a doplnění kapituly. Po úmrtí světícího biskupa Antonína Čecha 26. srpna 1929 pověřeného péčí o česky mluvící věřící nebyla jeho funkce již obnovena, protože biskup Weber ovládal perfektně oba zemské jazyky. Při jeho nástupu byla polovina kanonikátů neobsazena. Weber, až úzkostlivě dodržující církevní a státní zákony, jmenoval čtyři čestné kanovníky a osm nových biskupských vikářů. Provedl též změny v hlavních odděleních konzistoře a obnovil církevní soud. Reorganizoval i protokol o evidenci písemností. Pro seminář vypracoval nový organizační statut a jeho vedením pověřil ThDr. H. Donatha.\nKaždý rok navštívil čtyři vikariáty, takže za šest let měl osobně zvizitovanou celou svoji diecézi (tehdy měla 24 vikariátů). Vikáři, kteří biskupa doprovázeli při biřmování ve svých okrscích, žasli nad tím, že biskup měl během nich pokaždé jiné kázání. V době svého episkopátu udělil svátost biřmování přibližně polovině milionu věřících. Své postřehy z biřmování, z nichž je patrné, jak si všímal i zdánlivě nepatrných maličkostí, zveřejňoval v ordinariátním listě. Velkou radost měl biskup, když se současně s biřmováním konaly zkoušky z náboženství. Často na závěr školního roku sám katechizoval.\nCírkev vždy spatřovala v misiích svůj hlavní úkol a podporovala je. Z toho hlediska zažily Litoměřice 30. května 1937 mimořádnou událost: biskup Weber vysvětil Ignáce Arnože z Děčína misijním biskupem v Bulawayo v Jižní Rhodesii (dnešní Zimbabwe), v níž byl zřízen apoštolský vikariát, později změněný na sídlo nově vytvořené diecéze.\nJiž před svým biskupským svěcením posvětil Weber novostavbu tzv. malého semináře v Bohosudově a 3. září 1933 vysvětil noviciát pro jezuity v Děčíně.\n\nV této době se začaly následkem činnosti Konrada Henleina stupňovat národnostní a politické rozpory. V roce 1931 založil Henlein Sudetendeutsche Heimatfront, kterou již po dvou letech přeměnil v nacistickou politickou stranu Sudetendeutsche Partei (SdP). Činnost německých extrémních nacionalistů a nacistů se často prolínala. SdP měla též tajné přímé kontakty s hitlerovským Německem a určitými kruhy ve Velké Británii.\nNěmečtí kněží a intelektuálové podcenili totalitní nacismus s jeho proticírkevní ideologií, což se projevilo i na německé teologické fakultě v Praze. Jako příklad může posloužit profesor teologické fakulty A. Kindermann. Ten předložil dokonce ještě v prosinci 1938 návrh na zřízení samostatné církevní katolické provincie v celých „Sudetech“. Podle něj mělo být litoměřické biskupství povýšeno na arcibiskupství a navíc zřízeno pět nových biskupství: v Chebu, Liberci, Opavě, Mikulově a Českém Krumlově. Jako alternativu navrhoval možnost zřídit tzv. svobodné prelatury ve Vyšším Brodě (diecéze českobudějovická) a v Mikulově (diecéze brněnská). Kindermann svůj návrh o 127 stranách vydal knižně, ale litoměřický biskup dr. Weber, jemuž byl spis věnován, odmítl a nedal pro něj imprimatur. Knihu později zabavili samotní nacisti. Je překvapující, s jakými naivními představami se střetáváme u tehdejších inteligentních lidí.\nRovněž situace v semináři nebyla radostná. Počet kandidátů kněžství poklesl. V roce 1932 jich studovalo pouze 11, v roce 1936 pak 26. Biskup Weber se proto ještě více začal věnovat kněžskému semináři, jemuž dokonce hrozila likvidace. Jelikož rektor ThDr. František Albert nemohl pro stáří funkci vykonávat, vypracoval sám biskup nová statuta do všech podrobností. Studentům a vedení malého semináře z Bohosudova nabídl ubytování v litoměřickém biskupském semináři v Jezuitské ulici čp. 2. Vybrané prostory bylo ovšem třeba upravit. Nutné finanční prostředky získal Weber vyhlášením tzv. seminárně daně ve výši 1 % příjmů diecézních kněží. Podporu poskytoval i studentský podpůrný ústav v Bohosudově.\nBiskupova péče o diecézi se projevovala aktivní účastí na různých akcích. Roku 1932 uspořádal zasedání farních výborů se třemi sty účastníky. V roce 1933 na Svatodušní neděli se osobně účastnil tří největších diecézních poutí a setkal se i s misionáři. Téhož roku pak podnikl svou první biskupskou cestu do Říma. Po jeho návratu se začala i litoměřická diecéze připravovat na celostátní sjezd katolíků (1935). V tomto roce však biskup dostal těžký zápal plic a byl hospitalizován v ústecké nemocnici. Ihned po propuštění pokračoval dále ve svých plánovaných činnostech, které vyvrcholily uspořádáním úspěšného katolického sněmu pro celou diecézi v roce 1937 v Mladé Boleslavi. Na něm byly prodiskutovány závěry pražského celostátního sjezdu z roku 1935, nastíněn program další činnosti v diecézi a uspořádán Den katolických dívek. Ty dosud neměly vlastní katolickou organizaci.\nŠedesátiny biskupa Webera se staly příležitostí, aby mládež oblíbenému biskupovi vyjádřila svůj hold. Z 21 středních škol přijelo do Litoměřic okolo tisíce účastníků, kteří 27. září 1937 předali jubilantu blahopřání. Dne 3. října oslavila jeho narozeniny litoměřická mládež a 14. listopadu se v seminárním kostele samostatně shromáždila česká mládež.\nNa celkové nebezpečí totalitní ideologie nacismu upozornil papež Pius XI. již 14. března 1937 ve zvláštní encyklice „Mit brennender Sorge“ (S palčivou starostí). Německá biskupská konference ve Fuldě v čele s kardinálem Bertramem zaslala v této záležitosti ostré memorandum přímo A. Hitlerovi. Reakcí byly rostoucí pomluvy o církvi, následovaly zinscenované procesy proti kněžím a od roku 1938 pak zákaz vyučování náboženství.\nPražský arcibiskup kardinál Kašpar požádal předsedu německé biskupské konference kardinála A. Bertrama, aby se generální vikáři z odtrženého území mohli účastnit konferencí ve Fuldě. S vlastními biskupy se mohli kontaktovat čím dál obtížněji a potřebovali být zavčas informováni o aktuální situaci, problémech atd. Kardinál Bertram však tuto žádost odvážně odmítl. Sdělil, že modus vivendi z roku 1928 (upravující vztah mezi Československem a papežským stolcem) stále platí, a proto nelze bez souhlasu Říma návrh kardinála Kašpara realizovat. Naopak sdělil, že se sám bude účastnit i jednání biskupské konference v Praze, protože do jeho arcidiecéze nově patří část Moravy a Slezsko.\nBiskup Weber si byl vědom, jaké nebezpečí zde vyrůstá. Obrátil se proto na německé diecézní kněze a pohrozil jim, že když se budou nadále angažovat v Henleinově SdP, odvolá je z funkce. To mu nacisté nikdy nezapomněli.\nNěmecká evangelická církev v Sudetech (vedená dr. Erichem Wehrenpfennigem) naopak doporučovala svým duchovním, kteří se osvědčili v „národním boji“, pokračovat v této činnosti. Do SdP vstoupilo 91,9 % z celkového počtu německých evangelických duchovních. Nicméně po sloučení SdP s nacistickou NSDAP již ani žádný z evangelických farářů nebyl v této straně.\n\nSdP měla absolutní převahu u německého obyvatelstva, výjimku tvořily pouze socialistické a české strany. Vedení SdP brzy po Mnichovském diktátu donutilo většinu německých politických stran ke sjednocení s německou NSDAP. V této době nacistické politické kruhy v Sudetech nepředpokládaly střety s katolickou církví. Působil zde totiž ještě konkordát mezi Vatikánem a Německem z 20. července 1933, který se však nevztahoval na okupované území.\nPo vzniku Sudet došlo německé ministerstvo pro církevní záležitosti k závěru, že vliv církve v této oblastní není pro celkový politický vývoj Německa příliš významný. Obrátilo se ale na SdP, aby od této politické strany žijící přímo v Sudetech získalo hodnocení vlivu katolické církve na místní obyvatelstvo. SdP se při tomto zjišťování soustředila jen na informace od kněží – svých členů, tedy jen od 49,3 % z celkového počtu německých katolických kněží.\nNěmečtí katolíci v zabraném území si bohužel dostatečně neuvědomovali, v jaké obtížné situaci jsou již katolíci v Německu, kde už vypukl silný odpor a boj proti katolické církvi. Toto nebezpečí stále více ohrožovalo i litoměřickou diecézi.\nPro duchovní v aktivní službě biskup dále pořádal exercicie, kněžské kongregace, pokračovací kněžský kurz a pastorální konference. Jeho pozoruhodný pastýřský list z února 1938 dodnes dosvědčuje, jak se snažil získat co nejvíce informací o smýšlení kněží v dané politické situaci. Materiálně podporoval diecézní kněze, kteří se ocitli v nouzi a obětoval tak celé dědictví po svém otci. V této činnosti pokračoval i za války. Za každého zemřelého kněze se snažil sloužit zádušní mši.\nV důsledku mnichovského diktátu byla litoměřická diecéze rozdělena na dvě části. Větší část (cca 75 %), tzv. Sudety, byla připojena k nově se tvořící nacistické župě Gau Sudenland s hlavním městem Libercem a místodržitelem Konradem Henleinem. Litoměřická diecéze měla v roce 1938 celkem 446 farností. Odtrženo tak bylo 342 farností (66,8 %), tj. nejvíce ze všech českých a moravských diecézí.\nZatímco Litoměřice na pravém břehu řeky Labe spadaly do Sudet, tak cca 4 km vzdálený Terezín na levém břehu patřil již do druhé části, tzv. Protektorátu Čechy a Morava. Litoměřické biskupství bylo jediné, které svým sídlem nezůstalo v Protektorátu. Dosavadní generální vikář Mons. Šelbický odstoupil, ale biskup Weber ho znovu jmenoval do téže funkce k 1. lednu 1939 pro zbytek diecéze v okleštěném Československu se sídlem v Libochovicích. Mons. Šelbický se obával zatčení, a proto odešel nejdříve do nemocnice v Lounech, ale tam se po poradě se svými důvěrníky rozhodl rezignovat na všechny své funkce a odejít do penze do Prahy. Tento úmysl Weber schválil.\n\nZ přehledu v Catalogu cleri z roku 1941 vyplývá, že v odtrženém území byl samostatný generální vikariát v Litoměřicích v čele s Mons. Franzem Wagnerem. Do něj náleželo 21 venkovských vikariátů, jedno proboštství, pět arciděkanství, 29 děkanátů, 302 farností a osm expozitur. Dále 13 beneficiátů a 536 světských a 110 řádových kněží, u nichž pracovalo 279 kaplanů. V Protektorátu Čechy a Morava bylo v téže době jedno proboštství, žádné arciděkanství, 13 děkanátů, 88 far a 76 kaplanských míst. Tři místa pomocných duchovních a sedm jednoduchých beneficií. Pracovalo v nich na 145 světských a jen sedm řádových kněží. Celkem zde žilo 195 611 katolíků a 155 443 nekatolíků. Po rezignaci generálního vikáře Šelbického bylo přeneseno sídlo generálního vikáře z Libochovic do Kováně na Boleslavsku. Jeho nástupcem se stal Mons. Josef Kuška, kterého později vystřídal ThDr. František Vlček se sídlem v nedalekém Krnsku.\nMnoho Čechů po zabrání pohraničí odešlo do vnitrozemí. Většina obyvatel, kteří zůstali v Sudetech, se stala říšskoněmeckými občany. Město Litoměřice bylo obsazeno 10. října 1938 jednotkami německé armády, vedenými generálem Brauchitschem. Do Liberce přišel tzv. Stickhalterkommissar, jenž měl za úkol na celém zabraném území rozpustit ty instituce, které vyznávaly jiné hodnoty než nacistické. Byly zrušeny všechny české školy a téměř všem katolickým organizacím, spolkům a svazů byl zabaven majetek. Biskupství zůstala jen nepatrná část majetku a litoměřickému biskupovi se podařilo zachránit pouze mariánské kongregace.\nV zabraném území byl postižen i katolický tisk. Po zastavení německého katolického tisku se Weber znovu pokusil o vydávání církevního katolického tisku, tentokrát s čistě náboženským obsahem. Pro pravou část diecéze (v Sudetech) vycházel ve Varnsdorfu a pro levou (v Protektorátu) v Teplicích. Po několika měsících byl i tento list zakázán, a tak ke zklamání věřících zmizel veškerý katolický tisk.\nWeber 20. října 1938 jednal s říšským ministrem vnitra Frickem o přizpůsobení církevního života a organizací litoměřické diecéze poměrům v Německu. Obsah tohoto jednání není přesně znám, ale jeho závěry byly zveřejněny v ordinariátním listě 1. listopadu 1938 jako „Pokyny pro duchovní správu v přechodném období“. Účastníci jednání se rovněž dohodli řešit problémy pokud možno v klidu. Protože diecéze byla rozdělena, musel se biskup Weber zúčastňovat jak biskupských konferencí v Praze (pro české země), tak ve Fuldě, kde sídlila Německá biskupská konference.\nKvůli udržení katolické církve v diecézi navázal přímý kontakt s kardinálem Bertramem, sídlícím v Breslau (dnes polská Wrocław), a roku 1939 se za ním i osobně vypravil.\n\nV této celkově tíživé situaci odjel biskup Weber 21. července 1939 do Říma za novým nástupcem sv. Petra na papežském stolci. Tak mohl osobně informovat Pia XII. o aktuálním dění v litoměřické diecézi.\nKatolická církev se za okupace dostala pod tvrdý finanční nátlak. Od 2. května 1939 byla nařízena církevní daň, skončily povinnosti patronátů (statků a obcí) hradit místní církvi smluvně určené výdaje. Farnostem bylo uloženo vytvořit „církevní farní rady“, které měly přímo spravovat tamní církevní majetek. Pro NSDAP se musely vyhotovit soupisy katolických farníků, které byly předány i gestapu a příslušnému landrátu (okres). Řada kněží proto opět protestovala. Někteří němečtí duchovní to již pokládali za otevřené nepřátelské opatření vůči církvi.\nBiskup Weber se též pokusil zastavit likvidaci malého semináře v Bohosudově zvláštním telegramem říšskému komisaři Henleinovi, ale marně. Dne 12. dubna 1939 zopakoval svou žádost a opět byl Henleinem odmítnut. Jeho korespondence již na této situaci nemohla nic změnit a budovu zrušeného malého semináře a první patro jezuitské koleje si pronajala říšská policejní rada. Na řadu přišel i kněžský seminář v Litoměřicích umístěný v bývalé jezuitské koleji. Od listopadu 1938 zde mohli studovat pouze němečtí kandidáti kněžství z litoměřické, pražské a královéhradecké diecéze. Naopak čeští studenti museli odejít do pražského semináře. Brzy po obsazení Litoměřic německou armádou bylo nakonec budově semináře umístěno 115 německých vojáků.\nV roce 1939 mohl biskup ještě vysvětit 39 jáhnů na kněze, ale ještě téhož roku byli mladí kněží povoláni do německé armády. Biskup Weber a rektor dr. Donath se pokoušeli seminář udržet, i když se počet alumnů dalším povoláváním stále zmenšoval. Aby seminář zachoval, rozhodl se biskup postupně ho přemístit do své rezidence. Sám se proto přestěhoval do dominikánského kláštera, kde obýval jen dvě místnosti. Mezitím se však nacisté bez vědomí biskupství rozhodli, že v rezidenci ubytují německé uprchlíky – děti, jejichž pobyt měl posloužit jako ochrana před bombardováním. I když rezidence již byla připravována pro seminaristy, musel se seminář přestěhovat do konventu sester boromejek ve Vavřinecké ulici. Biskup si uvědomil, že za těchto okolností nemůže rezidence zůstat bez dozoru, a proto se vrátil zpět. Společný pobyt s uprchlickou německou mládeží kladl na něho po psychické stránce velké nároky. Například kaple v rezidenci byla mladým uprchlíkům volně k dispozici, takže ani Nejsvětější svátost oltářní zde nemohla zůstat.\nPři všech těchto událostech biskup dále plnil své povinnosti, uděloval biřmování, přispíval na svěcení kněží a dál bránil katolickou církev proti rostoucímu nacistickému nátlaku. V roce 1944 zřídil Weber papežský ústav pro duchovní povolání, aby tak mohly být alespoň částečně nahrazeny zrušené ústavy pro bohoslovce. Když nacisté zrušili na školách náboženství a jeho výuku povolili jen na farách, založil biskup diecézní ústav pro duchovní péči, výchovu a farní pomoc laickým katechetům, který měl vypomáhat na farách vybudovat školní třídy pro výuku náboženství.\nJe překvapující, že se v této době věnovala péče litoměřickým památkám a opravovaly se i církevní budovy. Ještě v roce 1938 se renovovala dvorní část semináře v Jezuitské ulici a opravila se konzistoř, kde byly roku 1941 zřízeny nové kanceláře a archiv s registraturou. Ve Svatoštěpánské katedrále byly na konci roku 1941 zrekonstruovány varhany a znovu posvěceny. Důkladné opravě se nevyhnul ani děkanský kostel. Podle místních podmínek probíhaly opravy kostelů a kaplí i jinde v diecézi. Biskup se pak vždy rád ujímal vysvěcení opravených nebo nových objektů.\nÚzemní rozdělení diecéze postihlo i řády a kongregace. Na odstoupeném území žilo 620 duchovních, z toho bylo 517 světských a 103 řádových. Do roku 1938 žili v klášterech řeholníci a řeholnice různých národností. Po mnichovské dohodě mohli v klášterech v odtrženém území nadále zůstat pouze řeholníci a řeholnice německé národnosti.\n\nV diecézi bylo celkem 34 ženských klášterů, v nichž žilo zhruba 800 řádových sester. Přes 57 % sester pocházelo z chudých dělnických a zemědělských rodin. Polovina z nich se věnovala péči o nemocné (nemocnice, starobince atd.) a čtvrtina dětem (zvláště tělesně a psychicky postiženým). Další učily buď na církevních školách, patřících řádu či kongregaci nebo na různých civilních školách. Nacisté hned roku 1939 rozhodli, že řeholnice musejí ze školství odejít. V celém československém pohraničí bylo proto zrušeno 25 obchodních škol, 31 rodinných škol, jeden učitelský dívčí ústav, dva semináře pro výchovu učitelek v mateřských školkách, tři pomocné školy a 10 kurzy výuky cizích jazyků. V těchto zrušených školách a vzdělávacích institucích se vzdělávalo téměř 15 tisíc dětí.\nNásledovalo i nucené ukončení činnosti ústavu pro hluchoněmé a německých charit, což znamenalo těžkou ránu nejen pro církev. Problémy nastaly i s nařízenými farními výbory. Ty bylo třeba podle nacistických směrnic vyškolit, protože převzaly prakticky všechny povinnosti bývalých patronátů. Problémy činilo i vybírání nově nařízené církevní daně od věřících.\nTuto složitou situaci dobře ukazují ordinariátní a pastýřské listy, které biskupa spojovaly s duchovními v celé diecézi. V té době se změnily i statistické výkazy, takže je dnes velice obtížné srovnávat výkaznictví z období 2. světové války s výkazy staršími. Katalog z roku 1941 je zatím nejobsažnější a nejkvalitnější.\nBiskupovi rovněž ležela na srdci duchovní péče o děti a přál si, aby jí byla věnována co největší pozornost a pomoc. Proto zavedl novou slavnost Nejsvětějšího Srdce Páně, která se konala na den Svátku Srdce Páně. I ve válečných letech 1942 až 1943 přicházeli věřící na poutě do Filipova, kde biskup sloužil pontifikální mše. Poslední slavností pro celou diecézi pak bylo zavedení svátku Neposkvrněného Srdce Panny Marie. Nové instrukce obdrželi i vikáři.\nS prosazováním nacismu do každodenního života rostl nátlak, aby lidé vystupovali z církve. Týkal se nejen funkcionářů NSDAP, ale i učitelů a státních úředníků. Počet dětí přihlášených na náboženství na základní škole nesměl přesáhnout maximální hranici 50 žáků. Od podzimu 1941 museli rodiče dokonce své děti ve stanoveném termínu na výuku náboženství písemně přihlásit. Tato evidence pak byla využívána pro nejrůznější postihy. Například místodržitel Henlein vydal 26. června 1941 výnos, že ti státní zaměstnanci, jejichž děti chodí na náboženství, musí být za trest přeloženi jinam. Z církve ve velkém počtu vystupovali lidé především z řad státních úředníků, učitelů a inteligence, a to zvláště v době válečných úspěchů nacistických armád. Jakmile se situace na frontách obrátila, množství výstupů rychle pokleslo.\nKdyž byla založena nacistická mládežnická organizace Hitlerjugend, musely se jejích schůzek účastnit i katolické děti. Naplánovány byly tak, aby se děti nemohly účastnit bohoslužeb a církevních slavností. Zvláštní pozornost byla věnována ministrantům, kteří se měli vzdát náboženství a přijmout nacismus.\nZe škol a veřejných budov se musely odstranit kříže, což vedlo ke konfliktním situacím. Někde vypukly i demonstrace. Bylo zakázáno zahajovat vyučování modlitbou, zato se musely přednášet citáty z nacistických publikací a zpívat písně Hitlerjugend. Tato opatření měla zcela vytlačit křesťanství ze škol a nahradit ho ateistickou nacistickou ideologií. Dohled nad vyučováním náboženství na všech úrovních škol měli funkcionáři NSDAP, samozřejmě i gestapo a SD. V důsledku všech těchto událostí rostl počet duchovních, kteří nesměli pro své názory učit náboženství.\nVe srovnání se středními školami byl pokles žáků náboženství na základních školách vyšší (83,2 %), po roce 1942 se však výstupy zpomalily. Po čase bylo zakázáno na školách vyučovat náboženství úplně. Povoleno bylo jen na farách, a to pod přímým dohledem gestapa. Tak nátlak proti církvi stále vzrůstal, i když někteří němečtí duchovní až naivně věřili, že se situace zlepší a že náboženský boj je pouze přechodný. Opak byl pravdou. Slovo náboženství se dokonce nesmělo používat a nahrazoval ho termín „vyučování konfesí“, místo „misionář“ se muselo používat „putující kněz“ (Wanderpriester) atd.\nNacistická správa dále nařídila, že hodiny náboženství na farách je nutno oznámit 48 hodin předem zvláštní vývěskou na dveřích kostela. Navíc vyučování náboženství mohlo probíhat jen ve vlastním církevním prostoru (fara, kaple, krypta), nikoliv v sakristii, a ve vyučujícím prostoru musela být podle nařízení předepsaná teplota.\nProti církvi byly používány i nové nacistické zákony jako nový pracovní zákon, zákon proti pomluvám (velice často uplatňovaný), zákon proti rozkladu branné moci, zákaz poslouchání zahraničního rozhlasu (pro kněze Vatikán), zákon o údajných mravnostních deliktech atd. Jejich porušení vedlo pak i k případnému trestnímu řízení, peněžitým trestům, uvěznění a rozhodnutí předat kněze do koncentračních táborů, často i bez rozsudku. Nacisté prosazovali názor, že se „příslušníky církví nesmějí uvěznit v katakombách, aby se nestali mučedníky, ale že je třeba zavřít je do vnitřních ghett podle vzoru pronásledování Židů“. Hitlerův zvláštní výnos umožňoval zrušit kláštery či řádové komunity, konfiskovat jejich majetek, včetně budov, pozemků a historických děl. Proti rozhodnutím nebylo odvolání. Pověřeným orgánem bylo gestapo, SD a SS.\nCelkovou situaci nejlépe přiblíží popis života občanů za války. Všechny církevní svátky byly přeloženy na neděli. Zákaz postihl všechna procesí, procesní modlitby a poutě. Na svátek Božího Těla se například konalo protiletecké cvičení. Dokonce se při průvodu o tomto svátku nesmělo sypat květiny, aby bylo zamezeno „mrhání“. Rovněž církevní slavnosti mimo kostel byly z dopravních důvodů zakázány. Na druhé straně však žádal stát, aby při oslavách nacistických vítězství na frontách, při stranických a státních svátcích atd. vyzváněly zvony. Nacisté šli až do takových detailů, že dokonce určovali množství mešního vína při mši, počet hostií, svíček i ministrantů. Přísný postih čekal kněze, který konal bohoslužbu večerní, pro cizí dělníky, pro totálně nasazené Čechy, Poláky, Francouze atd. Kněží směli s velkým omezením používat motorové dopravní prostředky. Velice přísně se sledoval obsah jejich kázání, a často proto docházelo k zákazu kázat. Za porušení uvedených nařízení byli duchovní odvoláváni, pokutováni či jinak trestáni. Na věřící působila všechna tato opatření velmi depresivně.\nGenerální vikáři nesli za podřízené plnou odpovědnost a podle nacistických příkazů museli provinilé kněze překládat do jiné farnosti nebo do jiné diecéze. Pokud byla kázání pokládána za útok proti státu, byli kněží vypovězeni z diecéze. Činnost biskupa Webera byla tak rozsáhlá a intenzivní, že na konci roku 1943 v Liberci, kam se původně vypravil na kněžskou konferenci, onemocněl. Musel být převezen do nemocnice, kde zůstal téměř měsíc. Pro biskupa bylo charakteristické, že na každou cestu bral s sebou poslední vůli pro případ, kdyby náhle zemřel. Uvedl v ní, že má být pohřben tam, kde zemře.\n\nDoktor Weber po celou válku nezapomínal ani na české věřící v Protektorátu. Rád tamní farnosti navštěvoval, kázal a pomáhal. Umožňovala mu to i jeho znalost češtiny. V dopise z Liberce mu K. Henlein vytýkal, že jako říšskoněmecký biskup vykonává se funkce v českých farnostech, hovoří a káže v řeči „podlidí“ („des Untervolkes“). Weber obratem odpověděl, že jako katolický biskup se stará o všechny věřící v diecézi bez ohledu na jejich národnost. A pokud jejich řeč zná, je jeho povinností jí pro tyto věřící používat. Od Henleina pak následoval striktní zákaz, že Weber už nesmí vizitovat v českém území. Trval až do jara 1945, kdy se celková situace v diecézi hroutila v souvislosti s koncem války.\nV době defenzivy nacistických armád se začaly obnovovat náboženské aktivity a současně klesal počet členů NSDAP a stoupenců nacistické ideologie. Loajalitu k režimu nahrazovalo postupně vystřízlivění. Ztrácely se iluze veřejnosti o charakteru nacismu, narůstal odpor, konflikty a pronásledování, které však až na výjimky (založení ilegálních protinacistických skupin) měly jen lokální význam.\nDuchovní začali odmítat církevní pohřby těm, kdo z konjunkturálních důvodů vystoupili z církve. Takové případy ale nacisté přísně trestali. Veřejný odpor byl proto jen výjimečný a značně determinovaný. Například věřící začali prohlašovat, že opět budou sbírat prostředky na tzv. zimní pomoc (Winterhilfe) jen za podmínky, že se kříže vrátí do škol. V okrese Rumburk se dokonce konala zvláštní protestní schůze občanů.\nČeši poslaní na nucené práce do Sudet většinou posilovali odpor u prostých lidí, kteří silně vnímali pronásledování církve a kněží. Rostoucí osobní protest obyvatel postupně přerůstal ve veřejný. Tím se zvýšil počet výslechů podezřelých na gestapu a SD, sílila šikana a zákroky nacistických funkcionářů. Počet pronásledovaných a uvězněných věřících nelze zjistit, protože na rozdíl od národnosti se náboženská příslušnost v protokolech a dokladech neuváděla. Zachované tzv. situační zprávy nacistů z let 1938 až 1945 uvádějí rostoucí zklamání a deziluzi obyvatel z nacistické protináboženské propagandy.\nBěhem druhé světové války bylo v celém odtrženém území českých zemí pronásledováno 615 kněží, z toho 116 kněží (18,9 %) pocházelo ze Sudet náležejících do litoměřické diecéze. Tam přicházeli i mladí kněží ze Sárska a Vestfálska, kteří už delší dobu aktivně vystupovali proti nacistům. Pronásledování nejvíce postihlo mladé kněze narozené mezi roky 1901 až 1910, dotklo se až 213 těchto mladých lidí (34,6 % z celkového počtu). Počet kněží vyšetřovaných pro nepřátelský postoj k režimu činil v celých Sudetech 1 234 osob. Nejčastěji se jednalo o výslechy, kterými prošlo 264 osob, tresty na svobodě dostalo 191 osob, vyšetřováno bylo 159 osob, zákazem vyučování náboženství bylo potrestáno 155 kněží.\nDalší pronásledování spadá do těchto kategorií: diskriminace z hlediska povolání, rušení církevních institucí, vypovězení z farností, varování, nařízené úřední řízení, teror, peněžité tresty, uvěznění do koncentračních táborů (63 katolických kněží), ostatní příčiny smrti a blíže neuvedené. Mezi druhy trestaných provinění patřila také: kritika režimu, politická nespolehlivost, školní výuka, bohoslužba pro cizince, účast v mládežnických nenacistických spolcích, pomoc Židům, devizové delikty a mravnostní delikty (zaevidovány byly jen tři; v samotném Německu byly mravnostní delikty kněží podstatně častější).\nPoslední pastýřský list litoměřického biskupa z 25. ledna 1945 působí jako jeho loučení s diecezány. Fronta se stále blížila a k postupnému rozkladu přispělo i bombardování. Postiženo bylo zvláště Ústí nad Labem a oblast hnědouhelné pánve (Most, Litvínov). Biskup proto poslal svým kněžím instrukci, jíž v době války rozšířil jejich plné moci.\n\nKonec války zastihl biskupa v Dobrovici na Mladoboleslavsku, kde uděloval biřmování. Vzhledem k probíhající revoluci v diecézi se biskup vrátil do Litoměřic až 25. května 1945. Během návratu se tak přesvědčil, k jak velkému zpustošení kraje během války došlo.\nPo válce samozřejmě zanikla sudetská župa a litoměřická diecéze stála před novými, zcela zásadními problémy. Válečné události nezvratně ovlivnily českou společnost a návrat do předmnichovské doby už nebyl možný. První změnou byla rezignace německého generálního vikáře ThDr. Franze Wagnera, jehož úřad převzal generální vikář z české části diecéze Mons. ThDr. J. Kuška. Zrušena byla pochopitelně všechna nařízení třetí říše. Činnost ukončily i civilní oddávací úřady (Stamdesamt) a katolické farní úřady dostaly zpět matriky. Všem farnostem, semináři a dalším církevním institucím měl být navrácen majetek zabavený nacisty, ale nacházel se ve velmi špatném fyzickém stavu. Po svém návratu z Boleslavska biskup reorganizoval všechny diecézní instituce. Sám sloužil mše v kapli své rezidence. Byla odvolána i církevní daň. Platy duchovních a finance pro farní správu však nedocházely, protože kongrua (plat) obnovena nebyla. Za této rychle rostoucí nouze vypomohl papež. Biskupovi postupně zasal tři miliony korun ve formě zvýšených mešních stipendií.\nV 11. čísle ordinariátního listu věnoval biskup pozornost jednak zmíněné pomoci papeže a jednak jubileu sv. Jana Nepomuckého. Nabádal v něm, že nenávist by neměla překročit zákony a spravedlnost, biskupové by měli cítit povinnost všude pomáhat jak činy, tak radou a mělo by se zabránit tomu, aby s viníky byli potrestáni i nevinní.\nKdyž se biskup 17. června 1945 připravoval na mši svatou, přišla za ním skupina členů revoluční gardy (RG), aby ho jako Němce deportovala do přípravného sběrného tábora pro odsun. Mohl si vzít s sebou jen 30 kg zavazadel. Jakmile se o tom dozvěděl litoměřický revoluční národní výbor, hned zakročil. Dvoučlenná delegace dosáhla toho, že byl Weber propuštěn a mohl se vrátit do rezidence. Gardisté se mu omluvili s průhlednou lží, že hledali učitele náboženství Webera, a nikoliv biskupa stejného jména. Téhož dne obdržel biskup z Prahy dekret, jímž mu bylo zakázáno vykonávat biskupské pravomoci v civilních záležitostech a udržovat styk se státními úřady. Současně německým pracovníkům kurie, kteří měli být vyhoštěni, byly odňaty jejich funkce.\nSituaci navíc komplikovala skupina kněží z arcidiecéze Breslau, pobývajících během války v Litoměřicích. Když se za války fronta přiblížila k pruskému Slezsku, rozhodlo se město bránit. Nařízení evakuovat úřady a instituce se týkalo i tamějšího arcibiskupství. To se nejdříve rozhodlo zůstat, respektive přestěhovat do blízkého Löbau (dnes Lubin), ale ani tam nebylo možné se na delší dobu usadit. Fronta se přibližovala tak rychle, že vedení arcibiskupství požádalo litoměřického biskupa, aby část jeho osazenstva s důležitými dokumenty mohla přes Liberec přijet do Litoměřic, kde se chtěla dočasně zdržet. To se uskutečnilo a v polovině června 1945 se tito kněží přemístili dále do Německa, údajně do Řezna (Regensburg).\nDne 11. června 1946 byl vypraven první velký železniční transport německých obyvatel z Litoměřic a okolí do Německa, za nímž pak následovaly další. S německými obyvateli odcházeli i faráři. V této souvislosti je dosud zachován soubor dopisů německých kněží (nejen litoměřické diecéze), v nichž žádali biskupa Webera o stanovisko, zda mají dodržet církevní zákon a svou farnost neopouštět, nebo zda mají odejít společně s farníky. Celé období vysídlování těžce doléhalo na biskupa, jak vyplývá z dopisu papežovi z listopadu 1945. Ti němečtí obyvatelé, kteří nebyli zařazeni do odsunu, již neměli možnost slavit mši svatou ve svém jazyce.\nDo 5. září 1945 opustili litoměřické biskupství také všichni němečtí kanovníci, včetně stařičkého probošta ThDr. Fr. Reika. Nově jmenovanému generálnímu vikáři Josefu Kuškovi zůstal pak jen jeden kanovník české národnosti – Mons. Antonín Výtvar.\nNa biskupství se začala řešit otázka obnovy kněžského semináře v Litoměřicích. Generálnímu vikáři se podařilo již 8. září 1945 budovu semináře získat zpět a připravit ji pro seminaristy. Je pozoruhodné, jak rychle čeští katolíci obnovili náboženský život v diecézi. První velkou náboženskou slavnostní se stala v roce 1946 oslava 950. výročí sv. Vojtěcha. Celou zemí tehdy procházela procesí s relikviemi (především s lebkou) tohoto českého patrona. Bylo to velké povzbuzení pro všechny české katolíky, kteří se opět začali setkávat na svých schůzkách. Rovněž byl obnoven katolický tisk – noviny, časopisy, publikace.\nDne 4. listopadu 1946 jmenoval papež Pius XII. novým pražským arcibiskupem ThDr. Josefa Berana, kterého nacisté věznili na Pankráci, v Terezíně a v Dachau. Dne 8. prosince téhož roku u náhrobku sv. Vojtěcha v katedrále sv. Víta přijal Beran svěcení. Biskup Weber v ordinariátním listě nového arcibiskupa srdečně pozdravil a uvítal.\n\nProtože se poměry v poválečném Československu zásadně změnily, zaslal Weber Svatému stolci dotaz, zda má podat písemnou rezignaci. Bylo to druhá rezignace v dějinách litoměřických biskupů (první podal biskup Hurdálek v roce 1822). Vyjádřil přitom přání, aby v případě jejího přijetí mohl v církvi dál sloužit na jiném místě. Kolem rezignace biskupa Webera panuje dosud řada nejasností, pro jejichž vysvětlení není zatím k dispozici dostatek písemných dokumentů. Vatikán se 23. ledna 1947 rozhodl jeho rezignaci přijmout a již o pět dní později Weber oficiálně svou činnost jako litoměřický biskup ukončil. Současně byl jmenován titulárním (světícím) biskupem z ostrova Samos. O jeho přeložení se nejednalo, takže zůstal dál bydlet v biskupské rezidenci.\nSvatý stolec 27. února 1947 jmenoval apoštolským administrátorem litoměřické diecéze pražského arcibiskupa Berana. Tuto funkci převzal 22. března téhož roku. Beran pak ustanovil novým generálním vikářem ThDr. Františka Vlčka. Rovněž poděkoval Weberovi za vše, co pro diecézi udělal, jak se staral o kněze a věřící, a naplnil tak své heslo „Milosrdenství, pravda, spravedlnost, pokoj“.\nI když se Weberovi dostalo takového uznání, přesto vše, co prožil, na něj natolik působilo, že se stal zádumčivým. Celý život usilovně pracoval ve prospěch církve, nikdy neměl dovolenou, a proto s velkou radostí přivítal devět kněží, kteří ho po svém vysvěcení 28. června 1947 přišlo navštívit. Weber v té době také zavítal do svého milovaného města Ústí nad Labem, které bylo velmi postiženo válkou, aby se právě tam zúčastnil svatovojtěšské slavnosti.\n\nSvatý stolec rozhodl 28. září 1947 jmenovat novým litoměřickým biskupem ThDr. Štěpána Trochtu. V této době musel být Weber opět odvezen do nemocnice, kde pobýval od 11. listopadu do 9. prosince 1947. Tam ho navštívil nový biskup. Když byl Weber z nemocnice propuštěn, nechal ho Trochta odvézt svým autem do rezidence a nechal ho zde dále bydlet. Sám se ubytoval na nedalekém proboštství, kde ho 14. prosince téhož roku navštívil Weber. Svému nástupci pokorně políbil prsten a po srdečné rozmluvě se vrátil zpět do rezidence. Ještě před Vánocemi již začal Weber sloužit mše, a dokonce chodil i na krátké procházky po městě.\nKdyž 17. února 1948 slavil Weber výročí kněžského svěcení, odešel na procházku do města, kde ho však ranila mrtvice. Sám nebyl schopen chůze, a proto ho neznámá paní dovedla zpět na Dómské náměstí. V rezidenci pak dostal druhý záchvat. Od té doby byl Weber vázán na svou místnost a pojízdné křeslo. S láskou mu sloužil varhaník katedrály a protokolista Mons. P. Pietschmann. Tak strávil sedm měsíců. Biskup Trochta zprostředkoval, aby nemocného Webera mohla navštívit jeho sestra Marie Henke, vysídlená do Německa. Pobyla u něj dva týdny. Dne 14. července 1948 ho navštívil duchovní ze Šluknova spolu s místními katolickými žáky, což Weberovi udělalo radost. Stejně ho potěšila návštěva dvou nově vysvěcených kněží, kteří ho poprosili o požehnání. Dne 9. září téhož roku se Weber necítil dobře a zůstal na lůžku. Ohlásila se další nemoc – zápal plic. Po třech dnech mu P. Pietschmann udělil svátost umírajících a Weber pak upadl do bezvědomí. Primář MUDr. Krondl ho dal odvézt do nemocnice, kde se chtěl pokusit znovu o jeho záchranu. Bohužel ale ve 20 hodin Antonín Alois Weber zemřel. Bylo to na svátek Panny Marie, které se již jako student zasvětil.\nTělo biskupa s mitrou a berlou bylo 16. září přeneseno z rezidence do katedrály, kde v 9 hodin biskup Trochta sloužil pontifikální rekviem. Dostavil se též arcibiskup Beran, který pak vedl kondukt z katedrály na hřbitov. Přítomni byli i budějovický biskup dr. Hlouch, strahovský opat dr. Jarolímek, mělnický probošt Dušek a na 120 kněží. V katedrále byla umístěna bílá mramorová deska nesoucí jméno a životní data biskupa Webera s nápisem „Aeterna fruetur pace, qui terrenam non habuit“ – „Kéž se těší z věčného pokoje ten, kdo pokoj neměl zde na zemi“.\nPo pádu komunismu v listopadu 1989 byli oceněni státními vyznamenáními jednotlivci za vynikající občanské zásluhy o budování svobodné demokratické společnosti, za výsledky práce, úsilí o obranu vlasti, hrdinské a jiné výjimečné činy. Řád Tomáše Garrigua Masaryka (druhé nejvyšší státní vyznamenání) II. třídy dostal in memoriam 28. října 1995 i ThDr. Antonín Alois Weber.\n\n\n"}
{"id": "214492", "url": "https://cs.wikipedia.org/wiki?curid=214492", "title": "Močická keramika", "text": "Močická keramika\n\nMočická keramika byla tradičním projevem kultury jihoamerických předinckých Močiků, kteří žili na severním pobřeží Peru (50–700 n.l.).\n\nSvojí figurální a malovanou keramikou zachycovali mýty, legendy a také scény z každodenního života. Navázali na tradici předchozích kultur, zejména Chavínu – podle obřadního střediska Chavín de Huántar na náhorní plošině severního Peru. Dnes tuto keramiku nacházíme především v močických hrobech.\n\nMočikové sice neznali hrnčířský kruh, ale používali formy, které jim umožnily vyrábět keramiku sériově.\n\nJejich nádoby mají typickou krémovou barvu, jsou plasticky zdobené a malované červenou, hnědou nebo černou barvou. Některé močické hrnčířské výrobky byly podobiznami hodnostářů a jejich tváří ve vznešených oděvech a s ozdobnou pokrývkou hlavy. Nevyhýbali se ani vyobrazování sexu, a to i různých poloh při spojení nebo dokonce orálního sexu. Častým námětem byli bojovníci ve zbroji. Z mytologických výjevů byly nejčastější souboje kočkovitého božstva s démony v podobě zvířat (krabů, ptáků). Námětem byly i lidské oběti, lékařské zákroky, lov, řemesla nebo divoká a domácí zvířata (psi, jeleni huemulové, žáby, lamy, morčata). Na některých nádobách jsou vyobrazeni bězci přenášející zprávy a kněží či mudrci, kteří luští značky napsané na fazolích. Je proto pravděpodobné, že Močikové pouzívali fazole s vyrytými nebo namalovanými symboly zvané \"pallares\" jako určitou pomůcku k předávání zpráv, odpovídjící piktogramům. Nádoby lze rozdělit na modelované do podoby postaviček lidí, zvírat či částí lidksého těla, ale existují i tvarově jednodušší nádoby, na nichž jsou výjevy pouze namalovány.\n\n"}
{"id": "214495", "url": "https://cs.wikipedia.org/wiki?curid=214495", "title": "VBS2", "text": "VBS2\n\nVBS2™ je nová generace interaktivního třírozměrného tréninkového systému VBS1™. VBS2™ byl oficiálně vydán 17. dubna 2007 .\n\nV abecedním pořadí :\n\n\"VBS2™\" vyvinula Bohemia Interactive Australia.\n\n\n"}
{"id": "214496", "url": "https://cs.wikipedia.org/wiki?curid=214496", "title": "Jiří Antonín Heinz", "text": "Jiří Antonín Heinz\n\nJiří Antonín Heinz, \"nebo také\" Georg Anton Heintz (1698 Svitavy – 22. května 1759 Znojmo) byl barokní sochař působící na střední a severní Moravě. Sochařskou činností významně zasáhl do uměleckého dění města Uničova, Olomouce a Znojma. Těmto třem moravským lokalitám zasvětil svůj výtvarný život. Právě zde a v blízkém okolí nalezneme Heinzovy realizace, které však pro pestrost autorova rukopisu není snadné jednoznačně slohově zařadit. Snaha o harmonický soulad dynamiky a zároveň ukázněnosti, spolu s originálním zpracováním cizích podnětů, jsou znaky příznačné pro Heinzovu tvorbu.\n\nJiří Antonín Heinz přišel na svět roku 1698. O tom, jak prožil svá dětská léta a období dospívání v rodných Svitavách, máme jen velmi málo informací. S jistotou však víme, že elementárním technickým dovednostem, nezbytným pro povolání budoucího řezbáře a sochaře, se mu dostalo v dílně Jana Sturmera (1675–1729). Se zahraničními vlivy a pozdně barokními dobovými trendy pravděpodobně přišel do styku během tovaryšské cesty. Ohromný dopad na formování jeho umělecké osobnosti na něj s největší pravděpodobností mělo školení u věhlasného Matyáše Bernarda Brauna (1684–1738). Patrný je také vliv drážďanského sochaře Balthasara Permosera (1651–1732). Dobové zprávy hovoří o umělcově komplikované osobnosti a vznětlivé povaze, což by mohlo vysvětlovat nižší počet zakázek, které k němu přicházely. Zcela určitě se na jeho postoji k životu negativním způsobem podepsaly také osobní tragédie, kdy se musel vyrovnat se smrtí všech svých tří manželek i potomků. I přes svůj bouřlivý charakter zakončil svou životní pouť v dominikánském klášteře ve Znojmě, kam roku 1753 vstoupil a o dva roky později se stal dokonce lajckým bratřím. Posledních šest let svého života se tedy věnoval právě vzniku sochařských prací pro znojemský klášterní kostel. Zde Heinz snad nakonec dosáhl ve své prudké povaze zmírnění a smíření s Bohem, o čemž může svědčit také fakt, že si jej dominikáni velmi považovali a jeho ostatky s úctou uložili v kryptě kostela.\n\nVzhledem k nízkému počtu spolupracovníků, který čítala Heinzova dílna, se lze domnívat, že většina děl vznikla skutečně pod jeho rukama. Nicméně pravděpodobně z téhož důvodu nemohl Heinz přijímat větší a náročnější zakázky, jelikož by je nebyl schopen časově zvládnout. Díky signaturám, které většina jeho kamenosochařských výtvorů nese, dnes nemáme potíže s připisováním autorství. Heinzův tradiční monogram G. A. H. nalezneme i na Ukřižovaném Kristu, který je tak jediným jeho signovaným dřevěným dílem.\n\nOkouzlení dvěma sochařskými velikány mělo zpočátku za následek bipolární charakter Heinzovy práce. Dokladem může být komparace dvou jeho raných děl: sv. Josefa v Moravské Třebové a sv. Jana Nepomuckého ze Svitav. O souhru těchto dvou tendencí se pokusil při realizaci Madony pro kostel v Karlovci, která se vyznačuje odvážným prostorovým členěním. Jako autor soch světců si Heinz liboval ve ztvárnění dynamického pohybu a ostře lomených drapérií. Jisté rozvolnění jeho rukopisu pak nastalo při práci na sochařské výzdobě Hradiska. Pozoruhodné jsou především jednotlivé figury z cyklu alegorie ročních dob z roku 1731 umístěné v nikách vestibulu. Doslova mistrovské dílo v Heinzově tvorbě pak představuje sousoší Oplakávání, jenž bylo určeno pro interiér Svatých schodů na Svatém Kopečku. Zde je zjevná především citová angažovanost a autentičnost niterního prožitku. O Heinzově genialitě svědčí i řešení kompletního vybavení pohřební kaple pro velkolosinský kostel. Ve témže městě také realizoval světské motivy delfínů či dětských figur pro zámeckou zahradu. Tyto sochy se vyznačující mimořádně expresivním permoserovským pojetím. Vedle množství děl pro střední a severní Moravu se Heinz zabýval monumentálním Mariánským sloupem v Uničově, o němž nás zpravuje smlouva z roku 1735, dle níž je patrno, že zde spolupracoval se Severinem Tischlerem a jeho pomocníkem Ignácem Winklerem. Majestátní sloup je završen sochou Madony z roku 1743. Rozpohybované pojetím a těžkost drapérií jsou rysy typické pro Heinzovo pojetí, které jsou zde patrny na figurách sv. Josefa, Floriána, Jiřího či Judy Tadeáše. Ani po jeho přesídlení do Znojma se z Heinzovy tvorby nevytrácí osobitost a originalita. Při práci na množství postav světců pokračuje ve vystižení plnosti objemů, mocného pohybu a bezprostřednosti výrazu.\n\n\n\n"}
{"id": "214497", "url": "https://cs.wikipedia.org/wiki?curid=214497", "title": "Afrovenator", "text": "Afrovenator\n\nAfrovenator („Africký lovec“) byl středně velký masožravý dinosaurus (teropod), dosahující délky kolem 8 metrů a hmotnosti asi 1000 kilogramů. Žil zhruba před 165 milióny let (v období střední jury) na území dnešní severní Afriky. Měl velkou prodlouženou hlavu s vysokým počtem ostrých zubů, krátké, ale silné přední končetiny s ostrými zahnutými drápy, dlouhé zadní končetiny nesoucí váhu těla a dlouhý, svalnatý ocas.\n\n\n"}
{"id": "214498", "url": "https://cs.wikipedia.org/wiki?curid=214498", "title": "Alamosaurus", "text": "Alamosaurus\n\nAlamosaurus („Ještěr ze souvrství Ojo Alamo“) byl rod obřího býložravého dinosaura ze skupiny (sauropodů), žijícího na konci křídového období na území Severní Ameriky.\n\n\"Alamosaurus\" byl obří dinosaurus, který dosahoval délky až přes 30 metrů a hmotnost asi 35 až 80 tun (podle některých izolovaných obratlů obří velikosti mohl dokonce spadat do velikostní kategorie argentinosaura). Dříve byl však považován spíše za středně velkého sauropoda o délce kolem 20 metrů a hmotnosti asi 16 000 kg. V roce 2019 nicméně odhadl stejný americký badatel (Gregory S. Paul) podrobným rozborem a zhodnocením dosud využitých metod stanovování objemu a hmotnosti těla různých sauropodů celkovou tělesnou hmotnost alamosaura na 30 metrických tun, ovšem s poznámkou, že obří exempláře mohly být ještě podstatně těžší.\n\n\"Alamosaurus\" žil na konci období křídy před 70 až 66 milióny let na území dnešního jihozápadu USA. Žil zřejmě v mokřadech a záplavových pánvích, kde spásal dostupnou vegetaci. V současnosti je smontovaná kostra alamosaura o výšce 8,5 metru hlavním zlatým hřebem expozice Perotova muzea přírodních věd v texaském Dallasu. Doba inkubace vajec alamosaura byla propočtena zhruba na 150 dní (5 měsíců).\n\nV roce 2011 publikoval americký geolog a paleontolog James E. Fassett studii, která naznačuje, že alamosauři mohli žít ještě asi před 64,8 milionu let, tedy již v období třetihorního paleocénu. Datovali totiž úlomek stehenní kosti alamosaura z Nového Mexika metodou uran-olovo. Výsledek přímého datování však zatím není obecně uznáván a zmíněná fosilie je považována za druhotně uloženou. Jisté je, že alamosauři patří k posledním žijícím obřím sauropodům, přinejmenším na severoamerickém kontinentu.\n\n\"Alamosaurus\" se krátce objevuje v knize \"Poslední dny dinosaurů\", kde jsou tito obří sauropodi pozorováni zdálky a jeden z lidských členů výpravy se dokonce uvelebí v jeho ohromné stopě, podobně jako ve vaně.\n\n\n"}
{"id": "214499", "url": "https://cs.wikipedia.org/wiki?curid=214499", "title": "Berbeři", "text": "Berbeři\n\nBerbeři (Berber: ⵉⵎⴰⵣⵉⵖⵏ \"Imaziɣen\", j.č.: ⴰⵎⴰⵣⵉⵖ \"Amaziɣ\"/\"Amazigh\") je souhrnné označení pro africké národy v severní Africe. Jejich předkové obývali souvislý pás území od Kanárských ostrovů přes Maroko až k údolí Nilu v Egyptě. Už ve starověku vybudovali transsaharský obchodní systém, který se opíral o karavanní cesty, ksary a kasby. V 7. století vlivem arabské migrace a v 11. století po vpádu beduínů byli zatlačeni do hornatého vnitrozemí a saharských oáz. Berbeři dnes žijí především v Maroku, Alžírsku, Tunisku, Mali a Nigeru; malé berberské enklávy jsou také v Libyi a Egyptě (oáza Síva).\n\n"}
{"id": "214506", "url": "https://cs.wikipedia.org/wiki?curid=214506", "title": "My všichni školou povinní", "text": "My všichni školou povinní\n\nMy všichni školou povinní je třináctidílný československý televizní seriál z roku 1984 režiséra Ludvíka Ráži. Odehrává se v prostředí jedné základní školy a sleduje osudy žáků i učitelů.\n\n\n\n"}
{"id": "214512", "url": "https://cs.wikipedia.org/wiki?curid=214512", "title": "Coyotos", "text": "Coyotos\n\nCoyotos je operační systém zaměřený na spolehlivost a bezpečnost. Je vyvíjen ve výzkumných laboratořích na univerzitě Johna Hopkinse v Baltimore v USA na platformě AMD64 a x586.\n\nCoyotos vychází z operačního systému EROS.\n\n"}
{"id": "214514", "url": "https://cs.wikipedia.org/wiki?curid=214514", "title": "Gravitační singularita", "text": "Gravitační singularita\n\nGravitační singularita se nachází v centru černých děr. Jedná se o teoretickou představu bodu v prostoru, kde gravitační pole a jiné fyzikální veličiny nabývají nekonečných hodnot. Ve skutečnosti není jasné, co se v tomto bodě a jeho nejbližším okolí děje. Chybí teorie, která by dávala rozumné výsledky a stávající fyzikální teorie (obecná teorie relativity a kvantová mechanika) si s tímto problémem neví rady. Určité představy o dění v singularitách nabízí teorie strun, ta však není dokončena a má jisté problémy s ověřením svých předpovědí.\n\nVzhledem k faktu, že normální hmotu tvoří z převážné části prázdný prostor, si singularitu můžeme představit jako shluk elementárních částic \"nahuštěných\" těsně na sobě, jejichž gravitační soudržnost převažuje nad případnými odpudivými silami, další možností je, že singularity tvoří pouze neutrální částice (neutrony například, jedním z možných blízkých příbuzných singularit je neutronová hvězda, tvořená převážně neutrony, které mají vysokou hmotnost a díky svému neutrálnímu náboji se tolik neodpuzují).\n\nV případě rotující (Kerrovy) černé díry není gravitační singularita bod, ale je prstencová. Většina hmoty singularity je soustředěna na kružnici s pevným poloměrem, nenulová plošná hustota hmoty je však soustředěna i uvnitř tohoto prstence. V případě, že by bylo možné projít vnitřkem prstence singularity, dostal by se teoreticky pozorovatel do jiného časoprostoru, v němž je možné černou díru opustit. Tento nový prostoročas však již nemá kauzální strukturu připouštěnou principem kosmické cenzury. Přesněji lze říci, že přes vnitřek prstence singularity probíhá tzv. analytické prodlužování Kerrovy metriky.\n\nV závislosti na tom, kde se singularita nalézá vzhledem ke světelnému kuželu padajícího pozorovatele, se dělí na prostorupodobnou nebo časupodobnou singularitu. Časupodobná singularita (typická např. pro Schwarzschildovu černou díru) leží vždy v budoucnosti blízkého pozorovatele, pád na singularitu je proto nevyhnutelný. Oproti tomu prostorupodobná singularita (typická pro Kerrovu nebo Reissner-Nordströmovu metriku) se nalézá v relativní současnosti blízkého pozorovatele a lze se jí tedy v principu vyhnout.\n\nPředpokládá se, že kolem každé fyzikální singularity se nachází horizont událostí, který zajišťuje, že nelze získat přímé informace o samotné singularitě. Toto tvrzení je označováno jako princip (hypotéza) kosmické cenzury.\n\nPrincip kosmické cenzury je nepotvrzenou hypotézou. Teoreticky mohou existovat také singularity, které nejsou obklopeny horizontem událostí. Takové singularity se označují jako nahé nebo holé.\n\n"}
{"id": "214519", "url": "https://cs.wikipedia.org/wiki?curid=214519", "title": "Kongamato", "text": "Kongamato\n\nKongamato je bájný tvor údajně obývající rozsáhlé močály na hranici mezi africkými státy Angolou, Zambií a Demokratickou republikou Kongo. Podle dostupných popisů by se měl podobat dimorfodonovi, vymřelému ptakoještěrovi z období spodní jury.\n\nJedná se o létajícího tvora s netopýřími křídly o rozpětí kolem 2 metrů, dlouhým ještěrčím ocasem a hladkou kůží krvavě rudé barvy. Jeho hlava připomíná bílou barvou bezmasou lebku s prázdnými očními důlky. Oči má hluboko vpadlé, obrovská zobákovitá tlama je plná ostrých zubů. V domorodcích vyvolává samo slovo kongamato hrůzu a věří, že pouze spatřit ho znamená jistou smrt.\n\n"}
{"id": "214520", "url": "https://cs.wikipedia.org/wiki?curid=214520", "title": "Prefektura Niigata", "text": "Prefektura Niigata\n\nPrefektura Niigata (: 新潟県, \"Niigata-ken\") je jednou ze 47 prefektur Japonska. Nachází se v regionu Čúbu na ostrově Honšú. Hlavním městem je Niigata.\n\nPrefektura má rozlohu 12 582,47 km² a k 1. listopadu 2006 měla 2 419 780 obyvatel.\n\nPrefektura Niigata vznikla spojením dřívějších provincií Ečigo a Sado. Během období Sengoku oblast ovládal Kenšin Uesugi.\n\nPrefektura Niigata leží na pobřeží Japonského moře a její hlavní město Niigata je nejdůležitějším přístavem na západním pobřeží Japonska. K prefektuře patří i šestý největší japonský ostrov Sado.\n\nV prefektuře Niigata je 20 velkých měst (市, ši):\nV roce 1885 byla Niigata nejlidnatější japonskou prefekturou, a to včetně Tokia a Ósaky. V roce 2003 jí patřilo 14. místo.\n\n"}
{"id": "214522", "url": "https://cs.wikipedia.org/wiki?curid=214522", "title": "Kibó", "text": "Kibó\n\nKibó (: 希望 (きぼう), anglický přepis: Kibō, : \"Naděje\") je název japonského modulu, součásti Mezinárodní vesmírné stanice. Jednotlivé moduly startovaly ke stanici v roce 2008.\n\nSestává ze čtyř částí: přetlakového modulu, venkovní plošiny, logistického modulu a manipulátoru\nPřetlakový modul (Pressurized Modul, PM) je základní částí. Má válcovitý tvar, je 11,2 m dlouhý a má průměr 4,4 m. Obsahuje 23 standardních přístrojových skříní, ze kterých je deset vyčleněno na vědecké experimenty.\n\nModul ke stanici dopravil raketoplán Discovery při misi STS-124 počátkem června 2008. Po připojení k ISS byl k hornímu portu PM připojen logistický modul (ELM-PS), viz dále.\n\nVenkovní plošina (Exposed Facility, EF) pro experimenty v kosmickém prostoru.\n\nExperimentální logistický modul (Experiment Logistics Module - Pressurized Section, ELM-PS) obsahuje přetlakovou část. Slouží jako podpůrný modul ostatním částem a jako skladiště.\n\nSpecifikace:\n\nELM dorazil do Kennedyho vesmírného střediska 12. března 2007. Do vesmíru modul odstartoval 11. března 2008 na palubě raketoplánu Endeavour při misi STS-123. Kibō ELM byl 14. března vyzdvihnut z nákladového prostoru raketoplánu. a v čase 4:06 UT byl připojen k hornímu spojovacímu uzlu modulu Harmony.\n\nPo připojení hlavní části japonského komplexu - přetlakového modulu PM (\"Pressurized Modul\") ke stanici v červnu 2008 byl ELM přesunut na jeho horní uzel.\n\nManipulační zařízení (Remote Manipulator System, JEMRMS) je robotickým ramenem, obsluhuje venkovní plošinu a manipuluje s náklady.\n"}
{"id": "214523", "url": "https://cs.wikipedia.org/wiki?curid=214523", "title": "Písně otroka", "text": "Písně otroka\n\nKniha Písně otroka od Svatopluka Čecha byla vydána roku 1895. Byla velice populární: během pouhých osmi měsíců roku 1895 byla vydána celkem třiadvacetkrát. Obsahuje 23 zpěvů odehrávajících se v tropech. Je alegorií podrobeného národa Čechů, měla působit jako povzbuzení utlačovaným, jako výzva k boji. Je velmi emotivní, postavení otroka je zde vylíčeno věrně a přesvědčivě.\n\nV prvním zpěvu přichází mezi otroky po práci jejich druh, otrok – pěvec. Nechce zpívat o květech ani dívkách, ani veselé historky či dávné hrdinství. Chce zpívat o utrpení otroků.\n\nVe dvou následujících zpěvech líčí svůj těžký život a pocity, jaké jsou vlastní každému otroku.\n\nVe čtvrtém zpěvu si otroci matně potají vzpomínají, že jejich předkové byli kdysi volní.\n\nV následujících pěti zpěvech popisuje otrocké poměry: Otroci nemají práva ani zastání. Mluví jinou řečí než jejich páni, kterým se jejich jazyk protiví. Otrokáři na ospravedlnění svých činů používají slova jako víra, právo, zvyk, mrav, osvěta a pravda. Jejich vlastní děti nepatří jim, ale jejich pánům. Musí bojovat proti jiným otrokům, svým bratrům, a páni, pro které bojují, jsou mezitím v bezpečí. Když se vrátí vítězně z bitvy, vezmou jim zbraně a znovu pošlou pracovat.\n\nJedenáctým zpěvem popisuje, že nechce zahálet, že by rád pracoval, kdyby si mohl prací zlepšit život.\n\nV dalších dvou zpěvech vyjadřuje své pohrdání nad otroky, kteří podlézají svým trapičům a jsou hrdí když je dávají za vzor.\n\nVe čtrnáctém zpěvu se oddává snění, ale když zvedne ruce k obloze, řinkot vlastních okovů ho vrátí do reality.\n\nPatnáctý zpěv je nejdelší. Vzpomíná na svůj útěk a život v pustině s další uprchlou otrokyní. Byla to nejkrásnější část jeho života. Ale byli odhaleni. Jeho družka byla zabita a on odvlečen zpět.\n\nDalší zpěvy jsou velmi odbojné a vzdorné. Popisují význam slova svoboda z pohledu otroka, nenávist k otrokářům, kteří jim přikázali uctívat cizí bohy a jejich strach ze vzpoury, když slyší řinčení tisíce pout.\n\nPoslední zpěvy vyjadřují naději. Popisuje osud jednoho otroka, který se vzepřel a zažehl odpor v srdcích všech. Nabádá k jednotě, protože vidí, jak si navzájem škodí roztříštěností snah. Věští, že přijde krutá válka, po jejímž skončení bude mít svět nový řád, ve kterém si budou všichni lidé rovni.\n\n"}
{"id": "214537", "url": "https://cs.wikipedia.org/wiki?curid=214537", "title": "UnixWare", "text": "UnixWare\n\nUnixWare je Unixový operační systém od firmy UNIVEL, založené v roce 1992. Tento operační systém je schopný současně využívat vlastnosti dvou operačních systémů, a to Unix a NetWare.\n\nUnixWare je systém založený na UNIX System V, který byl s oblibou využíván vládou a v průmyslu. Oproti tomu existuje ještě systém odvozený od BSD, který byl zase častěji využíván v akademickém světě. Spojením verzí UNIX System V a BSD vznikla před několika lety verze s názvem System V verze 4.\n\nPo SVR4 byla snaha o sloučení systémů SunOS a System V. Unix System laboratoře (USL) firmy AT&T vytvořily se společností Novell partnerství Univel za účelem rozvoje PC verze Unixu s kódovým označením \"Destiny\".\n\nDestiny vycházelo z jádra Unix System V verze 4.2. Pro grafické rozhraní byl použit toolkit MoOLIT, který umožňoval uživateli volit mezi vzhledem a chováním typu OPEN LOOK nebo Motif. Aby se systém stal na PC stabilnějším, byl souborový systém UFS používaný v SVR4 nahrazen žurnálovacím systémem souborů Veritas VXFS.\n\nDestiny byl vydán v roce 1992 jako UnixWare 1.0 ve dvou verzích – Personal edition, která zahrnovala Novell IPX sítě ale ne TCP/IP a Advanced Server, která zahrnovala i TCP/IP a další serverový software. Personal edition byla limitována dvěma aktivními uživateli, zatímco druhá verze zahrnovala neomezenou uživatelskou licenci. Prodáno bylo okolo 35 000 kopií UnixWare 1.0.\n\nV roce 1993 koupil Novell USL od AT&T a spojil Univel a USL do nové Unix System Group.\n\nV roce 1994 vydal Novell UnixWare 1.1, který zahrnoval TCP/IP v obou verzích. Knihovny MOTIF 1.2 byly součástí pro shodu s COSE (Common Open Software Environment). Software NUC (NetWare Unix Client) byl zahrnut pro integraci se servery Novell NetWare. Aplikace Advanced Merge byla instalována v obou verzích ke spuštění aplikací DOS a Windows 3.1.\nNovell později vydal opravné verze 1.1.1, 1.1.2, 1.1.3 až 1.1.4, která byla vydaná 19. června 1995.\n\nUnixWare 2.0, založený na jádře Unix System V verze 4.2MP, který přidal podporu pro více procesorů, začal být dodáván do OEM a vývojářům v prosinci 1994 a na spotřebitelský trh v březnu 1995. Obě verze podporovaly duální procesorové systémy, s možností nákupu „extra processor upgrade“ licence pro serverovou verzi. Podporované víceprocesorové systémy zahrnovaly standard Intel MP 1.1 symetrických víceprocesorových strojů a Corollary C-bus systémy. Systémy podporovaly síťové drivery NetWare ODI se snahou zvýšit počet podporovaných síťových rozhraní. Další nové vlastnosti verze zahrnovaly knihovnu POSIX Threads navíc ke starší knihovně UI Threads.\n\nV roce 1995 Santa Cruz Operation (SCO) získala UnixWare od Novellu. Přesné podmínky této transakce byly sporné, soud následně rozhodl, že si Novell udržel vlastnictví Unixu.\nKdyž byl převod zveřejněn, SCO oznámila, že bude usilovat o sloučení UnixWare s jejím OpenServerem SVR3.2 založeném na OS, avšak první verze UnixWare od SCO byla verze 2.1 v roce 1996. Při vydání UnixWare 2.1 bylo oznámeno, že zamýšlené UnixWare/OpenServer sloučení bylo známé jako projekt Gemini, který bude dostupný v roce 1997 a 64 bitová verze UnixWare byla vyvíjena do roku 1998.\n\nKontroverzní změnou bylo přijetí OpenServeru jako uživatelské licenční politiky. Univel a Novell verze UnixWare povolovaly 2 uživatele v personal edition a neomezené množství uživatelů v server edition. S UnixWare 2.1 server edition zahrnovala licence maximálně 5 uživatelů. Zákazníci, kteří by chtěli více uživatelů, si mohli koupit 10, 25, 100, 500 či neomezené rozšíření uživatelské licence.\nSCO vydala 3 updaty k UnixWare 2.1. UnixWare 2.1.1, vydaný roku 1996, dostal označení Unix 95. UnixWare 2.1.2 a 2.1.3, dostupné roku 1998, byly převážně verzemi opravujícími závažné chyby.\nV roce 1998 firma Compaq vydala balíček známý jako Integrity XC skládající se ze single-system image (SSI) clusterů ze serverů Proliant s verzí UnixWare 2.1 a UnixWare NonStop clusterů.\n\nPrvní výsledky projektu Geminy se staly dostupnými na počátku roku 1998 jako UnixWare 7. SCO pojmenovala verzi jádra Unix Systém V verze 5. Systém byl převážně založen na UnixWare 2.1, s rozšířeními pro kompatibilitu ovladačů s OpenServerem, umožňujícím použití síťových driverů OpenServeru. Systémové administrační nástroje OpenServeru, scoadmin, nahradily původní UnixWare sysadmin nástroje. Mezi hlavní nové vlastnosti UnixWare 7 patří multi-path I/O, velké soubory a souborové systémy a podpora pro velké paměťové systémy.\n\nPřekvapující vlastností UnixWare 7 bylo, že zde chyběla vlastnost kompatibility Xenix obou jeho předchůdců. To bylo z licenčních důvodů, aby se vyhnuli placení Microsoftu za kód, který měli zahrnutý v SVR3.2.\n\nV roce 1999 SCO vydala UnixWare 7.1 update, který zvyšoval počet verzí; Business edition – 5 uživatelů, Department edition – 25 uživatelů a Enterprise edition – 50 uživatelů, nahradily dřívější personal a server edition. Aplikace WebTop z Tarantelly byla zahrnuta.\n\nV roce 2000 SCO vydala UnixWare 7.1.1 update. Zároveň byl vydán balíček UnixWare NonStop clustery 7.1.1 + IP single-system image cluster. Nový balíček povoloval užívat PC stejně dobře jako patentovaný hardware Compaq, podporovaný dřívějším produktem Integrity XC, a byl přímo dostupný z SCO.\n\nV roce 2001 SCO prodala jejich Serverový software a divizi služeb spolu s právy k produktům UnixWare a Open Serveru společnosti Caldera.\n\nV roce 2001 koupila Caldera Systems divize server a služby společnosti The Santa Cruz Operation včetně produktových řad obou produktů - Open Serveru a UnixWare. Caldera zároveň změnila jméno společnosti na SCO a pak, po rozšíření jejich produktové řady o mobilní produkty a služby, změnila jméno na The SCO Group. Prvotní vydání UnixWare od Caldery bylo přejmenováno na OpenUNIX 8. Toto vydání by bylo původně UnixWare 7.1.2. Později se SCO vrátilo k původnímu označení UnixWare a číslování verzí a byly vydány UnixWare 7.1.3 a 7.1.4. Žádné další verze OpenUNIX nebyly dostupné a OpenUNIX 8.1.2 nebyl nikdy vydán. The SCO Group UnixWare nadále udržuje, vydává pravidelně aktualizace a zajišťuje podporu.\n\nOperační systém UnixWare lze rozdělit do dvou skupin:\n\nPersonal Edition se zařazuje do grafického jednouživatelského systému, který lze využívat pro:\n\nSlužby, které poskytuje Personal Edition uživateli:\n\nNa rozdíl od Personal Edition je Application Server síťově orientovaný víceuživatelský systém, který je složen z prostředků Personal Edition a na víc je rozšířen o:\n\n"}
{"id": "214538", "url": "https://cs.wikipedia.org/wiki?curid=214538", "title": "EROS", "text": "EROS\n\nEROS (zkratka z \"The Extremely Reliable Operating System\" - Extrémně spolehlivý operační systém) je operační systém zaměřený na bezpečnost a spolehlivost.\n\nZpočátku byl vyvíjen na Pennsylvánské univerzitě, později vývoj převzala univerzita Johna Hopkinse v Baltimore.\nV současnosti je vývoj na tomto operačním systému již zastaven. Za následníka tohoto systému je považován operační systém Coyotos.\n\n"}
{"id": "214539", "url": "https://cs.wikipedia.org/wiki?curid=214539", "title": "Radslavičky", "text": "Radslavičky\n\nRadslavičky (též \"Malé Raclavice\") jsou vesnicí a místní částí Radslavic nacházející se v Jihomoravském kraji v severní části okresu Vyškov, dohromady mají 443 obyvatel. Nachází se 8,5km severně od města Vyškov u silnice z Dědic do Pustiměře v nadmořské výšce 375 m n. m. Obec je otevřenou návsí, ovlivněnou potokem ležící v mírném stupňovitém svahu položeném na úpatí Drahanské vrchoviny. Radslavičky byly samostatnou obcí do roku 1950. Dnešní ves je kromě Radslavic také součástí mikroregionu Ivanovická Brána. V obci je pár podnikatelských subjektů zaměřených převážně na zemědělství a lesní práce.\n\nRadslavičky byly založeny v roku 1764 jako dominikální osada. Původní obec byla v průběhu druhé světové války v roce 1941 násilně vystěhována. Po válce a odsunu Němců se část vystěhovaného obyvatelstva navrátila. Ve vesnici stojí malá zvonice postavená v roce 2007 na místě původní. V blízkém okolí se nachází archeologického naleziště Dolní Mejlice (slovanského hradiště).\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "214540", "url": "https://cs.wikipedia.org/wiki?curid=214540", "title": "Jozef Schek", "text": "Jozef Schek\n\nJozef Babušek, známý spíše pod pseudonymem Jozef Schek (3. září 1921 Bratislava − 22. srpna 2013 Piešťany) byl slovenský výtvarník, především kreslíř, malíř a ilustrátor, který přispíval hlavně do časopisů \"Elektrón\", \"Větrník\" (\"Pionýr\") a \"Roháč\". Kreslil krátké stripy, ale i rozsáhlé komiksy s dobrodružnými a sci-fi náměty.\n\nPřed 2. světovou válkou vystudoval reálné gymnázium. Po válce se pokusil vystudovat vysokou školu zemědělskou v Bratislavě a v Brně. Po převratu v roce 1948 byl však pro své politické názory vyloučen. Poté nastoupil do Kovotechny Pieštany jako konstruktér a designér. Zde se například stal tvůrcem názvu a loga značky Calex. Toto zaměstnání opustil v roce 1960, kdy se začal živit pouze kreslením (především pro časopis \"Roháč\") a zároveň studovat vysokou školu. Studium oboru církevní architektura dokončil v roce 1965.\n\nVelká část jeho starších komiksů vyšla v edici \"Velká kniha komiksů\", kde jeho kresby zaplnily dva několikasetstránkové díly.\n"}
{"id": "214541", "url": "https://cs.wikipedia.org/wiki?curid=214541", "title": "Lešetínský kovář", "text": "Lešetínský kovář\n\nLešetínský kovář je veršovaná povídka od Svatopluka Čecha. Vyšla v roce 1883, ale byla konfiskována a znova celá otištěna až po 1. světové válce. Je rozdělena na šestnáct částí. Má silně národní charakter, je výzvou Čechům k boji. Její poselství a idylický závěr může na dnešního čtenáře působit překonaně a zastarale.\n\nNa začátku je popisována venkovská idyla vesničky Lešetín. Jednoho dne ale přijdou Němci a začnou skupovat pozemky a na nich stavět továrnu. Lidé, kteří za lákavé ceny prodali své dědictví, začali pracovat v továrně nebo odešli do ciziny. Němci velmi usilují o každý pozemek, a nakonec se jim podvolí všichni kromě kováře, který ví, že prodejem kovárny si zničí domov. Němci ale jeho služby nepotřebují, a on musí propustit svého učedníka Václava, který miluje jeho dceru Lidušku. Václav odejde do světa a slibuje, že se vrátí, až si vydělá dost peněz na založení vlastního živobytí.\n\nNení práce a kovárna pustne, ale kovář se nepodvolí. Postupně se vracejí bývalí obyvatelé Lešetína, kterým se v cizině nedařilo. Jsou chudí a s kovářem v čele plánují odpor. Ukují si zbraně, a když přijdou němečtí ozbrojenci s vykonstruovaným obviněním, zaútočí. Kovář je ale zděšen, když zapálí továrnu a majitele zabijí, on nechtěl nikoho zabít. Němci na odplatu ale zabijí právě kováře jako iniciátora útoku. Když umírá, vrátí se Václav a sděluje, že byl ve světě úspěšný. Také se dozvěděl, že syn majitele továrny, který ji zdědil, hodlá vše prodat původním obyvatelům a z Lešetína odejít. Kovář umírá šťastně tam, kde se narodil. Ví, že nebojoval marně.\nPodle Čechovy básně vznikly stejnojmenné opery Aloise Jiránka (1901, neuvedena), Stanislava Sudy (\"Lešetínský kovář\", premiéra 1905) a Karla Weise (\"Lešetínský kovář\", premiéra 1920).\n"}
{"id": "214542", "url": "https://cs.wikipedia.org/wiki?curid=214542", "title": "Četverikov ARK-3", "text": "Četverikov ARK-3\n\nČetverikov ARK-3 byl sovětský víceúčelový létající člun. Počátky letounu spadají do roku 1934, první prototyp vzlétl roku 1937. Letoun sloužil jak k vojenským účelům, zejména u baltského a severního loďstva, tak k účelům civilním u Aeroflotu. Jeho kapacita byla až dvanáct pasažérů.\n\n\n"}
{"id": "214547", "url": "https://cs.wikipedia.org/wiki?curid=214547", "title": "Joseph Maria Olbrich", "text": "Joseph Maria Olbrich\n\nJosef Maria Olbrich (22. prosince 1867 Opava – 8. srpna 1908 Düsseldorf) byl český architekt německé národnosti, designér a malíř, pracoval s kovem, textiliemi a grafikou. Byl důležitou osobností secesního hnutí ve Vídni a v německém Darmstadtu.\n\nStudoval akademii výtvarných umění ve Vídni. Ačkoli studoval u Carla von Hasenauera (tvůrce vídeňské Ringstrasse), bývá nepřesně označován za žáka Otty Wagnera. Ten si Olbricha vybral až následně do svého ateliéru. V roce 1893 začal pro Otto Wagnera pracovat. Pomáhal mu s návrhy budov pro vídeňské metro. V roce 1897 Olbrich společně s Otto Wagnerem, Gustavem Klimtem, Josefem Hoffmannem a Kolomanem Moserem založil uměleckou skupinu Vídeňská secese a navrhl pro tuto skupinu výstavní pavilon Secession. Olbrich rovněž pracoval ve Wiener Werkstätte, kde navrhoval nábytek, který se vyznačuje čistými liniemi bez dekorací. Šperky – většinou přívěsky a brože, které navrhoval, se vyznačují jednoduchostí a střídmostí.\n\nNa žádost velkovévody Arnošta Ludvíka Hesenského přesídlil Olbrich v roce 1900 do Darmstadtu, kde získal hesenské občanství a profesorský titul. V roce 1903 se oženil ve Wiesbadenu s Claire Morawe, rozvedenou ženou spisovatele Christiana Ferdinanda Morawe. Nejznámějším dílem z tohoto období je Svatební věž na darmstadtské vyvýšenině Mathildenhöhe, kde je po něm také pojmenována jedna z ulic (Olbrichweg).\n\nKrátce po narození dcery Marianny v červenci 1908 Olbrich 8. srpna ve věku 40 let v Düsseldorfu zemřel na leukémii a byl pohřben o 4 dny později na starém hřbitově v Darmstadtu. Jeho jméno nesou i ulice ve Vídni (Obrichgasse) a v Düsseldorfu (Josef-Maria-Olbrich-Straße). \n\n\n\n\n"}
{"id": "214548", "url": "https://cs.wikipedia.org/wiki?curid=214548", "title": "Šardičky", "text": "Šardičky\n\nŠardičky (dříve Sardiczka od roku 1389) jsou vesnice, část obce Kojátky v okrese Vyškov. Ves leží 4 km severovýchodně od Bučovic v nadmořské výšce 230 m n. m. Osada je půdorysně krátká ulicovka s domky směřujícími na severovýchod, protéká jí Kojátecký potok ústící do potoka Žlebového. Od roku 1942 byly Šardičky i s Kojátkami administrativní součástí města Bučovice. Od roku 1992 jsou Kojátky opět samostatnou obcí.\nPrvní písemná zmínka je z roku 1356, kdy osadu vlastnila až do roku 1360 Bohuslava ze Šardiček, která ji prodala Staňkovi z Kostelce. Soupis majitelů osady podrobněji sepsal Augustin Kratochvíl. Novodobá historie se datuje od konce třicetileté války, kdy se v téměř zpustlé osadě zabydleli noví hospodáři. Vlastnické poměry k  půdě i gruntům v osadě Sardičky z konce 17. století a prvního desetiletí 18. století byly značně neurovnané. Byl to důsledek chaotických dějů po třicetileté válce, ale zároveň i pozdějších nových výbojů Švédů pod vedením krále Karla X. Gustava v Republice obou národů, expanze Osmanů do Polska (1672) a následně i jejich porážka u Vídně 1683. Všechny tyto děje ovlivnily život na Moravě, její všeobecný hospodářský úpadek, která byla průchozím a zásobovacím prostorem pro četná vojenská tažení. Statky Nové Zámky, Milonice a Šardičky byly dekretem císaře Leopolda I. z 30. května 1661 pro zadluženost zabaveny a jako zástava postoupeny Karlu Kašparovi, arcibiskupu trevírskému.\n\nNásledovalo několik převodů majetku, které neměly na rozvoj obcí v oblasti žádný větší význam. Noví osadníci, kteří se zde v relativně klidnějším období po roce 1670 usazovali, zabírali neosídlené poddanské polností a ujímali se zpustlých gruntů. První soupis usedlostí, sepsaný správcem panství Thomasem Stozem v Šardičkách, je datován 20. ledna 1668, jmenovitě uvádí jen 9 usedlostí, Lánský rejstřík z 12. června 1675 již 17 usedlostí. Relativně stabilní osídlení se ustavilo až po roce 1714, kdy vlastník osady Kojátky rytíř Bernard Antonín Bravanský z Chobřan (20. prosince 1714) přikoupil i osadu Šardičky a potvrdil vztah osadníků k obhospodařovaným poddanským pozemkům. Po smrti Bernarda Ant. Bravanského roku 1722 se majetku ujala jeho dcera Johana, která jej vzápětí převedla na svého manžela rytíře Jana Rudolfa Říkovského. Ten zemřel v Kojátkách 22. června 1748 ve věku 90 let (podle matričního zápisu), jeho dcera Johana, která se opět panství ujala, zde zemřela na tuberkulózu 27. května 1753 ve věku 53 let. Sloučené panství Kojátek a Šardiček bylo 31. května 1754 pro zadluženost v aukci prodáno Josefu Polzerovi. Přesnější soupisy propachtovaných pozemků a jejich hospodářů, provedené v rámci Tereziánského katastru, jsou archivovány až k datu 15. srpna 1749. Jejich revize, včetně vzniklých sporů s novým majitelem panství, byly potvrzeny zápisem z 21. dubna 1755. Oddělený soupis pro Šardičky je zahrnut i v Josefinském katastru z roku 1787.\n\nŠardičky byly v duchovní a matriční správě farnosti Milonice. Zde se matriky zachovaly od roku 1685. Od roku 1777 byla obec Šardičky ve správě farnosti Bučovice. Ze zachovaných dokumentů, uložených v Moravském zemském archivu, je možné sledovat společnou historii jednotlivých rodů po dobu více jak 250 let v obou částech obce Kojátky - Šardičky.\n\nOsada je součástí obce Kojátky patří do Jihomoravského kraje a okresu Vyškov. V období od druhé poloviny 19. století osadu spravovala obecní sedmičlenná rada v čele se starostou. V letech 1860 až 1888 se ve funkci vystřídali Josef Zeman, Libor Vykoupil, Jakub Hanák a Josef Stuchlík. Od roku 1888 to byl Jakub Ženatý, 1895 Josef Posolda, 1898 Jakub Ženatý, 1901 František Hanák a od 1914 Cyril Vykoupil. Od roku 1919 to byli starostové Jan Kolek a Jakub Macourek a od roku 1923 do asi 1928 Leopold Vítek. Po administrativním spojení s Kojátkami v roce 1942, samostatná obecní rada zanikla.\n\nPřevážně historicky zemědělská vesnice se rozkládá na mírně zvlněných severních svazích řeky Litavy a jejich pravostranných přítoků. Půdní podklad od pravěku osídlené krajiny je tvořen vrstvou flyšových karbonátových pískovců ždánické jednotky, překrytých úrodnou sprašovou vrstvou. Uvádí se průměrný roční úhrn vodních srážek 377 až 388 mm. V období 17. a 18. století, kdy průměrné roční teploty byly znatelně nižší se předpokládají značně vyšší srážkové úhrny. V okolí Kojátek a Šardiček byly v té době retenční nádrže. Podle historických map z 18. a 19. století se jedna nádrž (menší) nacházela nad Šardičkami, další (větší) pak po spádnici pod Kojátkami. Vodní nádrže měly podstatný význam jak pro stabilizaci biotopu, tak i rozvoj lokálního hospodářství (v Kojátkách zemědělský statek, pivovar, koželužna, vodní mlýn). V důsledku úbytku úhrnných vodních srážek na konci 19. a začátku 20. století tyto nádrže zanikly, nebo vyschly. Katastr vesnice je součástí chráněného území Černecký a Milonický hájek.\n\nŠardičky jsou součástí zemědělské obce Kojátky-Šardičky, jež měla v roce 1930  asi 470 obyvatel převážně české národnosti. O třicet let později v roce 1960 vzrostl počet obyvatel na 531 osob (i s Kojátkami) , 258 mužů a 273 žen. Podle sčítaní lidu, domů a bytů z roku 2001 zde žilo 349 obyvatel (součet je uveden i s Kojátkami), z toho 182 mužů a 167 žen. Národnostní složení obyvatel města je poměrně homogenní, 300 obyvatel se hlásí k národnosti české, 46 k národnosti moravské a 2 k národnosti slovenské.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nOsada Šardičky přísluší k římskokatolické farnosti Bučovice náležící do slavkovského děkanátu. Farním kostelem je Bučovický kostel Nanebevzetí Panny Marie. Podle cenzu z roku 2001 se k víře hlásí 153 obyvatel, z toho 144 k římskokatolické církvi, 2 k Českobratrské církvi evangelické a dva k Pravoslavné církvi.\n\nZákladní obecná škola založená roku 1810 v Kojátkách byla společná a jako dvojtřídní (od 1874) fungovala až asi do roku 1938. Současně je školství soustředěno v Bučovicích.\n\nDopravní obslužnost je zajištěna silnicí 2. třídy II/431 (Vyškov – Bohdalice – Bučovice – Ždánice) s odbočkou na Kojátky silnicí 3. třídy III/4317. Po východní hranici katastrálního území prochází silnice 2. třídy II/429 (Bohdalice – Nesovice – Koryčany – Osvětimany). V obci jsou vybudovány čtyři autobusové zastávky Kojátky – rozc.3.0 (z), Kojátky – Kaštanov, Kojátky – dědina a Kojátky – Šardičky. Autobusovou dopravu zajišťuje linkový spoj Integrovaného dopravního systému Jihomoravského kraje s č. 644 (Bučovice – Kojátky), a č. 156 (Bučovice – Vyškov).\n\n\n"}
{"id": "214551", "url": "https://cs.wikipedia.org/wiki?curid=214551", "title": "Good Charlotte", "text": "Good Charlotte\n\nGood Charlotte je název americké pop punkové hudební skupiny, založené v roce 1996. Skupinu založila dvojčata Joel Ryan Rueben Madden a Benji Levi Madden a Billy Martin, Paul Anthony Thomas, Dean Butterworth v Marylandu ve Spojených státech amerických.\n\nKapela dostala jméno podle stejnojmenné dětské knížky, ačkoli ji nikdo z nich nikdy nečetl. První vystoupení skupiny proběhlo v sousedově sklepě, kam přišlo zhruba 20 lidí. Později, kdy se k Benjimu, Joelovi a Paulovi přidal kytarista Billy, byla kapela kompletní. Roku 2000 vydala skupina album s názvem \"Good Charlotte\". Druhé album \"The Young and the Hopeless\", vydané roku 2002, mělo velký úspěch po celém světě. Na podzim roku 2004 vyšlo CD \"The Chronicles of Life and Death\" (ve třech verzích). V roce 2007 vyšla deska s názvem \"Good Morning Revival\", která měla velký úspěch, zároveň si ale vysloužila spoustu kritiky jak od fanoušků, tak od hudebních kritiků. Texty i hudbu si skládají sami. Texty píše většinou Joel a Benji hudbu. Oba bratři zmiňují jako svůj největší vzor skupinu Rancid a Benji se dokonce objevuje v klipu k písni \"Fall Back Down od této skupiny.\n\nV červnu 2017 se Good Charlotte zastavili v Praze, toto vystoupení bylo součástí turné k desce Youth Authority.\n\n\n\n\n\n\n"}
{"id": "214554", "url": "https://cs.wikipedia.org/wiki?curid=214554", "title": "Čtyři apoštolové", "text": "Čtyři apoštolové\n\nČtyři apoštolové je dvojobraz od renesančního mistra Albrechta Dürera z roku 1526. Na dvou lipových deskách zobrazuje dva a dva apoštoly v nadživotní velikosti. Obraz se dnes nachází v mnichovské Alte Pinakothek.\n\nKdyž Dürer v září roku 1526 věnoval dokončený obraz městské radě svého rodného města Norimberka, připojil žádost, aby malba visela „na jeho památku“ na radnici. Příštích sto let visely obě desky na čestném místě v zasedací síni Velké rady, ale v roce 1627 byly na naléhávání bavorského kurfiřta Maxmiliána I. odvezeny do Mnichova. Byly výrazem umělecké pýchy, v Německu nové, a v době svého vzniku jim rozhodně nechyběla náboženská naléhavost!\n\nObraz je namalován kombinovanou technikou na lipovém dřevě z rozměry každého obrazu 204 × 74 cm.\nNeobyčejné je rozvržení obou krajních úhlopříček. Dvě desky totožných rozměrů se spojují takovým způsobem, že mezi nimi lze cítit a představovat si prostorový obraz. Proto nebyly neopodstatněné dohady, že Dürer zamýšlel vytvořit ještě středovou desku a složit triptych. Tak tomu však nebylo.\n\nSvatí průkopníci křesťanské víry, zleva doprava Jan (apoštol a evangelista), Petr, Marek (evangelista, ale nikoli apoštol) a Pavel, ční do celé výšky desek jako sloupy a vyplňují jejich prostor svou monumentálností. Jejich rozjímavé pozice jsou pravděpodobně inspirovány světci na Montagnově oltáři kostela San Zeno (1457 - 1459) ve Veroně nebo dílem Giovaniho Belliniho, jako jsou postranní části oltáře v sakristii kostela Frafi v Benátkách. Dürerovy impozantní postavy bojují za pravdu evangelia, kterou hodlají bránit proti všem hrozbám a sekretářským chybným výkladům. To je také obsahem nápisu, vyvedeného kaligrafickým písmem na úzkém pruhu za postavami, verbální „plintě“, která spojuje obě desky v jeden celek.\n\nVlevo je vyobrazen svatý Jan, „učedník, jehož Ježíš miloval“, jako mladík se skloněnou hlavou, čtoucí v otevřené knize, kterou drží v rukou. Od syté harmonie Janova červeného pláště se oko pozorovatele přesune k Petrovi, jehož zjev je poněkud nerudný. Jeho úlohu Kristova náměstka na Zemi prozrazuje jen zlatý klíč. Z temnoty druhé desky se nejprve vyloupne hlava postavy v pozadí, Marka. Zdá se, jako by se dral dopředu, horečnatý pohled v očích s blýskajícími se bělmy, rty pootevřené, jako by chtěl promluvit, obočí rozechvělé a všechny rysy oživené. Popředí pravé desky patří apoštolu Pavlovi. Obzvláště působivá je záhadná měňavá šeď jeho těžkého pláště s hlubokými záhyby, v nichž září odstíny zelené a modře. Třpytící se oko tohoto duchovního hrdiny působí jako středobod obou desek.\n\nLuther v předmluvě ke svému epochálnímu překladu Bible do němčiny tvrdí, že jádrem Písma je Evangelium podle Jana, listy apoštola Pavla a první epištoly Janova a Petrova. Blízký vztah těchto autorů a postav na obraze již postačuje k domněnce, že tímto malířským manifestem se Dürer snažil vykládat Lutherovu teologii Slova. Potvrzuje to text, který opsal na úzký pás u spodního okraje kaligraf Johann Neudörfer. Podle jeho ústřední výpovědi jsou tito čtyři muži autoritou varující všechny pozemské panovníky před zneužíváním pravé víry a před falešnými proroky.\n\nV roce 1547 si zapsal Johann Neudörfer, že Dürerovi \"Čtyři apoštolové\" také ilustrovali čtyři lidské povahy neboli tělesné šťávy, diagnostické prvky lékařskému systému pocházejícího z antiky a znovuobjeveného v renesanci. Tak na sebe Jan bere roli vyrovnaného sangvinika a zbožný, poněkud tělnatý a stárnoucí Petr roli flegmatika, Marek představuje cholerika a Pavel melancholika.\n\nV současné době jsou obě desky umístěny v Mnichově, Bayerische Staatsgemaldesamm - lugen, Alte Pinakotheku.\n\n"}
{"id": "214560", "url": "https://cs.wikipedia.org/wiki?curid=214560", "title": "Příště budeme chytřejší, staroušku!", "text": "Příště budeme chytřejší, staroušku!\n\nPříště budeme chytřejší, staroušku! je československý film z roku 1982 natočený Petrem Schulhoffem.\n\nVašátko a Makovec jsou dva nerozluční zlodějíčkové a podvodníci, kteří jsou propuštěni z vězení dříve za slušné chování a řekli si, že již nebudou provádět žádné další podvody a najdou si práci. Po několika nezdařených pokusech najít si práci se vrátí k drobným krádežím a podvodům. Nakonec jsou znovu dopadeni a uvězněni.\n\n"}
{"id": "214561", "url": "https://cs.wikipedia.org/wiki?curid=214561", "title": "Chinaski (postava)", "text": "Chinaski (postava)\n\nHenry (někdy přezdívaný Hank) Chinaski je hlavní autobiografická postava několika románů, novel a mnoha povídek a básní amerického spisovatele Charlese Bukowskiho psaných v ich-formě, například \"Poštovní úřad\" nebo povídek ve sbírce \"Všechny řitě světa i ta má\".\n\nPostava nese silné autobiografické rysy, je vlastně autorovým alter ego, včetně toho, že je neúspěšným spisovatelem, závislým na sázkách na koňské dostihy, hazardu a alkoholu, a trpí hemeroidy. Žije spíše na okraji lidské společnosti, bez intensivnějších sociálních kontaktů s ní, a celkem mu to vyhovuje, protože společnost a její hodnoty moc neuznává, spíše je nesnáší.\nJeho přátelé a přítelkyně se rekrutují z podobných skupin osob a většinou jsou charakterisováni jako šílenci, zloději, podivíni, alkoholici nebo kurvy.\nAutor v povídce \"Všechny řitě světa i ta má\" popisuje Chinaskiho zdravotní stav slovy \"Hemeroidy mě sužovaly patnáct nebo dvacet let, taky prasklé vředy, játra, nežity a úzkostné neurózy, různé druhy šílenství, ale žijete s tím a prostě jen doufáte, že se to na vás nesesype všechno najednou. Zdálo se, že opilství to skoro dokázalo.\"\n\nChinaski se vyskytuje v mnoha Bukowského dílech, z nichž lze dovodit, že vyrůstal v kalifornském Burbanku, vystudoval střední školu, vyhýbal se vojenské službě během druhé světové války, procestoval jako tulák nebo pomocný dělník Spojené státy a nakonec zakotvil v Los Angeles. Žije v jeho chudinských čtvrtích, kde tráví noci popíjením lacinějších druhů vína a whisky, zatímco v denních hodinách si vydělává spíše příležitostnými a pomocnými pracemi, někdy ukončenými výpovědí ze strany zaměstnavatele. Často se stěhuje, protože bývá vyhazován z bytu pro neplacení nájemného.\nČasto střídá partnerky, většinou je jimi opouštěn pro svůj neuspořádaný životní styl alkoholika.\nV románu \"Poštovní úřad\" jsou líčeny peripetie jeho dlouhodobějšího, ale přerušovaného zaměstnání u pošty, kterou nakonec opouští, aby se stal profesionálním spisovatelem, i když zaměstnavatelům tvrdí, že odchází stát se lovcem kožešinové zvěře, v povídce \"Maja Thurup\" je novinářem na volné noze, a v povídce \"Tohle zabilo Dylana Thomase\" je dosti známým básníkem, na něhož doléhá tíha pozornosti médií.\n\nChinaski je spíše samotářem, nadšeným posluchačem klasické hudby, například Mozarta, Beethovena a Bacha, při jejichž poslechu popíjí alkoholické nápoje, kouří cigarety a píše na psacím stroji básně nebo povídky o svém životě. Někdy za ním domů přijdou jeho přátelé.\nČást života ovšem strávil v barech na Alvarado Street, „tak blízko šikmé ploše, že už blíž být nemůžete“ a jen zřídkakdy opouští Los Angeles, většinou jen aby přednášel o svém díle, nebo z něj předčítal, a i tam většinou hlavně popíjí alkoholické nápoje a dostává se do konfliktů s lidmi (povídka \"Doporučil byste psaní jako profesi?\" ve sbírce \"Erekce, ejakulace, exhibice a další příběhy obyčejného šílenství\").\nJeho postoj k životu, jeho (zčásti nejspíš úmyslná a chtěná) vykořeněnost, odlišnost, občas přesahující do intolerance k okolí a nezapojení do konzumní společnosti jež ho obklopuje, někdy přecházející až v misantropii, umožňuje autorovi prostřednictvím popisu jeho opileckých názorů a cynických pocitů drsným jazykem lakonicky komentovat jeho dobu a stav většinové společnosti.\nChinaskiho myšlení a pocity ilustrují například tyto úryvky z Bukowského povídek \"Kuráž\" a \"Doporučil byste psaní jako profesi?\":\n\n\"Jak vám může každý potvrdit, nejsem zrovna žádný fešák. To slovo neznám. Vždycky jsem obdivoval psance, hajzly, svině, a kurvy. Nemám rád hošíky s hladce vyholenou tváří, kravatou, a teplým místečkem. Mám rád šílené, zoufalé chlapy, chlapy se zkaženými zuby a vymlácenou palicí, chlapy kteří se nechovají tak jak se sluší. Zajímají mě. Jsou výbušní a neustále něčím překvapují. Mám také rád sprosté, zkažené ženské, opilé obhroublé štětky s padajícími punčochami a bezvýraznými utahanými obličeji s rozmazanou šminkou. Zajímají mě víc zvrhlíci než svatí. Dokážu se uvolnit mezi vandráky, protože sám jsem taky vandrák. Nemám rád zákony, morálku, náboženství, pravidla. Nechci, aby mě formovala společnost.\"\n\n\"Zdálo se, že to trvá dlouho, než se letadlo vznese. U okénka vedle mě seděla nějaká stará babka. Vypadala klidně, téměř znuděně. Pravděpodobně létala čtyřikrát nebo pětkrát týdně a provozovala řetěz bordelů.\"\n\"Nepodařilo se mi řádně dopnout bezpečnostní pás, ale když si někdo jiný nestěžoval, nechal jsem ho volně viset. Bylo by trapnější ptát se letušky, jak se zapíná pás, než se nechat vymrštit do vzduchu. Byli jsme ve vzduchu a já se nerozkřičel. Bylo to klidnější než jízda vlakem. Žádný pohyb. Nuda. Jako kdybychom jeli padesátkou; hory a mraky kolem nás nijak neubíhaly. Uličkou chodily dvě letušky a usmívaly se na celé kolo. Jedna z nich nevypadala špatně, ale na krku měla strašně naběhlé žíly. To bylo ošklivé. Druhá letuška neměla žádnou prdel. Pojedli jsme a pak se začalo roznášet pití. Za dolar. Všichni panáka nechtěli. Divní čuráci.\"\n\"Pak jsem začal doufat, že letadlu upadne křídlo a já konečně uvidím jak vypadají tváře těch letušek. Věděl jsem, že ta s naběhlými žílami by strašně nahlas ječela. A ta co neměla prdel - inu, kdo ví?\"\n\"Tu se žílami bych popadl a během pádu vstříc smrti bych ji znásilnil. Rychlovka. Sevření v objetí a vzájemné ejakulaci těsně před dopadem na zem.\"\n\"Na parkoviště jsme museli jet autobusem. Nechali nás čekat. Na autobus čekal obrovský dav lidí. Belford se vydal směrem k němu.\"\n\"-\"Počkejte, počkejte!\" řekl jsem. \"Já tady mezi tolika zasranýma lidma nemůžu stát!\"\n\"-„Oni vás neznají, pane Chinaski.“\" \n\"-„To vím moc dobře. Ale já znám je. Zůstaneme tady. Až autobus přijede, doběhneme tam. Zatím bychom si mohli dát panáka, co říkáte?“\"\n\n\nVe sbírkách \n\n\n"}
{"id": "214563", "url": "https://cs.wikipedia.org/wiki?curid=214563", "title": "C shell", "text": "C shell\n\nC shell (csh) je unixový shell vyvinutý Billem Joyem pro BSD Unix.\n\nByl původně odvozen z šestého vydání Unixu /bin/sh (kterým byl Thompson shell), předchůdce Bourne shell. Jeho syntaxe je silně ovlivněná programovacím jazykem C (odtud pochází název shellu). C shell přidal mnoho vylepšení oproti Bourne shell, jako například aliasy a historii příkazů.\n\nV současné době není původní C shell v Unixu široce využíván; byl nahrazen jinými (částečně kompatibilními) shelly, jako je Tenex C shell (\"tcsh\"). Nezávisle vyvinutý a zmodernizovaný C shell, vytvořený Nicolem Hamiltonem, také přežil ve Windows ve formě Hamilton C shell.\n\nZástupné znaky slouží k usnadnění zadávání argumentů. Jejich použití je zcela stejné jako u shellu standardního:\n\nDůležité je, že soubory se jmény začínající tečkou jsou zpracovány jinak. Je to proto, aby při použití zástupných znaků nemohly být omylem postiženy soubory codice_5 (což je aktuální adresář) nebo codice_6 (nadřazený adresář) ani další soubory začínající tečkou.\n\nStandardní vstup/výstup může být přesměrován do souboru symboly:\n\nVýhodou C shellu je, že umožňuje chránit soubory před nechtěným přepsáním při špatném přesměrování výstupu. Další výhodou je, že pokud máme nastavenou proměnnou codice_12, tak nám C shell odmítne přesměrovat výstup příkazu do již existujícího souboru.\n\nMáme-li zadán jeden nebo více příkazů na příkazovém řádku, C shell z nich vytvoří jednotku zvanou job. Pokud je příkazový řádek ukončen znakem codice_13, je job spuštěn na pozadí. Job spuštěný na pozadí probíhá zároveň s jobem prováděným na popředí. Při spouštění jobu na pozadí vrací C shell číslo jobu (je zobrazeno v hranatých závorkách) a identifikační čísla procesů, z nichž je job složen.\n\nHodnotou proměnné v C shellu je řetězec. Přiřazení hodnoty proměnné se provádí příkazem codice_14. Samotný příkaz codice_14 bez argumentů vypíše hodnoty všech definovaných proměnných, které C shell používá ke své práci.\n\nPřes proměnnou codice_16 má autor scénáře přístup k jednotlivým argumentům – pozičním parametrům dané kopie C shellu. Proměnná codice_17 je absolutní jméno aktuálního adresáře. codice_18 obsahuje absolutní jméno domovského adresáře. V proměnné codice_19 hledá C shell příkazové soubory. codice_20 obsahuje řetězec, kterým dává C shellu výzvu k zadání příkazu. Ve codice_21 najdeme stavový příznak vrácený posledním skončeným programem. codice_22 označuje typ terminálu, ze kterého uživatel pracuje. codice_23 je jméno uživatele přihlašujícího se do systému.\n\nC shell je schopný zapamatovat si několik předcházejících příkazových řádků, které uživatel zadal, a tedy lze se k těmto příkazům vrátit nebo je upravit a použít je v pozměněné podobě. Počet příkazových řádků je dán obsahem proměnné codice_24 (obvykle je nastaven na hodnotu 10).\n\n"}
{"id": "214564", "url": "https://cs.wikipedia.org/wiki?curid=214564", "title": "PayPal", "text": "PayPal\n\nPayPal je internetový platební systém. Umožňuje přesuny peněz mezi účty PayPalu, které jsou identifikovány e-mailovými adresami. Každý účet je propojen s jednou nebo více platebními kartami. Platební karta (např. VISA nebo MasterCard) musí mít povolené internetové platby (ale nemusí být embosovaná). Alternativou je platit těmito kartami přímo na internetu (tím je ovšem zvýšeno riziko podvodu, protože je nutno zadat informace o platební kartě přímo cílovému subjektu).\n\nSpolečnost byla založena v roce 1998 jako Confinity. V roce 2002 učinila veřejnou nabídku a v témže roce ji zakoupila firma eBay. V roce 2014 společnost oznámila záměr se vyčlenit do nezávislé společnosti, k čemuž došlo v roce 2015.\n\nSystém PayPal umožňuje mít nastavenu i českou korunu jako primární měnu. Při platbě v jiné měně je částka přepočítána podle aktuálního kurzu.\n\nPři aktivaci platební karty je nutno zadat PayPalu potřebné informace o této kartě. PayPal si z karty poté strhne drobnou částku (v případě účtu v CZK je to 50 Kč). Tato částka je vrácena jako bonus při prvním převodu peněz přes PayPal. Na výpisu z účtu je u této položky uveden čtyřmístný kód, jehož zadáním na webových stránkách PayPalu je provedena aktivace zmíněné platební karty. Při následných převodech peněz přes Internet je odpovídající částka stržena buď ze zůstatku účtu PayPal nebo přímo z platební karty.\n\nPříjemce platby obdrží peníze do svého PayPal účtu, který je propojen s jeho bankovním účtem.\n\nTransakce jsou zpoplatněné pro kupujícího v případě, že převod peněz mezi dvěma osobami nevyužívá platební karty (peníze již před transakcí byly na účtu PayPal). V ostatních případech (prodejce nebo převod peněz z platební karty druhé osobě) si PayPal nestrhává za transakci poplatek. Tímto způsobem je možno posílat nebo obdržet peníze z 203 zemí ve 26 měnách, aniž by si jednotlivec nebo firma museli otevírat bankovní účet v té které měně nebo platit své bance poplatky za mezinárodní bankovní převody. PayPal zároveň pracuje jako další bezpečnostní zóna na ochranu účtu.\n\n"}
{"id": "214565", "url": "https://cs.wikipedia.org/wiki?curid=214565", "title": "Borščiv", "text": "Borščiv\n\nBorščiv (, , ) je město ležící na západní Ukrajině, v Ternopilské oblasti, cca 105 km východně od Ternopilu, správní středisko Borščivského okresu. Historicky území patřilo k východní Haliči.\n\nNa místě dnešního města bylo ve staroruském období postaveno opevněné hradiště. Od konce 12. století kraj patřil k Haličsko-volyňskému knížectví, později k Polskému království. Město je poprvé zmiňováno roku 1456. Roku 1629 obdržel Borščiv magdeburská městská práva. Ve druhé polovině 17. století ovládli město na krátko Turci. Od prvního dělení Polska roku 1772 město sdílí dějiny s celou Haličí. Roku 1892 sem dorazila lokální železniční trať Čortkiv – Ivane-Puste.\n\nNázev města byl podle jedné hypotézy odvozen od rostliny borščevíku, která se používala jako přísada do jídel. Podle jiné pověsti název vznikl v 15. století, kdy v době tatarských vpádů utopili občané městečka jednoho tatarského vojáka v kotli s borščem.\n"}
{"id": "214578", "url": "https://cs.wikipedia.org/wiki?curid=214578", "title": "Ostravsko-karvinská uhelná pánev", "text": "Ostravsko-karvinská uhelná pánev\n\nOstravsko-karvinská uhelná pánev, pro kterou je také užíván hospodářský termín Ostravsko-karvinský revír, je označení části české části hornoslezské uhelné pánve. Jedná se o nejrozsáhlejší uhelnou pánev v Česku. Nachází se zde černé uhlí, které je v současnosti dobýváno výhradně hlubinnou těžbou.\n\nOstravsko-karvinská pánev je na jihu oddělena od podbeskydské pánve tzv. bludovickým zlomem a dělí se na část ostravskou a karvinskou. Ostravská část je tvořena ostravskou a petřvaldskou dílčí pánví, které jsou vzájemně odděleny tzv. michálkovickou poruchou. Ostravská část je pak od karvinské části oddělena tzv. orlovskou strukturou.\n\nGeomorfologický celek Ostravská pánev je součástí ostravsko-karvinské uhelné pánve.\n\nV tomto revíru se nacházejí dvě uhelná souvrství: ostravské (celková mocnost 2880 m) a karvinské (1200 m). \n\nPrůměrná mocnost slojí ostravského souvrství je 73 cm, přičemž nejmohutnější je sloj 386 (Mohutný), jejíž mocnost ve velké části kolísá od 2 do 4 m, ale dosahuje maximální mocnosti až 6 m.\n\nKarvinské souvrství má průměrnou mocnost slojí 180 cm, největší průměrnou mocnost má pak sloj 504 (Prokop), která v dobývacím prostoru dolu ČSM dosahuje mocnosti až 15 m.\n\nZajímavostí jsou intruze různého stáří do uhelných slojí, které uhelnou hmotu přetvořily nejčastěji v přírodní koks.\n\nCelkově zde bylo vytěženo asi 1,7 mld tun černého uhlí.\n\n\n"}
{"id": "214579", "url": "https://cs.wikipedia.org/wiki?curid=214579", "title": "Zubroň", "text": "Zubroň\n\nZubroň ( ) je kříženec zubra a skotu. Poprvé se takovýto kříženec narodil roku 1847 na statku Leopolda Walického. Od roku 1958, v souvislosti se záchranou zubra evropského, pracuje na křížení zubroňů Polská akademie nauk v laboratořích u Bělověže. V 80. letech 20. století se však v Polsku experimenty zastavily a pokračovaly pouze na statku Askania-Nova na Ukrajině. Zubroni jsou daleko větší než skot či zubr. Jejich kohoutková výška se pohybuje od 190 do 220 cm. Samice váží kolem 800 kg, samci dosahují až 1200 kg živé váhy. Při křížení bylo v souladu s Haldanovým pravidlem pozorováno, že telata samčího pohlaví byla neplodná a bylo nutno dále připařovat krev býka zubra nebo skotu.\n\nV současnosti je možno vidět dva exempláře (samec a samice) v předváděcím zooparku u Bělověže, nedaleko Bělověžského pralesa v Polsku.\n"}
{"id": "214591", "url": "https://cs.wikipedia.org/wiki?curid=214591", "title": "Robert Sedgewick", "text": "Robert Sedgewick\n\nRobert Sedgewick (* 1946) je autor populární knižní řady \"\" (\"Algoritmy\") publikováné nakladatelstvím Addison-Wesley.\n\nTato řada zahrnuje:\n\nSedgewick dokončil svůj titul Ph.D. pod dozorem Donalda Knutha na Stanfordově univerzitě.\nV současnosti je profesorem počítačových věd na Princentonské univerzitě a je součástí ředitelského ústředí Adobe Systems.\n\n"}
{"id": "214592", "url": "https://cs.wikipedia.org/wiki?curid=214592", "title": "Koncentrační tábor Ravensbrück", "text": "Koncentrační tábor Ravensbrück\n\nNacistický koncentrační tábor Ravensbrück byl tábor určený především pro ženské vězeňkyně, nacházející se na severu Německa asi 90 km od Berlína poblíž vesnice Ravensbrück.\n\nBudování tábora začalo v listopadu 1938 pod vedením Heinricha Himmlera a první vězni sem přijeli v květnu 1939. Na jaře 1941 k hlavnímu táboru přibyl malý pobočný tábor pro muže.\n\nMezi léty 1939 a 1945 prošlo táborem přes 130 000 vězeňkyň – jenom 40 000 se však dožilo konce války. Vězni pocházeli z různých zemí okupovaných Německem, ale největší skupinu tvořili jednoznačně Poláci – polských žen bylo v táboře asi 40 000. Prvními vězni v Ravensbrücku bylo přibližně 900 žen. Byly sem transportovány z koncentračního tábora Lichtenburg v Sasku v květnu 1939. Na konci roku 1942 už osazenstvo tábora čítalo asi 10 000 vězeňkyň, v lednu 1945 dokonce 45 000. Ravensbrück měl 70 pobočných táborů, kam byli vězni posíláni na práci. V roce 1942 zde pracovala nechvalně známá dozorkyně Irma Grese.\n\nV roce 1944 začal v souvislosti s vyklizením ghett a přivážením žen z Varšavského povstání narůstat počet těhotných žen. Byl kvůli tomu dokonce zřízen porodní blok (č. 7). Dle záznamů z období září 1944 – duben 1945 se v táboře narodilo celkem 560 dětí (23 žen porodilo předčasně, 20 dětí mrtvých, 5× došlo k potratu). U 266 dětí je zároveň uvedeno i datum úmrtí. Počet přeživších dětí není znám, dle jednoho z dokumentů archivu Památníku KL Ravensbrück přežilo kolem jednoho sta dětí.\n\nNa konci války, z obav před postupující Rudou armádou, se Němci rozhodli evakuovat tábor a vypravili vězně (asi 20 000) na tzv. pochod smrti. V táboře zůstalo asi 3 500 žen a 300 mužů, ti pak byli osvobozeni sovětskou armádou 30. dubna 1945.\n\n\n\n"}
{"id": "214606", "url": "https://cs.wikipedia.org/wiki?curid=214606", "title": "Karel Drbohlav", "text": "Karel Drbohlav\n\nKarel Drbohlav (25. září 1908 Jičín – 5. března 1971 Praha) byl český fotograf, který byl zaměřen zejména na magazínovou reportáž z divadelního a filmového prostředí, otec české herečky Jany Drbohlavové a dědeček historika Jana Županiče.\n\nPocházel z řemeslnické rodiny původně usazené v Čejkovicích u Jičína. Narodil se v Jičíně, kde byl jeho otec Alois (1881–1961) obuvníkem. Jeho matka ale zemřela nedlouho po narození a otec byl ale jako vojín praporu polních myslivců č. 12 v listopadu 1914 zajat v ruskou armádou v Karpatech a ze zajetí se vrátil až v polovině roku 1918. Karel vyrůstal v Jičíně společně se čtyřmi sestrami a nevlastní matkou. Později se vyučil fotografem (1925) a o šest let později se přestěhoval do Prahy, kde se roku 1935 oženil a o čtyři roky později se mu narodila dcera Jana. Od roku 1939 do své smrti žil na Národní třídě v Paláci Metro, kde měl také ateliér.\n\nPo příchodu do Prahy začal jako reportér pracovat pro agenturu Centropress. V polovině 30. let úzce spolupracoval s Osvobozeným divadlem. Později se osamostatnil a zaměřil se na spolupráci s časopisy, novinami a zejména divadly (v pozdější době např. s Městskými divadly pražskými, „Déčkem“ nebo Divadlem A. Sedláčkové). Na konci 60. let utrpěl mrtvici, po které se musel práce fotografa vzdát. Zemřel roku 1971 na selhání srdce.\n\nZákladní fond jeho snímků, který je dnes uložen v Národním muzeu, zahrnuje více jak 200 000 negativů a je přes ne vždy dokonalou evidenci považován za základní obrazový dokument ke studiu československého divadla mezi léty 1934–1961. Publikoval mj. v prvorepublikových časopisech \"Pestrý týden\" či Altschulově \"Světozoru\", činný byl také v tiskové agentuře Centropress.\n\nV říjnu 1968 mu byla udělena Medaile za zásluhy o hlavní město Prahu a 4. února 1969 byl jmenován zasloužilým umělcem.\n\nV divadelní fotografii se zaměřoval na využití autenticity živé scény. Fotografoval při zkouškách přímo na jevišti, ne v ateliéru, jak bylo v té době zvykem. Jeho snímky nejsou kompozičně radikální, citlivě však zachycují atmosféru představení.\n\n\n\n"}
{"id": "214611", "url": "https://cs.wikipedia.org/wiki?curid=214611", "title": "Meluzína (mytologie)", "text": "Meluzína (mytologie)\n\nMeluzína je mytologická postava, víla, která má místo nohou hadí ocas. Zjevuje se prý na hradě Lusignanu v západní Francii. Poprvé se pod tímto jménem objevuje ve spisu \"Historie o Meluzíně\", který roku 1393 sepsal knihař Jan z Arrasu na objednávku vévody Jana z Berry, vévodkyně Marie z Baru a jejich bratrance, moravského markraběte Jošta Lucemburského. Od těch dob se Meluzína vyskytuje v mnoha pověstech a tajemných příbězích. Často se objevuje také v heraldice jako heraldická figura.\n\nSkotský král Elinas v lese potká vílu Présine, sestru Morgany, která je známá z legendy o králi Artušovi, jehož je sestrou. Présine Elinasovi slíbí bohatství a moc, pokud si ji vezme za ženu, ale nikdy ji nebude chtít spatřit při porodu. Elinas si Présine vezme a žijí spolu šťastně a spokojeně, avšak jednoho dne Elinas na slib zapomene. Présine jej proto musí opustit a i se třemi dcerami odejde na bájný ostrov Avalon. Když její dcery dospějí, rozhodnou se otce potrestat a zavřou jej do nitra kouzelné hory. Présine však stále Elinase miluje, a proto na každou ze svých dcer uvalí prokletí:\n\nJednoho dne rytíř Raimondin v lese potká Meluzínu. Právě prožívá velký smutek, protože nedopatřením při lovu kance usmrtil svého strýce. Meluzína k němu promluví vlídnými slovy a slíbí, že mu pomůže stát se velikým a mocným vládcem, pokud ji nikdy nebude chtít vidět v sobotu. Raimondin si Meluzínu vezme a díky jejím kouzlům a moudrosti se mu skutečně podaří získat rozsáhlé panství. Meluzína za pomoci zázraku postaví několik hradů, z nichž nejslavnější je Lusignan, zúrodní krajinu a založí několik měst a klášterů. Také svému muži porodí celkem deset synů, kteří mají nadpřirozené schopnosti a mnozí z nich nesou nějaké stigma, naznačující jejich vílí původ (jedno oko, kančí zub aj.). Čtyři synové se pak stanou mocnými vládci v cizích zemích – jejich příběh se vždy odvíjí podle téměř identického schématu: syn přijede do říše, jíž vládne starý král s jedinou dcerou a která je sužována útoky nevěřících. Syn pomůže králi v boji, za což získá ruku dcery a stane se králem. Takto ovládli Meluzínini synové následující území:\n\nZbývající synové měli poněkud jiné osudy:\n\nMeluzína s Raimondinem tedy žije po mnoho let šťastně, avšak jednoho dne Raimondina přesvědčí jeho bratr, že Meluzína jej každou sobotu podvádí. Raimondin tedy Meluzínu tajně pozoruje a s hrůzou zjistí, že se jeho žena každou sobotu proměňuje v hada. Když poté Meluzíně její prokletí vyčte, Meluzína se s nářkem promění do své hadí podoby a odletí z Lusignanu pryč. Jen někdy v noci se vrací, aby se postarala o své nejmladší syny, v té době ještě nedospělé. Raimondinova bratra za jeho podlé našeptávání probodne jeho synovec Geoffroy. Sám Raimondin je zdrcen ztrátou milované ženy i tím, že hanebně porušil přísahu. Proto uskuteční kajícnou pouť do Říma a poté se uchýlí k poustevnickému životu v Montserratu. Tři dny před smrtí se mu zjeví Meluzína, aby jej upozornila na blížící se konec. Od těch dob se zjevuje na Lusignanu vždy, když má hrad změnit majitele, nebo některému z potomků svých synů tři dny před smrtí. Protože z jejích potomků povstal slavný křižácký rod Lusignanů a především rody Valois a Lucemburkové, Meluzína slouží jako jejich ochránkyně a někdy se zjevuje i s poselstvím, které má jejím potomkům pomoci.\n\nJan z Arrasu vytvořil Historii o Meluzíně na objednávku. Sepisoval ji v l. 1392-1393 a jde o kompilaci nejrůznějších evropských pověstí, které mu byly dobře známy.\n\nJe zřejmé, že sepsání pověsti bylo objednáno s propagačním záměrem – mělo doložit, že rody Lusignanů, Valois a Lucemburků mají společný nadpřirozený původ, a proto by měly stanout v čele veškerého křesťanstva. Na konci 14. století pod vlivem sílící turecké expanze zaznívaly stále intenzivněji hlasy, volající po uspořádání nové křížové výpravy pod vedením francouzského krále. \"Historie o Meluzíně\" měla tuto myšlenku podpořit.\n\nJakousi křížovou výpravu se poté skutečně podařilo uspořádat, a to pod vedením uherského krále Zikmunda Lucemburského. Sám francouzský král Karel VI., stižený od r. 1392 těžkou duševní poruchou, se jí zúčastnit nemohl, ale do války táhlo mnoho mladých francouzských rytířů. Spojenecká vojska však byla rozdrcena v r. 1396 v bitvě u Nikopole. Poté se Francie musela potýkat s Anglií v obnovených konfliktech stoleté války a Evropou zmítalo papežské schizma, takže nadějný plán na křížovou výpravu postupně zanikl.\n\nKromě toho \"Historie o Meluzíně\" sledovala ještě jeden cíl – měla zajistit, aby Francie nikdy neopustila oblíbený hrad vévody z Berry Lusignan, který spadal do sféry ohrožení Angličany v průběhu stoleté války.\n\n\nDílo Jana z Arrasu bylo syntézou, vycházející z lidových pověstí, vyprávěných v okolí Lusignanu, a ze starších mytických příběhů, které Jan z Arrasu dobře znal. Kolem r. 1330 byla poprvé zaznamenána prastará pověst, že se na hradě Lusignan zjevuje bytost, která je napůl ženou, napůl hadem. Vznikla tak pověst o víle, která v sobě zahrnuje prvky celé řady starších mytologických bytostí a příběhů. Proměna víly-ženy ve zvíře se objevuje prakticky v každé mytologii, přičemž toto zvíře může být téměř libovolné. Také motivy zákazu, který nesmí být porušen, jinak víla zmizí, je v pověstech velmi častý.\n\nZde jsou některé mytologické bytosti, které s Meluzínou souvisejí:\n\nPůvod jména Meluzína je neznámý. Předpokládá se, že vzniklo z „mére de Lusignan“ nebo „mére de Lusigne“ tj. „matka Lusignanu“ - i když Jan z Arrasu naopak tvrdí, že hrad Lusignan dostal jméno podle Meluzíny. Nicméně původ jména samotného hradu je nejistý.\n\nJan z Arrasu nebyl jediným, kdo zpracoval pověst o Meluzíně. V r. 1401, tedy jen 8 let po sepsání Historie o Meluzíně, sepsal básník Coudrette tutéž pověst. Příběh je zpracován velmi podobně, ale protože byl objednán pánem z Parthenay, je zde větší důraz kladen na Meluzíniny mladší syny, z nichž jeden měl být prapředkem parthenayského rodu. Do střední Evropy se pověst dostala přes Německo, kde příběh v r. 1456 zpracoval Thüring von Ringoltingen. Jeho verze pověsti brzy vyšla i tiskem a stala se obecně známou. Právě z Thüringovy verze vycházela i první dochovaná česká verze pověsti z r. 1595. Vůbec první české vydání z r. 1555 se nedochovalo.\n\nDíky několika zpracováním se meluzínská pověst stala nesmírně populární a mnohé šlechtické rody se snažili najít i mezi svými předky některého z Meluzíniných synů. Postupně tak Meluzína pronikla i do lidové mluvy a kvůli naříkavému hlasu, s nímž opouštěla své panství, se tak začalo říkat kvílení větru a postupně se stala i synonymem pro silný vítr. V českých zemích panoval zvyk při kvílení meluzíny vyhodit z okna hrst mouky nebo soli, aby neškodila a navařila kaši pro své malé syny. Na Moravě se měla vyskytovat na zámku Velké Losiny. Meluzína se tak stala běžnou součástí českého folklóru, např. František Martin Pelcl ji ve spise r. 1791 zařadil mezi zlé bůžky vedle ďasa a polednice. Obrat \"s meluzínou sůl lízat\" byl eufemismem pro \"zemřít\".\n\nPověst o bílé paní, matce šlechtického rodu, která se zjevuje po své smrti a zvěstuje tak noviny svým potomkům, zřejmě úzce souvisí s pověstí o Meluzíně a pravděpodobně se rozšířila v české mytologii až po rozšíření populárního meluzínského mýtu do českých zemí.\n\nNejznámější bílá paní se zjevovala rodu Rožmberků a také pánům z Hradce, ale později i mnoha jiným šlechtickým rodům, takže svou bílou paní má téměř každý český hrad a zámek.\n\nV ikonografii bývá Meluzína nejčastěji zobrazována v klíčových momentech života, tedy jako:\n\nJako meluzína se v heraldické terminologii označuje ženská polopostava se dvěma rybími ocasy. Jak už bylo řečeno, jde o novověkou interpretaci, kdy byly okolnosti meluzínského mýtu do značné míry zapomenuta a zakletá víla začala být zaměňována s mořskou pannou a sirénou. V této terminologii je mořská panna ženská polopostava s jedním rybím ocasem, zpravidla držící hřeben a zrcátko, siréna je pak meluzína (panna s dvěma ocasy) s ptačími křídly. Můžeme ještě podotknout, že meluzína i siréna mohou být snadno zaměněny s prorokem Jonášem, který bývá v heraldice zobrazován jako mužská korunovaná polopostava, požíraná jednou nebo dvěma rybami. Sirénu pak může být obtížné odlišit od harpyje, s níž byla až do 8. století vzhledem v zásadě identická, heraldicky je harpyje pták s ženskou hlavou a prsy.\n\nNicméně ve středověku byla meluzína v heraldice zobrazována zcela odlišně, a to jako drak nebo dračí hlava v kádi. Klenot erbu s drakem v kádi užívala například francouzská větev Lucemburků z Ligny. Zdá se, že i prostý heraldický drak může mít v některých rodech, spřízněných s meluzínským mýtem, přímou souvislost – připomeňme například uherský rytířský Dračí řád, založený králem Zikmundem Lucemburským\n\n\n\n"}
{"id": "214612", "url": "https://cs.wikipedia.org/wiki?curid=214612", "title": "Eagle", "text": "Eagle\n\nEagle [ígl] znamená anglicky \"orel\" a může mít více významů:\n\n\n\n\n"}
{"id": "214614", "url": "https://cs.wikipedia.org/wiki?curid=214614", "title": "ENTP", "text": "ENTP\n\nENTP (Extraversion, Intuition, Thinking, Perceiving) je jeden z šestnácti osobnostních typů podle MBTI. Je označován jako Extrovertní intuitivní typ vnímající s introvertním myšlením.\n\nObecně se tito lidé dají charakterizovat jako vizionáři. Dokáží na svět pohlížet svým vlastním způsobem, a objevují tak nové možnosti a neprobádané cesty. Jsou velmi nezávislí, tvořiví, velice inteligentní a až extrémně tolerantní.\n\nPotřebují se neustále rozvíjet, splňovat náročné úkoly, získávat nové informace a pronikat do nejrůznějších oborů činností. Mají rádi konverzaci na určité úrovni a velmi si cení inteligentních lidí. Občas se stává, že se ENTP se vrhne na úkol, který je doslova pohltí, ale po nějakém čase jej, nedokončený, opustí a přechází k jinému. Způsobuje to jejich impulzivnost a odpor k opakujícím se či dlouho trvajícím záležitostem.\n\nNesnáší rutinu, stereotyp, naplánované činnosti. Jsou velice spontánní, řeší věci tak, jak přichází. Obrovská zvídavost a touha po nových věcech se projevuje jejich velikou nestálostí a impulzivností. Mají zcela jiné hranice než ostatní typy. Proto se mohou někomu zdát jako drzí či extravagantní.\n\nENTP jsou velmi společenští a přátelští, ale pokud s někým nesouhlasí, dávají to silně najevo. Proto se v jejich okolí často vyskytují tyto dvě soupeřící strany. Vyhledávají „sobě rovné“ a u autorit vyžadují silnou osobnost a inteligenci. Předpokládají, že okolí bere jejich nápady a myšlenky se stejným nadšením. Dokážou být velmi důvěryhodní a zastávat zodpovědné role.\n\n\n"}
{"id": "214615", "url": "https://cs.wikipedia.org/wiki?curid=214615", "title": "Bohumil Šťastný", "text": "Bohumil Šťastný\n\nBohumil Šťastný (* 15. června 1905, Praha – 15. června 1991, Praha) byl český magazínový fotoreportér, zakladatel fotografického žurnalismu. Jeho doménou byly zejména fotoeseje, vytvářel však také zátiší, portréty, snímky architektury a reklamy. Ve třicátých letech byl průkopníkem práce s barevnou fotografií. V experimentální tvorbě využíval od 20. let fotomontáž, vícenásobnou expozici i optickou deformaci obrazu. Jeho pohled na svět měl o poznání klasičtější formu než u jeho slavnějších kolegů Karla Hájka či Václava Jírů, plně však vyhovoval potřebám zpravodajství v prvorepublikových ilustrovaných magazínech. Avantgardní postupy uplatnil i v reklamní tvorbě.\n\nŠťastný se vyučil fotografem na Státní grafické škole v Praze, po zakončení studií vytvářel fotosky pro filmové ateliery A-B Barandov a Kavalírka. Od roku 1926 byl interním redakčním fotografem týdeníku Pestrý týden, který vydával Grafický závod V. Neubert a synové. Větší část své tvorby publikoval pod anonymním označením \"Foto Pestrý týden\". V redakci spolupracoval s novinářkou Milenou Jesenskou, grafikem V. H. Brunnerem, Adolfem Hoffmeisterem, Bohumilem Markalousem a vydavatelem Karlem Neubertem z \"Grafických závodů V. Neubert a synové\". Časopis se snažil o vystříhání jakékoliv stranickosti a zájmové jednostrannosti. Převažujícím trendem byla podpora kladného postoje k životu a propagace jeho moderních aspektů (práce, celospolečenské události, móda, sport, motorismus atd.) Bohumil Šťastný současně dokumentoval pražskou kulturní scénu, zejména výstavy S.V.U. Mánes, Umělecký besedy a dalších spolků. V roce 1928 mimo jiné nasnímal různé záběry z lékařského prostředí (lidské plody, detaily hlav mrtvých a pro fotokvíz experimentoval i s optickou deformací tváře, hraničící s karikaturou. Od té doby ho zajímaly i variace lidské tváře (půlené portréty apod., viz také \"Skryté podoby\" Jiřího Davida). Ve stejné době vznikla také jedna z nejradikálnějších kompozic - fotografie \"Hráči karet\" focená na vltavském nábřeží. Série snímků, pořízená odrazem v chromovaných plochách chirurgických nástrojů, vznikla v operačním sále profesora Arnolda Jiráska a byla nejdříve publikována v domovském týdeníku (1928) a o rok později vystavena na legendární výstavě \"Film und Foto\" ve Stuttgartu.\n\nŠťastný pořizoval v zařízeném fotoateliéru reklamní fotografie pro vlastní časopis a širokou škálu zákazníků jako byli například Poldi Kladno, Vítkovické železárny, obchodní domy, Jawa, cestovní kanceláře, Moravská banka, atd.\nBohumil Šťastný si osvojoval technologické novinky, zkoušel různé postupy a materiály fotografie v přirozených barvách: Autochrom Lumière, pinatypii, Uvachrom, Duxochrom, Kodacolor, Kodachrome, Agfacolor, Anaco a další. Na konci třicátých let na Podkarpatské Rusi pořídil barevné snímky lidových krojů a architektury. Za druhé světové války fotografoval korunovační klenoty. Reprodukoval také výtvarná díla pro nakladatelství Orbis, Melantrich a dalších, kteří tiskli u Neubertů.\n\nObdobí druhé světové války znamenalo úpadek pro Pestrý týden, který ukončil svou činnost v květnu 1945. Šťastný dělal mikrofilmy pro zahraniční odboj. Touto cestou byla informována československá vláda v Londýně a Angličané o pozicích odpalovacíchh raket V1. Po více než dvaceti letech vzpomínal na svou práci takto:\n\nŠťastný se aktivně účastnil Pražského povstání, fotograficky dokumentoval jeho severní úsek v Ďáblicích. Tyto fotografie byly vystaveny na výstavě \"Pražské povstání\" a roku 1946 je otiskl László Moholy-Nagy v knize \"The New Vision\".\nBohumil Šťastný byl členem \"Českého fotografického spolku\", v letech 1932-1948 byl jeho předsedou, v letech 1945-1948 odborně zastupoval časopis Fotografie své experimenty z dvacátých let (optická deformace obrazu, půlené portréty) vydal roku 1947 v publikaci \"Zvětšování a vše, co s tím souvisí\". Ke Spoustově básnické sbírce nafotografoval výrazné akty. Do roku 1965 své dlouholeté zkušenosti uplatnil jako učitel na Státní průmyslové škole grafické v Praze. Zemřel v Praze 15. června 1991.\n\nV roce 2008 věnovaly Uměleckoprůmyslovému muzeu v Praze umělcovy dcery Blanka a Věra řadu jeho děl.\n\nVilgus, Petr: České ilustrované časopisy mezi roky 1918–1945 na příkladu Pražského ilustrovaného zpravodaje a Pestrého týdne. Praha 2007.\n"}
{"id": "214616", "url": "https://cs.wikipedia.org/wiki?curid=214616", "title": "Cisco IOS", "text": "Cisco IOS\n\nCisco IOS (původně Internetwork Operating System) je operační systém používaný na směrovačích a přepínačích firmy Cisco Systems (starší přepínače běžely na systému CatOS). IOS je balíček směrovacích, přepínacích, propojovacích a telekomunikačních funkcí pevně integrovaný do multitaskingového operačního systému. Ačkoli kódová základna IOS obsahuje kooperativní vícejazyčné jádro, většina funkcí IOS byla přenesena do jiných jader, jako je QNX a Linux pro použití v produktech Cisco nebo simulátorech, jako je Cisco VIRL. První IOS napsal \"William Yeager\".\n\nNe všechny produkty Cisco běží na IOS. Za zmínku stojí výjimky zahrnující bezpečnostní produkty ASA, které běží na operačním systému odvozeném od operačních systémů Linux, a směrovače, které běží na IOS-XR.\n\nRozhraní příkazového řádku IOS poskytuje pevnou sadu příkazů s více slovy. Dostupná sada je určena \"režimem\" a úrovní oprávnění aktuálního uživatele. \"Globální konfigurační režim\" poskytuje příkazy pro změnu konfigurace systému a \"režim konfigurace rozhraní\" poskytuje příkazy ke změně konfigurace určitého rozhraní. Všechny příkazy mají přiřazenou úroveň oprávnění od 0 do 15 a mohou být přístupné pouze uživatelům s potřebným oprávněním. Prostřednictvím rozhraní CLI lze definovat příkazy dostupné pro každou úroveň oprávnění.\n\nVětšina sestav IOS zahrnuje interpret Tcl. Pomocí funkce Embedded manažeru událostí (EEM) může být interpret vytvořen tak, aby reagoval na události v rámci síťového prostředí, například při selhání rozhraní nebo u periodických časovačů.\n\nDostupné příkazové režimy zahrnují:\n\nAplikace Cisco IOS je verzována pomocí tří čísel a několika písmen v obecné podobě a.b (c.d) e, kde:\nRebuilds – často je vytvořeno sestavení, které opravuje jeden specifický problém nebo chybu zabezpečení pro danou verzi IOS. Například 12.1 (8) E14 je sestavení, kde čílo 14 označuje 14. sestavení verze 12.1 (8) E. Sestavení jsou vytvořena buď k rychlé opravě závady nebo ke spokojenosti zákazníků, kteří nechtějí přejít na pozdější hlavní revizi, protože mohou mít v jejich zařízeních kritickou infrastrukturu, a proto raději minimalizují změny a rizika.\n\nProzatímní vydání – obvykle jsou uváděna každý týden a vytvářejí současný vývoj. Poradenská webová stránka společnosti Cisco může obsahovat více než jeden možný přechod na opravu přidruženého problému (důvod, proč není veřejný, není známý).\n\nCisco říká: \"Série je prostředek pro poskytování softwaru Cisco na konkrétní množinu platforem a funkcí.\"\n\nPřed uvolněním verze Cisco IOS 15 jsou uvolnění rozdělena do několika sérií, z nichž každá obsahuje jinou sadu funkcí. Většinou trasuje mapování na odlišné trhy nebo skupiny zákazníků, na které cíluje společnost Cisco.\n\n\n\nČasu od času existovaly další sériey určené pro specifické potřeby - například série 12.0AA obsahoval nový kód požadovaný pro produkt AS5800 společnosti Cisco.\n\nPočíná 15 vydáním Cisco IOS, existuje pouze jedna série M/T. Tato série zahrnuje jak úlohy s prodlouženou údržbou, tak standardní údržbu. M verze jsou prodloužená vydání údržby a Cisco opraví chyby po dobu 44 měsíců. T verze jsou standardní verze údržby a Cisco opraví chyby pouze po dobu 18 měsíců.\n\nVětšina produktů společnosti Cisco, které provozují IOS, má také jednu nebo více \"sad funkcí\" nebo \"balíčků\", obvykle osm balíčků pro Switche Cisco a pět balíčků pro síťové přepínače Cisco. Například verze Cisco IOS určená pro použití na přepínačích Catalyst jsou k dispozici jako \"standardní\" verze (poskytující pouze základní směrování IP), \"vylepšené\" verze, které poskytují úplnou podporu směrování IPv4 a verze pokročilých služeb IP, které poskytují rozšířené funkce a podporu protokolu IPv6.\n\nKaždý jednotlivý balíček odpovídá jedné kategorii služeb, jako je například\nPřesný soubor funkcí požadovaný pro určitou funkci lze určit pomocí prohlížeče Cisco Feature Set.\n\nPočínaje řady ISR routerů řady 1900, 2900 a 3900, společnost Cisco revidovala licenční model IOS. Switche jsou opatřeny instalovaným systémem IP Base a mohou být instalovány doplňkové licence k sadě funkcí jako dodatečné šrouby pro rozšíření sady funkcí zařízení. Dostupné balíčky funkcí jsou:\nRozhraní bloku deskriptor, nebo jednoduše IDB, je část paměti nebo vnitřní struktura dat Cisco IOS, která obsahuje informace jako například adresu IP, stav rozhraní a statistiky paketů pro síťová data. Software IOS společnosti Cisco udržuje jedno IDB pro každé hardwarové rozhraní v konkrétním přepínači nebo směrovači Cisco a jedno IDB pro každé podrozhraní. Počet IDB v systému se liší podle typu hardwarové platformy Cisco.\n\nVydání pro údržbu systému - pečlivě testované verze, které jsou k dispozici a zahrnují vylepšení a opravy chyb. Společnost Cisco doporučuje upgradovat na toto vydání, kde to je možné, po vydání prozatímních a obnovených verzí.\nTypický příkaz může vypadat například takto:\nnebo\n\nNa obrázku jsou znázorněny základní módy a příkazy, kterými lze mezi těmito módy přecházet.\n\n"}
{"id": "214617", "url": "https://cs.wikipedia.org/wiki?curid=214617", "title": "Česká část hornoslezské uhelné pánve", "text": "Česká část hornoslezské uhelné pánve\n\nČeská část hornoslezské uhelné pánve je území o rozloze asi 1550 km², což tvoří asi 20 % celé hornoslezské pánve, jejíž větší část se nachází v Polsku.\n\nZápadní hranice pánve probíhá od Nového Jičína k hranici s Polskem u Bohumína. Severní a východní hranici pak tvoří česko-polská hranice. Jižní hranice pánve zatím není přesně určena. Karbonská souvrství se ponořují pod pohoří Vnějších Západních Karpat a je pravděpodobné, že pokračováním hornoslezské pánve jsou i souvrství, které se nacházejí v hloubce 2700 až 4700 m na jižní Moravě.\n\nTato pánev se dělí na dvě základní části: ostravsko-karvinskou a podbeskydskou. Ostravská část ostravsko-karvinské pánve se dále dělí na ostravskou a petřvaldskou dílčí pánev. Podbeskydská pánev se pak skládá z příborské, těšínské, mořkovské, frenštátské a jablunkovské části.\n\nZ celé známé oblasti pánve je hornicky využíváno přes 300 km² a dalších asi 400 km² je považováno za perspektivní. Ve zbývající části pánve se uhlonosná souvrství nenacházejí v dobyvatelných hloubkách. Největší část těžby přitom probíhá v ostravsko-karvinské části, v podbeskydské části se nachází jediný činný důl (Paskov) a zakonzervovaný důl Frenštát.\n\nZ jiných surovin vhodných k těžbě je těžen a využíván karbonský zemní plyn a ropa.\n\n\n"}
{"id": "214618", "url": "https://cs.wikipedia.org/wiki?curid=214618", "title": "Hanomag", "text": "Hanomag\n\nHanomag (Hannoversche Maschinenbau AG) byla německá společnost založená v roce 1835. Během své historie vyráběla lokomotivy, nákladní automobily, traktory, osobní automobily, vojenskou techniku a stavební stroje.\n\nFirmu na výrobu malých parních strojů a slévárnu s názvem \"Eisen-Giesserey und Maschinenfabrik Georg Egestorff\" založil 6. června 1835 Georg Egestorff v obci Linden, od roku 1920 městské části Hannoveru. Společnost vyráběla především zemědělské stroje.\n\n\nV 70. letech 20. století převzal zbylou výrobu manažer Horst-Dieter Esch a včlenil ji společně s dalšími výrobci stavebních strojů do svého holdingu IBH. Vznikl tak jeden z největších světových koncernů vyrábějících stavební stroje. IBH však skončil v konkursu. Esch byl v březnu 1984 zatčen a v říjnu toho roku odsouzen zemským soudem v Koblenzi k sedmi a půl rokům odnětí svobody, s pokutou ve výši 90 000 německých marek.\n\nV roce 1989 skomírající firmu Hanomag koupil japonský výrobce stavebních strojů Komatsu. V roce 1995 se společnost přejmenovala na Hanomag Komatsu AG a v současnosti vyrábí stroje pod značkou „Komatsu“.\n\nFirma Hanomag patřila několik desítek let (až do roku 1920) k největším německým výrobcům lokomotiv. Továrna Georga Egestorffa vyrobila svou první parní lokomotivu „Ernst August“ v roce 1846, k otevření železniční trati společnosti \"Königlich Hannöversche Staatseisenbahnen\" z Lehrte do Hildesheimu. V následujících letech produkovala továrna stroje pro státní železniční společnosti Braunschweigu a Hannoveru.\n\nPo Egestorffově smrti v roce 1868 koupil továrnu v Lindenu Bethel Strousberg, získal tak pro jím ovládané železniční společnosti dodavatele lokomotiv. Začal ihned s rozšiřováním výroby, normalizací náhradních dílů a zvyšováním produktivity práce. Od začátku výroby do roku 1870 bylo vyrobeno 500 lokomotiv. V roce 1871 však Bethel musel kvůli zrušeným dodávkám lokomotiv do zahraničí firmu prodat. Konsorcium bank převedlo společnost na akciovou s názvem \"Hannoversche Maschinenbau-Actien-Gesellschaft vormals Georg Egestorff\".\n\nV následujících letech bylo Hannoverské království anektováno Pruskem a tak firma vyráběla především pro pruské státní železnice. Od roku 1894 byl Hanomag také exkluzivním dodavatelem lokomotiv pro \"Großherzoglich Oldenburgische Staatseisenbahnen\". Z nejznámějších lokomotiv vyráběných v období před první světovou válkou lze zmínit pruské řady \"S 1\", \"S 5.1\", \"S 7\", \"S 9\", \"G 8\", a \"G 10\". Lokomotiv řady G 8.1 bylo v Linden vyrobeno nejvíce – 999 kusů a její podíl na výrobě činil přesně 20 %. Důležitými odběrateli Hanomagu byly zahraniční společnosti; v období před první světovou válkou Hanomag exportoval téměř 40 procent své produkce, zejména do Bulharska a Rumunska. Lokomotivy Hanomag odebíraly i důlní a soukromé železniční společnosti.\n\nV roce 1880 Hanomag vyrobil prototyp první dieselové lokomotivy na světě. Po problémech s patentováním se firma vrátila k výrobě parních lokomotiv. V roce 1922 znamenala změna vedení společnosti i útlum výroby lokomotiv. Hlavním důvodem byla snížená poptávka po těchto strojích, které byly ve velkých počtech vyráběny během války.\n\nVýroba skončila 29. června 1931. Za celou dobu výroby Hanomag postavil 10 578 lokomotiv. Nejvyšší výrobní číslo lokomotivy Hanomag však bylo 10 765; což vzniklo jako následek zrušené zakázky. Výroba lokomotiv Hanomag a s ní spojené provozy byly odprodány firmě Henschel v Kasselu.\n\nNezávisle na produkci lokomotiv probíhala výroba široké škály strojů:\n\nNejznámějšími produkty Hanomag jsou dodnes traktory. Od roku 1912 do roku 1971 opustilo brány hannoverské továrny více než 250 000 traktorů s motory s výkonem od 12 do 92 koní.\n\nMimoto se traktory Hanomag vyráběly licenčně v argentinské firmě \"Barreiros\".\n\nV roce 1924 představila firma malý vůz neobvyklé konstrukce – Hanomag 2/10 PS a následujícího roku začala sériová výroba. Svým tvarem, podobným bochníku chleba, si vysloužil posměšnou lidovou přezdívku „Komissbrot“ (komisárek). Vůz měl hmotnost pouhých 370 kilogramů a pro posádku nebyl příliš komfortní. Přestože nebyl ani nijak zvlášť technicky dokonalý, jeho největší výhodou byla nízká cena, stál podle provedení mezi 2000 a 2500 říšských marek a zásluhou nízké ceny se vyráběl až do roku 1928. Celkem bylo vyrobeno 15 775 těchto lidových vozů.\n\nVůz měl kapalinou chlazený jednoválec s rozvodem OHV o objemu 499 cm³, který poskytoval maximální 7,4 kW a umožňoval maximální rychlost 60 kilometrů v hodině. Používal magnetodynamové zapalování Bosch. Zadní náprava byla poháněna v oleji uloženým řetězem a nebyl použit diferenciál. Rám vozu byl svařen z uzavřených ocelových profilů. Některé vozy byly dodány i jako neúplné stavebnice určené k domácí dostavbě. Tak se rozšířilo i rčení: \"Ein bißchen Blech, ein bißchen Lack, und fertig ist der Hanomag!\" (\"Trochu plech, trochu lak, hotový je Hanomag\").\n\nHanomag v roce 1928 začal vyrábět mnohem komfortnějšího nástupce vozu 2/10. Pod teď už tradiční kapotou měl čtyřválcový motor o objemu 745 cm³ s výkonem 16 koní. Pomocí třístupňové převodovky poháněl opět zadní nápravu (bez diferenciálu). Karoserie sestávala z kostry z tvrdého dřeva pokryté ocelovým plechem. Později vznikl i kabriolet s nouzovým sedadlem, a v zimě 1929/30 byla představena limuzína se silnějším motorem.\n\nV roce 1934 uvedla firma na trh vůz střední třídy „Rekord“ s motorem o objemu 1,5 litru.\nMěl prostornou celoocelovou karoserii a byl stěžejním produktem firmy až do roku 1938. Od roku 1937 byl Rekord osazen diskovými koly, měl zvýšený výkon a karoserie nabyla aerodynamičtějších tvarů. V roce 1936 byl představen „Rekord Diesel“ s motorem 1910 cm³. Společně se současníkem Mercedes-Benz 260 D patří Hanomag Rekord k prvním sériově vyráběným osobním automobilům s dieselovým motorem.\n\nNa frankfurtském mezinárodním autosalónu v roce 1951 představila firma model Hanomag „Partner“, se kterým se chtěla vrátit mezi výrobce osobních vozů. Ačkoliv byl po technické stránce na svou dobu moderní, byl o něj tak malý zájem, že se nikdy do sériové výroby nedostal.\n\n\n\n"}
{"id": "214619", "url": "https://cs.wikipedia.org/wiki?curid=214619", "title": "Jindřich Eckert", "text": "Jindřich Eckert\n\nJindřich Eckert (22. dubna 1833, Praha – 28. února 1905, Praha) byl jeden z nejvýznamnějších českých fotografů 19. století.\n\nPo absolvování Stavovského polytechnického institutu pracoval devět let jako celní úředník. Stejně jako jiní fotografové 19. století se fotografii věnoval zpočátku amatérsky, ovšem 15. července 1863 si otevřel v Praze na Újezdě portrétní ateliér pod názvem Heinrich Eckert. Mezi lety 1876 a 1886 spolupracoval s Juliem Müllerem (1831–1904).\n\nEckert se výrazně společensky angažoval. Po dobu třiceti let byl obecním starším. Působil v Komisi pro soupis památek Prahyod jejího vzniku v roce 1883 (1884) a jako její člen spoluvytvářel první systém památkové péče v Čechách. Jindřich Eckert pořídil v době svého členství v komisi (1894–1898) 40 nových snímků a zapůjčil 500 fotografií z předchozích dvaceti let své tvorby. Snímky se staly součástí sbírek Městského Muzea. (V rámci dokumentace Spolek výtvarných umělců Mánes inicioval pořízení akvarelových maleb vybraných partií města, především v asanačním pásmu. Malíř Václav Jansa namaloval 150 barevných akvarelů dokumentujících zaniklé části Prahy, které se rovněž staly součástí sbírek Městského Muzea.)\n\nÚčastnil se také národního života a charitativních akcí. Za svou fotografickou činnost získal 44 medailí a dalších cen. Byl i držitelem několika čestných titulů. Oslava 25 let jeho ateliéru roku 1888 byla významnou společenskou událostí. Podílel se i na činnosti fotografických organizací a prvních fotografických časopisů.\n\nZ počátku se věnoval hlavně portrétu. Vedle klasické portrétní fotografie vytvářel také složité alegorické kompozice a živé obrazy.\n\nZa nejvýznamnější část jeho tvorby je dnes ovšem považována místopisná fotografie a to především pro její obrovský dokumentační význam. Už roku 1871 vydal soubor světlotiskových fotografií Prahy. Po roce 1881 začal jako první v Čechách vytvářet fotografie zachycující umělecké a přírodní krásy dalších míst v Čechách. V letech 1882–1884 například vytvořil soubory fotografií ze Šumavy a Krkonoš. Po roce 1890 se také výrazně věnoval fotografování Prahy, a to především dokumentování míst určených k asanaci. Část těchto fotografií vyšla v knihách \"Praha královská\" (1898) a \"Pražské ghetto\" (1902).\n\nPodílel se také na dokumentaci výrobků renomovaných firem, například Ringhoffera a Křižíka. Zajímavé jsou též jeho experimenty s rentgenogramy po r. 1896.\n\nPo jeho smrti vedla ateliér tři roky dcera Ludmila (provdaná Pávková) pod názvem Atelier Eckert. Roku 1908 jej převzali nepříliš významní fotografové Antonín Cetl a Antonín Bohouš. Ti mj. těžili z bohatství Eckertových negativů a pořizovali z nich nové fotografie.\n\nV ateliéru Jindřicha Eckerta se v roce 1889 vyučil fotografem Pavel Socháň. Do učení nastoupil 11. března 1889 na přímluvu Dr. Tomáše Černého a po pěti týdnech (15. dubna 1889) obdržel výuční list. Pracoval zde až do léta 1890 a v té době již úspěšně prodával své národopisné a krajinářské fotografie.\n\n\n\n"}
{"id": "214620", "url": "https://cs.wikipedia.org/wiki?curid=214620", "title": "Dagobert Sigmund von Wurmser", "text": "Dagobert Sigmund von Wurmser\n\nDagobert Siegmund hrabě von Wurmser (7. května 1724 Štrasburk, Francie – 22. srpna 1797, Vídeň, Rakousko) byl rakouský polní maršál.\n\nWurmser začal svou vojenskou kariéru ve francouzských službách (1741) a roku 1742 byl účastníkem vpádu francouzsko-bavorských vojsk (maršál Bell-Isle) do Čech v rámci Války o dědictví rakouské. V sedmileté válce se vyznamenal a po jejím skončení vstoupil jako generálmajor do rakouských služeb. Roku 1773 velel husarskému pluku a o několik let později byl povýšen do hodnosti podmaršála. Ve válce o dědictví bavorské (1778-1779) - tzv. bramborové válce - velel sboru. Překvapivě přepadl Prusy u Habelschwerdtu (18. ledna 1779) a získal mnoho zajatců. Po uzavření Těšínského míru (13. května 1779) byl Wurmser jmenován velícím generálem v Haliči a roku 1787 povýšen do hodnosti generála jezdectva. Po vypuknutí francouzských revolučních válek byl Wurmser pověřen vrchním velením vojsk na horním Rýnu. Zvítězil v bitvě u Rohrbachu (29. června 1793), Germersheimu (5. července 1793) a Essingenu (27. července 1793) a tím zmařil snahu Francouzů o dobytí Mohuče. Opět je odrazil u Bienwaldu (23. srpna 1793), ale po sérii neúspěšných bojů viděl nutnost svým oslabeným vojskem ustoupit a koncem roku 1793 překročil Rýn. Následně byl v lednu 1794 odvolán z velení.\n\nV srpnu 1795 opět je vrchním velitelem na horním Rýnu a před Mannheimem porazil Francouze (18. října 1795) a 22. listopadu 1795 dobývá mannheimskou pevnost. Koncem června 1796 jmenován polním maršálem a současně pověřen vrchním velením v Itálii a vystřídal ve funkci Beaulieua. Od 29. června 1796 do 12. srpna se snažil osvobodit obleženou Mantovu (Mantua), ale po několika těžkých porážkách od generála Bonaparte se musel sám se zbytkem vojska uchýlit do této pevnosti (13. září 1796), která byla opět obklíčena. Po 9 měsíčním obléhání, když Francouzi se spokojili s hermetickým uzavřením města, Wurmsera donutil hlad, nemoci a nedostatek léků ke kapitulaci (2. února 1797). Generál Bonaparte povolil čestnou kapitulaci. Maršál Wurmser měl převzít vrchní velení v Uhrách, ale ještě před převzetím funkce 22. srpna 1797 zemřel ve Vídni.\n\nV roce 1761 se oženil se Sophia Henrietta Rosina Juliana von und zu der Thann († 27. června 1772) a měl spolu následující děti.:\n\nWurmser byl sám horlivý luterán. V době vydání tolerančního patentu působil v Praze a zasloužil se zde o zřízení německého a českého evangelického sboru. Oba sbory měly zpočátku bohoslužby v Morzinském paláci, kde generál sídlil. Wurmser se rovněž zastával nekatolíků, když byli v rozporu s tolerančním zákonodárstvím nadále utlačováni (například vynutil vojenskou silou pohřeb evangeličky Doroty Procházkové na hřbitově ve Škramníku). \n"}
{"id": "214622", "url": "https://cs.wikipedia.org/wiki?curid=214622", "title": "Vincenzo Nibali", "text": "Vincenzo Nibali\n\nVincenzo Nibali (* 14. listopadu 1984, Messina, Itálie) je italský profesionální cyklista.\n\nNarodil se na Sicílii ve městě Messina. Do světa cyklistiky se uvedl výbornými výsledky v juniorech, v roce 2002 vítězí ve 14 závodech mezi jinými i italském mistrovství. Ale především získává bronzovou medaili na mistrovství světa a to v časovce jednotlivců.\n\nV roce 2003 přešel z juniorů do kategorie cyklistů do 23 let, zúčastnil se mistrovství Evropy v Aténách a mistrovství světa v Kanadě. Bilance po sezóně byla více než příznivá, 7 vítězství včetně dvou etap v závodě kolem Rakouska a druhé místo v celkové klasifikaci. V dalším roce byl ještě úspěšnější (12 vítězství) a znovu reprezentoval Itálii na ME i na MS, kde získal 5. místo v závodě jednotlivců a bronzovou medaili z časovky.\n\nV roce 2005 se stal profesionálním cyklistou, když si ho vyhlédla stáj Fassa Bartolo v čele s Alessandrem Petacchim a společně získávají vítězství v týmové časovce při Settimana di Coppi e Bartali.\n\nVelice pozitivní pro něj byl sezóna 2006, kdy přešel do formace Liquigas vedené Danilo Di Lucou. Vítězí v etapě Settimana Coppi e Bartali a v Gp Plouay, přidal výborné výsledky ze závodu kolem Dánska a kolem Beneluxu, což mu opět zajistilo reprezentační dres na mistrovství světa. V konečné klasifikaci Pro Tour 2006, skončil na 24. místě.\n\n12.05.2010 nosil Maglia Rosa v Giro d'Italia.\n\nNa olympiádě 2016 jel ve vedoucí skupině, ale 12 km před cílem upadl a zlomil si klíční kost.\n\n\n\n\n\n\n\n\n\n\n\n\n"}
{"id": "214623", "url": "https://cs.wikipedia.org/wiki?curid=214623", "title": "Fajáns", "text": "Fajáns\n\nFajáns (z franc. \"faïence\", it. \"Faenza\") je proslavený druh hrnčířských výrobků nažloutlé nebo načervenalé barvy, které jsou pokryty bílou neprůhlednou glazurou. Jsou považovány za jemnou keramiku, proto vzhledem často připomínají porcelán.\n\nJemná hmota k jejich výrobě se dobře vytáčí na hrnčířském kruhu a pak vypaluje při teplotě 1100 stupňů Celsia. Po ochlazení jsou výrobky glazovány a ještě jednou vypáleny při teplotě asi 900 °C. Malovaný dekor se nanáší buď před glazováním (barvy vysokého žáru), nebo až na hotové vypálené kusy. V tom případě jde o tzv. \"muflované barvy\" a výrobek se slabě vypaluje ještě potřetí.\n\nV Egyptě a Mezopotámii byla rozvíjena výroba glazovaných výrobků již 4 000 let př. n. l.; nejstarší známé hliněné glazované (fajánsové) nádobí na světě pochází z Egypta, z období 3300 př. n. l.\"Fajáns, často také zvaná egyptská pasta, která se používala pro vytvoření modrého nebo zeleného lemování, se získávala z přirozeně se vyskytujícího kamene, uhličitanu sodného. Ten obsahoval rozpustný sodík a po vysušení předmětu zanechal tenkou vrstvu křemene, který vytvořil glazurovaný povrch. Kolem roku 1600 př. n. l. se glazurování dále rozvíjelo až po zdobení nádob, sošek a dlaždic. Efekt lesklého glazurování se později používal i pro imitaci kovů.\"\n\nV Evropě (Bulharsko) nalézáme importovaný fajáns z hellénistického období Egypta - z období 100 let př. n. l. V západní Asii se fajáns objevila v 5. století, prostřednictvím Maurů se dostala do Španělska a odtamtud do Itálie. V Itálii se od roku 1466 vyráběla ve městě Faenza (odtud název fajáns), dále v Urbinu a ve Florencii.\n\nV 17. století až 18. století se výroba fajánse dostává z Itálie do Francie a Nizozemska. Holandská modrobílá fajáns, která se začala vyrábět v Delftu, měla velký úspěch ve světě. Francie vděčí za rozkvět fajánse králi Slunce, Ludvíku XIV. Ten poté, co ho finančně vyčerpala nákladná válečná tažení, nechal roztavit své zlaté a stříbrné nádobí a nahradil je nádobím z fajánse.\n\nV Německu byly založeny fajánsové manufaktury v Hanau, Hamburku, Ansbachu a v Bayreuthu kolem roku 1660. Od začátku 19. století začíná výrobu fajánse vytlačovat porcelán a anglická kamenina.\n\nPrvní glazury se rozvíjely kolem roku 4000 př.n.l. v Egyptě nebo v Mezopotámii.\n\nU nás ji vyráběli Habáni zhruba 140 let od konce 16. do 30. let 18. století.\nPoté splynula s lidovou keramikou moravskou a slovenskou. Vliv italské renesance je patrný v šálech, soudcích, džbánech se střídmou heraldickou nebo rostlinnou dekorací.\n\nNejstarší manufakturu na výrobu fajánse na území habsburské monarchie v Holíči založil roku 1743 František Štěpán Lotrinský, manžel české a uherské královny Marie Terezie.\n\nTéto keramice v období italské renesance se rovněž říká majolika podle jména ostrova Mallorca, přes který vedla obchodní cesta španělské fajánse do Itálie. V současné době se termín majolika používá i jako obecný název pro všechny keramické výrobky s cíničitou glazurou včetně \"delftské fajánse\", \"francouzské fajánse\" atd.\n\n\n"}
{"id": "214626", "url": "https://cs.wikipedia.org/wiki?curid=214626", "title": "Košetice", "text": "Košetice\n\nNázev Košetice nese více sídel:\n\n"}
{"id": "214629", "url": "https://cs.wikipedia.org/wiki?curid=214629", "title": "Penězokazi", "text": "Penězokazi\n\nPenězokazi \"(1925, Les Faux-monnayeurs)\" je román francouzského spisovatele Andrého Gida, nositele Nobelovy ceny za literaturu za rok 1947.\n\nV románu autor zachycuje formou, která v mnohém předznamenává estetiku dnešního „nového románu“, pařížské prostředí měšťanských vrstev před první světovou válkou. Je to prostředí s konvenčními manželskými svazky a s uvolněnými vztahy mezi rodiči a dětmi, prostředí, v němž se mladí ve snaze být vůbec něčím zainteresováni upnou k pochybným životním individuím, k lidem, kteří šíří falešné peníze a žijí i falešnými životními hodnotami, snadno dosažitelnou materiální zabezpečeností, zvrácenými sexuálními vztahy a pohodlností ducha, což je semeništěm neřesti, přetvářky, klamu, zkřivené výchovy mladých, zneužívání vlivu a mravního cynismu dohánějícího jednoho z hrdinů k nemotivované sebevraždě jako důkazu statečnosti a pevné vůle.\n\nKniha autora proslavila i svou formální stránkou (román v románu, deníkové záznamy, prolínající se vyprávění týchž dějů různě zkreslená subjektivními pohledy, kdy se témata objevují, ztrácejí se a znovu se vynořují) směřující k tomu, aby různou optikou bylo vyjádřeno napětí mezi realitou a jejím uměleckým zachycením, podtržena neurčitost vztahů, soudů a pohnutek a nedořešenost příběhů postav, těžce hledajících smysl života. Především v románu chybějí autorské popisy jednajících postav. Podle Gidova záměru se mají postavy představit čtenáři samy svými činy, jejich zdůvodňováním i vlastním jejich vyprávěním. Pro tuto kompozici, techniku a řešení postupu románu je zdrojem poučení autorova esej \"Deník Penězokazů (Le Journal des Faux-Monnayeurs) z roku 1926.\n\nČesky vyšel román prozatím dvakrát, vždy v překladu Josefa Heyduka:\n\n\n"}
{"id": "214633", "url": "https://cs.wikipedia.org/wiki?curid=214633", "title": "Košetice (Líšťany)", "text": "Košetice (Líšťany)\n\nKošetice (něm. ) je vesnice v jihozápadní části okresu Plzeň-sever, část obce Líšťany. V roce 2011 zde trvale žilo 39 obyvatel. Katastrální území zaujímá 795 ha.\n\nVes leží 3 km jižně od Všerub a 5 km ssz. od Města Touškov na soutoku Čeminského a Košetického potoka stranou hlavních silničních tahů.\n\nVes je poprvé připomínána roku 1115 jako součást majetku benediktinského kláštera v Kladrubech.\nKošetice sousedí na jihovýchodě dál po proudu potoka s Čeminy, na jihozápadě s Újezdem nade Mží, na jjz. s Pískem, na severozápadě s Líšťany a na ssz. s Hunčicemi. Na sever od vsi proti proudu Košetického potoka se nachází zbytky hradu Frumštejn.\n"}
{"id": "214641", "url": "https://cs.wikipedia.org/wiki?curid=214641", "title": "Port Said", "text": "Port Said\n\nPort Said (arabsky , přepis: Búr Saíd) je egyptské přístavní město na severním (středomořském) konci Suezského průplavu. Město bylo založeno společně s průplavem v roce 1859. Má 540 000 obyvatel (2006). Jméno získalo po egyptském chedívu Saídu pašovi. Port Saíd se stal významným strategickým a obchodním přístavem a sídlem generálního guvernéra Suezského průplavu. V roce 1956 bylo město během suezské krize centrem bojů a těžce poškozeno. Od roku 1976 má Port Saíd statut duty-free zóny.\n\nKromě pozorování lodí v Suezském průplavu je zde možno navštívit vojenské muzeum s expozicí věnovanou suezské krizi a arabsko-izraelským válkám v roce 1967 a 1973. Městské centrum pak nabízí množství budov z koloniálního období ve stylu belle époque. Historická budova společnosti Suezského průplavu je návštěvníkům nepřístupná. Středomořské pobřeží a pláže na západ od průplavu jsou oblíbenou výletní destinací mladých Egypťanů.\n\nNa východní straně průplavu leží sesterské město Port Fuád, spojené s Port Saídem bezplatným trajektem.\n\n"}
{"id": "214647", "url": "https://cs.wikipedia.org/wiki?curid=214647", "title": "Tripura", "text": "Tripura\n\nTripura je stát v severovýchodní Indii. Tripura sousedí s Bangladéšem a s indickými státy Ásám a Mizóram. Hlavním městem je Agartala. Podle sčítání lidu z roku 2001 zde žije takřka 3 200 000 lidí. Většinu populace tvoří Bengálci (více než 70 %). Menšinovým etnikem jsou „Tripuřané“ (dohromady asi 1 milion, z toho něco přes 100 tisíc v Bangladéši), etnikum mluvící jazykem Kokborok, který patří mezi tibetobarmskou skupinu sinotibetské jazykové rodiny. Fyzicky jsou podobní Barmáncům. Míra gramotnosti je v zemi větší než celonárodní průměr.\n\nOd 12. března 1989 zde působí křesťanská militantní skupina (Indií oficiálně považována za teroristickou) „National Liberation Front of Tripura“ (NLFT), v Indii nazývaná též „Křesťanská Al-Káida“, kterou založili příslušníci církve Baptistů. Její aktivita zasahuje částečně i na území Bangladéše. Baptistickou církev v Tripuře založili v roce 1940 misionáři z Nového Zélandu, „Tripura Baptist Christian Union of India“ má v současnosti pouze 80 tisíc věřících. Počtem věřících se tedy křesťané řadí až na 4. místo za hinduisty, muslimy a animisty.\n\nTripura byla původně královstvím, stejně jako státy Džammú a Kašmír, Manípur a Sikkim, a spolu s nimi existuje i po svém připojení k Indii v nezměněných hranicích.\n\n"}
{"id": "214649", "url": "https://cs.wikipedia.org/wiki?curid=214649", "title": "Ménierova nemoc", "text": "Ménierova nemoc\n\nMénierova nemoc je onemocnění projevující se záchvaty závratě s nevolností (vertigo), sluchovými šelesty (tinitus) a později i trvalejší poruchou sluchu. Záchvaty vznikají někdy bez příčiny, jindy jsou způsobeny náhlým pohybem hlavy, kouřením, alkoholem, přepracováním aj. Příčina není zcela jasná. Nejsou-li podobné příznaky způsobeny jinou známou nemocí (např. poruchami krční páteře, endokrinními poruchami aj.), hovoří se o Ménierově syndromu (podle Prospera Méniera (1799–1862), francouzského lékaře).\n\nTouto chorobou trpěl či trpí například americký astronaut Alan Shepard, český spisovatel Jan Matzal Troska či druhý československý prezident Edvard Beneš či Guy Kawasaki. \n"}
{"id": "214652", "url": "https://cs.wikipedia.org/wiki?curid=214652", "title": "Hrnčířský kruh", "text": "Hrnčířský kruh\n\nHrnčířský kruh je stroj k tvarování keramiky. Keramická hlína se umisťuje doprostřed otáčivého podstavce (\"talíře\") a pomocí rukou a nástrojů se tvaruje do požadovaného symetrického tvaru - amfor, mís, váz či hrnců. Funguje na podobném principu jako soustruh.\n\nHrnčířský kruh se objevuje již na počátku neolitu v 5. tisíciletí a byl tak jedním z prvních využití vynálezu kola. Zhruba ve 2 tisíciletí př. n. l. se objevil v Egyptě, na Blízkém východě (Mezopotámie) a v Asii, ale kořeny nacházíme v Číně. \"Pomalé hrnčířské kruhy\" usnadňovaly tradiční výrobu nádob vrstvením tenkých válečku hlíny, které se po uhlazení spojily a tvořily stěnu nádoby, až později se prosazovaly \"rychlé hrnčířské kruhy\", které již umožňují kus hlíny navlhčenýma rukama přímo tvarovat do požadované podoby.\n\nKotouče se vyráběly z kamene nebo dřeva a točilo se jimi pomocí osy zasunuté do zářezu v horní části kola. Ve Středozemí otáčeli kruhem pomocníci, kteří tahali za řemenice nebo otáčeli jím nohama. Časem se prodloužením hřídele stal pohodlnějším a jednodušším nástrojem s výš zvednutým talířem, což umožnilo při práci sedět.\n\nOd roku 1878 se k pohonu hrnčířského kruhu používá také strojní a později elektrický pohon.\n\n\n\n\n"}
{"id": "214656", "url": "https://cs.wikipedia.org/wiki?curid=214656", "title": "Novorossijsk", "text": "Novorossijsk\n\nNovorossijsk (rusky Новороссийск, ukrajinsky Новоросійськ) je přístavní město v Ruské federaci. Leží na jihu evropské části země na pobřeží Černého moře. Administrativně náleží ke Krasnodarskému kraji, historicky pak ke Kubáni.\n\nV roce 2005 zde žilo 231 000 obyvatel. Novorossijsk je největším černomořským přístavem Ruské federace a konečnou stanicí železniční tratě z Krasnodaru. Roku 1973 obdržel titul Město-hrdina.\n\nPrvním starostou Novorossijska byl český lékař P. Penčul, jehož přičiněním byla postavena nemocnice, divadlo, vodovod, silnice, bylo zavedeno elektrické osvětlení.\n\nZemřel zde ruský předbolševický politik a antisemita Vladimir Puriškevič.\n\n"}
{"id": "214657", "url": "https://cs.wikipedia.org/wiki?curid=214657", "title": "Moderní dějiny Aland", "text": "Moderní dějiny Aland\n\nPodobně jako Finsko byly Alandy od středověku součástí Švédského království. V roce 1809 Finsko dobyla ruská armáda a car Alexandr I., vědom si odlišnosti a svébytnosti finské kultury a historických vazeb na Švédsko, ustanovil Finsko jako velkovévodství, personální unií spojené s carským Ruskem. Alandy tak byly mezi roky 1809 až 1917 v rámci Finského velkoknížectví součástí Ruska. Finsko vykazovalo od roku 1809 všechny atributy státu: definované území, obyvatelstvo a vlastní vládu. Pod jeho suverenitu nespadala jen zahraniční politika a obrana země. Alandy byly administrativně součástí Finska již za švédského období.\n\nZtráta Finska v roce 1809 představovala pro Švédsko strategicky velmi ohrožující situaci, což se týkalo zejména odstoupení Alandských ostrovů – švédští vyjednávači se proti tomu ostře stavěli, ale vzhledem k jejich slabé pozici se jim nakonec ani nepodařilo prosadit demilitarizaci ostrovů. Rusové zde tak mohli začít budovat velkou pevnost Bomarsund, jejíž stavba začala roku 1834 a měla probíhat přibližně do konce 50. let. Během krymské války však byla (1854) ještě nedostavená pevnost přepadena spojenou anglickou a francouzskou flotilou a srovnána se zemí. Během pařížských mírových jednání se Švédsko pokoušelo vyvíjet nátlak na Francii a Británii a přesvědčit je o nezbytnosti cese Aland, později navrhovalo poskytnout ostrovům neutralitu, nad kterou by tyto tři státy dohlížely. Nakonec však Rusko souhlasilo jen s aktivní demilitarizací ostrovů, a ta byla potvrzena 30. března 1856 v tzv. Alandské konvenci. Tato smlouva byla podepsána mezi Velkou Británií, Francií a Ruskem. Švédsko, které se mírové konference neúčastnilo, signatářem smlouvy nebylo. I přes velmi silný ruský odpor byla tato konvence nakonec začleněna do Pařížské smlouvy ukončující krymskou válku, takže se stala závaznou i pro další státy – Rakousko, Prusko, Sardinii a Osmanskou říši.\n\nPoté, co roku 1905 vzniklo nezávislé Norsko, byla ukončena platnost garanční smlouvy, kterou během krymské války (1855) uzavřely Velká Británie, Francie a Švédsko-norská unie, a jež zaručovala Švédsku v případě ruského útoku pomoc ze strany Velké Británie a Francie. Rusové (a zejména ministr zahraničí Alexander Isvolsky) se nově vzniklé situace pokusili využít k získání podpory pro opětovnou militarizaci Alandských ostrovů. Ruská vláda na Alandy poslala 750 vojáků, kteří měli bojovat proti pašerákům a bránit revolucionářům v útěku do Švédska. Británie tento krok za porušení smlouvy nepovažovala, nicméně vojáci byli do konce roku staženi a na ostrovech zůstala jen malá posádka obsluhující nově zřízené telegrafní spojení.\n\nIsvolsky se mezitím obrátil na Německo, které v případné militarizaci Aland nevidělo ohrožení statutu quo Baltského moře. Roku 1907 následně Rusové zaslali na britské ministerstvo zahraničí oficiální žádost o souhlas se zrušením Alandské konvence z roku 1856. Francie a Německo se ke stejné otázce vyslovily kladně, na britskou vládu v této záležitosti naléhalo i Norsko. Britové sice proti návrhu nevyslovili žádné zásadní námitky, ovšem dle jejich stanoviska by militarizace Aland byla velmi nepříjemná pro Švédsko, a měla se tak řešit spíše v rámci celé baltské otázky, nejlépe na konferenci, kde by bylo přítomno i Německo. Britská vláda ovšem Rusům potvrdila, že v případě jejich silného naléhání se zrušením konvence souhlasit bude, ovšem až po konzultaci se švédskou stranou.\n\nNa začátku roku 1908 se však informace o této ruské diplomacii dostaly mezi veřejnost a ve Švédsku i Velké Británii vyvolaly řadu protestů, díky čemuž bylo projednávání této otázky ukončeno. V tzv. Baltské deklaraci byl proto téhož roku status quo Aland signatáři (Německo, Dánsko, Rusko, Švédsko) potvrzen. O rok později byl na postu ruského ministra zahraničí Alexander Isvolsky nahrazen Sergejem Sazonovem, který ve fortifikaci Aland v čase míru neviděl žádnou strategickou výhodu, a veškerá jednání ohledně této otázky ukončil. Rusko následně oficiálně ujistilo Švédsko, že ostrovy nehodlá využívat k vojenským účelům. Na začátku roku 1914 švédský ministr zahraničí ve Stockholmu varoval svého francouzského protějška, že v případě opevnění ostrovů by se Švédsko s jistotou přidalo na stranu Německa. Na začátku první světové války Rusko informovalo Británii, že nemá v úmyslu porušit své závazky z roku 1856.\n\nPřestože Německo, díky svému podpisu pařížské mírové smlouvy z roku 1856, bylo vázané Alandskou konvencí, vzrůstající německá aktivita v severní části Baltského moře oživila na konci roku 1914 zájem Ruska o opevnění Aland proti případnému německému útoku. Ve snaze nezneklidňovat zbytečně svého souseda a vyhnout se nedorozuměním informovalo Rusko v lednu 1915 o svých plánech švédskou vládu.\n\nRusové zdůrazňovali výlučně obranný charakter opevnění, které mělo být zaměřeno proti aktuálně hrozícímu nebezpečí a nikterak proti samotnému Švédsku. Cílem Ruska bylo zabránit Německu využít ostrovy jako výchozí bod k útoku proti Finsku a zajistit obchod mezi Švédskem a Ruskem. Švédská vláda s tímto souhlasila a přislíbila v případě nutnosti ukonejšit veřejnost, která se o tom neměla dozvědět. V této fázi nebyli ještě o fortifikaci informováni další spojenci (Francie, Velká Británie). V dubnu 1915 na ostrovy přistála první velká skupina dělníků. Práce nepřetržitě pokračovaly, takže na konci války již byly Alandské ostrovy přebudovány v jednu obrovskou pevnost.\n\nV srpnu 1915 však podnikla německá flotila útok na malý ostrůvek v blízkosti Aland (Utö), což vedlo ve švédském tisku k debatám o potenciálním německém útoku na Alandské ostrovy. Švédsko po Rusku oficiálně žádalo potvrdit své závazky z roku 1856. V říjnu 1915 se dostalo na veřejnost, že příprava fortifikace ostrovů začala již v lednu toho roku, načež se ve Švédsku zdvihla velká vlna příznivců vstupu do války na straně Německa. V březnu 1916 bylo ve švédském parlamentu požádáno o interpelaci na toto téma.\n\nJeště před tím, než se uskutečnila, žádaly Británie a Francie v reakci na to po Rusku slib, že po válce veškerá opevnění budou zničena. Ruská vláda slíbila po dlouhých jednáních mezi Spojenci tento příslib švédské vládě vyslovit, nicméně ještě před tím byla informována o tom, že se Švédi spokojí s menším ujištěním, a ve zprávě švédské vládě tak jen zopakovala důvody vedoucí k fortifikaci Aland a zdůraznila defenzivní charakter opatření. V návaznosti na tato jednání Švédsko žádalo v dohledné době definitivně vyřešit statut Aland jednoznačnou smlouvou mezi Švédskem a Ruskem, proti čemuž Rusko sice zdánlivě nic nemělo, ovšem ve stejné době též jednalo s Francií o zrušení Alandské konvence, k čemuž z její strany dosáhlo souhlasu.\n\nKrátce na to ovšem došlo v Rusku k bolševické revoluci a rovněž byla vyhlášena nezávislost Finska, což jsou události, které daly Alandské otázce zcela nový rozměr. Ve stejné době probíhalo k jednáním o stutu ostrovů rovněž mezi vládami Švédska a Německa, přičemž německá strana nabízela výměnou za švédskou podporu zpočátku neutralitu Aland, později i přičlenění ke Švédsku. Další německý návrh obsahoval to, že ostrovy obsadí Němci, kteří by je za podmínky, že ti zabrání pobytu jiných armád, předali Švédům.\n\nNa konci roku 1917 souhlasily Sovětské Rusko, Rakousko-Uhersko, Turecko a Bulharsko s příměřím a mírovými jednáními. 23. prosince 1917 (tedy dva týdny po vyhlášení finské nezávislosti, ovšem před jejím uznáním 4. ledna 1918) zaslalo Švédsko Německu, Rakousku-Uhersku a Turecku, jako signatářům pařížské mírové smlouvy z roku 1856, nótu, v které požadovalo v rámci brest-litevských jednání zabývat se i statutem Alandských ostrovů a domáhalo se jejich kompletní neutralizace. V politicky velmi neklidné situaci, kdy Švédsko neuznávalo bolševickou vládu a nemohlo tak podat Sovětskému Rusku žádnou oficiální žádost, a současně se obávalo, že veškerá rozhodnutí budou provedena bez jeho participace, nejprve bez jakýchkoli podmínek uznalo finskou suverenitu (jako nového garanta švédské bezpečnosti), a poté deklarovala ochotu jednat s bolševickou vládou.\n\nŘešení alandské otázky bylo v Brest-Litevsku iniciováno Německem 18. ledna 1918. Nejprve se jednalo o tom, zda Alandské ostrovy připadnou Sovětskému Rusku či Finské republice. Podle vedoucího sovětské delegace Trotského nemělo vyhlášení finské nezávislosti (které Sověti uznali 31. prosince 1917) žádný vliv na statut ostrovů. Jednání se neúčastnilo Švédsko, které však bylo z velké míry zastupováno Německem, jež ale v této době ještě neusilovalo o neutralizaci ostrovů.\n\nČlánek 6 Smlouvy z Brest-Litevska z 3. března 1918 stanoví, že Alandy mají opustit všichni ruští vojáci a příslušníci rudých gard, a že veškerá vojenská zařízení postavená během války mají být v co nejkratší době odstraněna. K trvalému řešení využití ostrovů k vojenským a navigačním účelům má být svolána konference, které by se účastnilo Německo, Finsko, Rusko, Švédsko a ostatní baltské státy. Švédsku se tak podařilo učinit rozhodující krok ke zničení opevnění Aland a zajistit příslib trvalé neutrality souostroví. Nutno však dodat, že brest-litevské mírové smlouvy byly o rok později versaillskou smlouvou zrušeny. Podle separátní smlouvy mezi Švédskem, Finskem a Německem z 30. prosince 1918 byly však mezitím společně Finskem a Švédskem opevnění demontována.\n\nNa začátku roku 1918 na ostrovech nastala velmi složitá situace. Především začalo sílit tzv. Alandské hnutí, což byla separatistická iniciativa Alanďanů, aktivně podporována Švédskem, usilující o odtržení se od Finska. Na konci roku 1917 podepsalo přes 7 tisíc obyvatel ostrovů petici žádající o přičlenění ke Švédsku. Petice, datovaná na 31. prosinec 1917, byla ovšem švédskému králi předána až 2. února 1918, tedy poté, co před tím v lednu propukla finská občanská válka mezi „rudými“ a „bílými“. V této době usilovali „bílí“ o deportaci ruských vojsk ze země, neboť ti se po říjnové revoluci přidali na stranu „rudých“. Týden po předání petice tak Alanďané, zděšeni násilným chováním ruských vojáků pobývajících na ostrovech, žádali u švédské vlády ochranu a podporu. Švédové na Alandy vyslali několik lodí, včetně jednoho torpédoborce, které měly převézt do Švédska Alanďany, kteří se cítili ohrožení. Vorovský, ruský bolševický agent ve Stockholmu, přijel se Švédy na Alandy a pokoušel se neúspěšně ruskou posádku přemluvit k návratu do Ruska.\n\nSituace se ovšem zkomplikovala tím, že krátce nato na Alandy, k radosti místních obyvatel, dorazilo 600 vojáků finské „bílé“ armády, kteří začali bojovat s ruskou posádkou. Boje se podařilo díky švédské mediaci ukončit ke konci února 1918. Podle dohod příměří měli být Finové transportováni do Švédska. Ruské oddíly měly následovat o pět týdnů později. Mezitím ovšem Sověti přerušili na nějakou dobu mírová jednání v Brest-Litevsku, a Němci ve snaze přimět je znovu k jednání začali obsazovat zbytek baltského pobřeží, který ještě zůstal pod ruskou kontrolou. Z kontaktů mezi Německem a Finskem vyšla finská prosba o podporu proti bolševikům.\n\nNěmecko informovalo Švédsko o svých plánech využít Alandy jako operační základnu, a žádalo je o stažení všech svých lodí z oblasti. Později stáhlo požadavek stažení všech lodí. Němci se se Švédy dohodli o okupaci různých částí souostroví, nicméně Švédsko informovalo Německo o tom, že se ze své části stáhne, jakmile ostrovy definitivně opustí ruští vojáci. Německá okupační vojska na Alandy dorazila 5. března 1918 a okamžitě zahájila jednání s velitelstvím švédské flotily. Němci zde nerespektovali rusko-švédskou dohodu o stažení ruských vojáků po pěti týdnech a 9. března vzali zbývající ruské vojáky do zajetí. Etnické Rusy převezli do lotyšského zajateckého tábora Libau, zatímco příslušníci ostatních národností byli na švédských lodích dovezeni do Oskarhamnu ve Švédsku.\n\nŠvédové svou vojenskou intervenci na Alandech ospravedlňovali humanitárními důvody. Finové ovšem za skutečný důvod považovali snahu o anexi tohoto teritoria, což následně na velmi dlouhou dobu narušilo finsko-švédské vztahy.\n"}
{"id": "214659", "url": "https://cs.wikipedia.org/wiki?curid=214659", "title": "Chingkankousaurus", "text": "Chingkankousaurus\n\nChinghankousaurus (\"ještěr z diamantového přístavu\") byl rodem teropodního dinosaura z nadčeledi Tyrannosauroidea a pravděpodobně z čeledi Tyrannosauridae. Žil asi před 74 miliony let na území současné provincie Šan-tung ve východní Číně (souvrství Wang-ši).\n\nTento rod byl popsán čínským paleontologem C. C. Youngem v roce 1958 na základě jediného kosterního fragmentu v podobě lopatky (kat. číslo IVPP V636). Nález ze série Wang-ši nasvědčuje možnosti, že se jedná o některý ze známých rodů velkých tyranosauridů, snad rodu \"Zhuchengtyrannus\" nebo \"Tarbosaurus\". Vzhledem k malým rozměrům kosti by se ovšem muselo jednat o nedospělého jedince nebo přímo mládě. V současnosti je vzhledem k nedostatku fosilního materiálu považován tento taxon za \"nomen dubium\" (pochybné jméno) v rámci čeledi tyranosauridů.\n\n"}
{"id": "214662", "url": "https://cs.wikipedia.org/wiki?curid=214662", "title": "Bam Margera", "text": "Bam Margera\n\nBam Margera, vlastním jménem Brandon Cole Margera IV (* 28. září 1979 ve West Chesteru, v Pensylvánii, USA), je profesionální skateboardista, herec, aktér v cKy, jackass, Viva la Bam, Bam's Unholy Union a dalších. Režíroval a produkoval mnoho videoklipů pro HIM.\n\nJeho rodiče jsou Phil a April Margera. Bam má staršího bratra Jesse, který je bubeníkem v kapele cKy. Jejich strýcem je Vincent Margera (Don Vito), který se objevoval hlavně v show Viva la Bam. V letech 2003-2005 chodil s Jenn Rivel, když se rozešli začal chodit kamarádkou z dětství Melissou \"Missy\" Rothstein. V pořadu Bam's Unholy Union je zdokumentována příprava na svatbu, a svatba s Missy, kterou si vzal 3. února 2007.\n\nPrvní CKY video bylo natočeno v roce 1999 a dočkalo se dalších tří pokračování. CKY2K (2001), CKY3 (2002) a CKY4: The Latest & Greatest (2003). Hlavními protagonisty CKY byli Bam Margera, Brandon DiCamillo (Dico), Ryan Dunn, Rake Yohn a Chris Raab (Raab Himself) spolu s dalšími méně se objevujícími osobami dělali kousky podobné těm z Jackass.\n\nBam je jednou z výraznější osobností Jackass. Objevuje se jak v MTV sériích, tak ve všech Jackass filmech, protože společně s Johnny Knoxvillem přeměnili né moc známou sérii CKY na mnohem známější Jackass\n\nBamova vlastní show která vznikala, až po Jackass. Jedná se o záběry, kdy Bam s přáteli ze CKY provádí různé vylomeniny, typu přestavby domu na skatepark, poté co rodiče poslal na třídenní výlet.\n\nSvatba s Missy Rothstein a její plánování.\n\nSpolečně s kamarádem Brandonem DiCamillem napsali a natočili filmy Haggard (v hl. roli s Ryanem Dunnem) a The Dream Seller (v hl. roli s Brandonem Novakem).\n"}
{"id": "214663", "url": "https://cs.wikipedia.org/wiki?curid=214663", "title": "Eddy Mazzoleni", "text": "Eddy Mazzoleni\n\nEddy Mazzoleni (* 29. červenec, 1973, Bergamo) je italský profesionální cyklista.\n\n\n\n\n\n\n"}
{"id": "214664", "url": "https://cs.wikipedia.org/wiki?curid=214664", "title": "Anatotitan", "text": "Anatotitan\n\nAnatotitan („Kachní titán“) byl až 12 m dlouhý býložravý dinosaurus z čeledi Hadrosauridae. Žil na konci křídového období před asi 68 až 65 milióny let na území dnešní Severní Ameriky.\n\n\"Anatotitan\" se vyznačoval výrazně protáhlou nízkou lebkou, která u některých jedinců dosahovala délky až 120 cm. Dále disponoval podobnou stavbou těla jako jiní hadrosauridi. Měl kostěný zobák, v jeho případě výrazně široký, čelisti s bateriemi zubů, kratší přední končetiny, dlouhé a silné zadní končetiny a dlouhý chvost. Přední končetiny sloužily především k chůzi, při běhu se však zvíře mohlo vztyčit na zadní končetiny. Patřil do skupiny plochohlavých hadrosauridů, neměl tedy žádný dutý kostěný hřeben napojený na dýchací cesty. Je však možné, že se na nosní otvory za jeho života upínala pružná kůže, která při nafukovaní mohla sloužit na vydávání zvuků nebo na poutání pozornosti samic.\n\nMezi příbuzné rodu \"Anatotitan\" patří obrovský \"Shantungosaurus\" z Asie a po jeho boku žijící \"Edmontosaurus\", s kterým byl v minulosti řazen do dnes neplatného rodu \"Anatosaurus\". Jack Horner a někteří další paleontologové považují anatotitana pouze za plně dospělé exempláře edmontosaura, to však není dosud prokázáno.\n\nTento dinosaurus se objevuje jak v šesté epizodě fiktivně-dokumentárního cyklu Putování s dinosaury, tak ve filmu Toulky dinosaurů Amerikou. V obou je vyobrazen jako kořist Tyrannosaura.\n\n"}
{"id": "214665", "url": "https://cs.wikipedia.org/wiki?curid=214665", "title": "Vladimír Votýpka", "text": "Vladimír Votýpka\n\nVladimír Votýpka (* 23. srpna 1932 Praha) je český spisovatel, žurnalista a fotograf.\n\nVladimír Votýpka se narodil roku 1932 v Praze a s žurnalistikou přišel do styku během gymnaziálních let, kdy spolupracoval se sportovní redakcí deníku Svobodné slovo. Po maturitě studoval krátkou dobu na evangelické bohoslovecké fakultě a to v tehdejších politických poměrech stačilo jako důvod, aby nesměl vykonávat povolání redaktora. Nastoupil proto do zaměstnání v pražském projektovém ateliéru, pravidelně psal pro měsíční periodika Orbisu Im Herzen Europas, Wir und Sie a La vie Tchécoslovaque, určené pro zahraničí, spolupracoval s Propagační tvorbou a přispíval do obrazových týdeníků. O něco později se jeho články a povídky začaly objevovat i v časopisech pro děti a mládež. V normalizační době po Pražském jaru přijal místo redaktora a současně fotografa závodního časopisu československého tranzitního plynárenského podniku Transgas, kde mohl pracovat v relativně nezávislém prostředí. V té době už shromažďoval materiál pro svou knihu o české aristokracii, která vyšla až po pětadvaceti letech pod názvem \"Příběhy české šlechty\" (1995). Její pokračování \"Návraty české šlechty\" následovalo o pět let později a po dalších pěti letech vycházejí \"Paradoxy české šlechty\", závěrečná část triptychu.\n\n\n"}
{"id": "214671", "url": "https://cs.wikipedia.org/wiki?curid=214671", "title": "Benjamin Zephaniah", "text": "Benjamin Zephaniah\n\nBenjamin Obadiah Iqbal Zephaniah (* 15. dubna 1958, Birmingham) je britský rastafariánský básník (představitel dub poezie), veřejný recitátor, prozaik, dramatik, herec a úspěšný hudebník. Za svůj literární přínos byl v r. 2008 deníkem \"The Times\" zahrnut mezi 50 nejvýznačnějších britských poválečných autorů.\n\nNarodil se v rodině přistěhovalců v obvodové částí Birminghamu - Handsworth, kterou pro velkou koncentraci jamajské subkultury nazývá ,\"Hlavním jamajským střediskem Evropy\"\". Mládí výrazně ovlivněno dyslektickou poruchou, díky čemuž musel navštěvovat odborné vzdělání. Školu však posléze opouští už ve 13 letech, kdy považoval získané vzdělání za nepřínosné pro svůj život a místo vzdělávacího procesu se pak začíná ubírat vlastní cestou poetické tvorby.\n\nJeho poetický styl je silně ovlivněn hudebním a poetickým odkazem Jamajky, k níž je autor vázán svými rodinnými kořeny ze strany matky. Zároveň je jeho autorský projev protkán myšlenkami tzv. ,\"uliční politiky\"\". Poprvé se veřejně poeticky projevil na půdě lokálního kostela už v 10 letech, aby následně sklízel prvotní autorské úspěchy coby kvalitní básník a rétor vyjadřující se poeticky k aktuálním společenským otázkám a tématům vztahujícím se jak k situací v domovské zemi, tak i na mezinárodní scéně.\n\nPřestože byl autorsky doceněn především africko - karibskou a asijskou komunitou Handsworthu, stalo se mu rodné obvodní město nedostatečným prostorem k autorskému rozletu a tak se svým poetickým projevem začal soustřeďovat kromě kázání o utrpení negroidní menšiny i na širší vrstvy společnosti. Prvotní básnická sbírka \"Pen Rhythm\" (1980) spatřila světlo světa zásluhou malého londýnského nakladatelství \"Page One Books\", které podporovalo skupinu autorů úzce spjatých s myšlenkami komunity. Díky nové revoluční vlně, jež dub poezie vmísila do tehdejší konvenční literární produkce docílil Zephaniah bleskového úspěchu a ocenění u mnoha vydavatelů, jež autorovu tvorbu původně zavrhli. V době společenských protestů proti zákonu SUS (zpátečnická bezmezné právo obvinit a zatknout jakéhokoliv člověka z pouhého podezření) se stává ústřední britský představitel dub poezie jedním z mediálně nejvíce profanovaných uměleckých osobností a autorova poetická vystoupení se pravidelně objevují jako součást hlavních vysílacích kanálů. Za primární životní cíl si vytyčil zpopularizovat poetickou tvorbu u současné společnosti, jíž byla poezie inovativně zprostředkována ve zcela odlišném duchu než pod podle v původním upadajícím záměru akademických a zřizovatelských institucí.\n\nSvou druhou poetickou sbírku \"The Dread Affair: Collective Poems\" (1985) se výrazně kriticky obrací k nastolenému právnímu systému v tehdejší Velké Británii. Své zážitky z interakce s okupovanými částmi palestinského území pak shrnul v následující sbírce \"Rasta Time in Palestine\" (1990).\n\nPrůběh 90. let představoval pro Benjamina Zephaniaha ještě rozsáhlejší popularitu přesahující hranice rodné země. Začal podnikat výpravné cesty spjaté s veřejnými básnickými přednesy v odlišných koutech světa jako např. Jihoafrické republice, Zimbabwe, Pákistánu, Indii nebo Kolumbii. Prostřednictvím jednotlivých vystoupení se snažil dále šířit hodnoty ústní tradice a v průběhu 22 dní roku 1991 se mu dokonce podařilo postupně přednést své umělecké myšlenky na půdě všech světových kontinentů\n\nInspirativním literárním zdrojem se Zephaniahovi stal pobyt v úřední kanceláři radikálního právníka Michaela Mansfielda QC, kde byl přítomen i vyšetřování a rozsouzení krvavého případu \"Bloody Sunday\", z čehož posléze čerpal pro svou poetickou sbírku \"Too Black, Too Strong\" (2001). Básně opěvující kulturní diverzitu nastolenou v Británii na přelomu tisíciletí šířeji rozvádí ve sbírce \"We are Britain\" (2002).\n\nZa průkopnický počin v autorově literární práci se stal v roce 1999 román \"Face\", který představoval první ze čtveřice prozaických děl cílených na teenagerské čtenářské obecenstvo. Ústředním tématem se stává myšlenka, že kterýkoliv dospívající hoch může rád číst, pokud se dostane ke knize, která je mu určitým způsobem blízká. Zephaniah prostřednictvím realistického zobrazení života teenagerů se snaží důrazně poukázat nejenom na fakt, že dospívající lidé mají ve svých hlavách zcela jasno, jak budou v životě dále pokračovat. Ale zároveň se snaží obsahem románů oslovit i pochybovačné rodiče a dospělé, kteří snadno a velmi rychle zapomínají na období vlastního dospívání a rozhodování.\n\nU vrstev začínajících literátů se Benjamin Zephaniah pro svou tématickou blízkost a čtivost stal klíčovou inspirativní osobností, která podnítila nejenom vstup do světa poezie novým veřejným poetickým recitátorům, ale svou hudební podukcí podnítil i spoustu začínajících rappových umělců na přelomu 70. - 80. let. Jako jeden z mála si udržel po desetiletí trvalou prestiž a oblíbenost, která do současných dní nadále posiluje.\n\nJakožto zanícený vegan mnohé ze svých poetických děl zasvětil zvířecím postavám. Na rozdíl od ostatních literárních prací spjatých se zvířecí tématikou však jednotlivé živé tvory autor nezobrazuje jako šťastná a vždy usměvavá stvoření, ale svůj obraz života přírody umělecky ztvárňuje jako tíživé chvíle čekání na polapení a následné vyvraždění nebo jako ztrátu domovského teritoria násilným odsunem.\n\nDodnes působí jako čestný patron společnosti The Vegan Society, VIVA (Vegetarians' International Voice for Animals) a EVOLVE! Campaigns představující anti rasistickou organizaci pod vedením Newham Monitoring Project, s nimiž se Zephaniah podílel na videu kriticky se stavícímu k politický represím ze strany Olympijského výboru (2012). Dodnes působí i jako advokát zvířecích práv a svobod.\n\nBenjamin Zephaniah se kromě světově úspěšných a uznávaných veřejných poetických vystoupení výrazně zapsal do povědomí společnosti jako autor knížek dětské poezie. Za titul s okamžitým veřejným ohlasem lze považovat sbírku básní pod názvem \"Talking Turkeys\" (1995)\",\" jež musela jít do okamžitého dotisku po 6 týdnech od prvního vydání. Téměř nikdo z literární kritiky neodhadoval bleskový úspěch konkrétní sbírky, která se nečekaně vyšvihla do nejvyšších hodnotících pater literární dětské produkce, kde vydržela po další dlouhé měsíce.\n\nZa svůj dosavadní život získal Benjamin Zephaniah 16 čestných doktorátů (University of North London, University of Central England, Staffordshire University..) Veřejnoprávní televizní stanicí BBC byl ověnčen cenou \"BBC Young Playwright's Award.\" Nemocnice Eiling Hospital v západním Londýně nechala po autorovi pojmenovat křídlo budpvy na důkaz uznání hodnoty autorovy tvorby. Zephaniahovo životní přesvědčení tkví v tom, že tvorba zaměřená na lidská a zvířecí práva nebo politické procesy neztrácí dodnes na podstatě a proto se do dnešních dnů aktivně věnuje poetickému veřejnému vystupování, v němž rozebírá aktuální společenská a politická témata. Přestože nyní působí spíše na asijském kontinentů (Peking), podniká zároveň pravidelné výpravy do Afriky a Jižní Ameriky.\n\nAutorova hudební produkce spjatá s vlastní kapelou ,\"The Benjamin Zephaniah Band\"\" se dostala do širšího povědomí světové populace než samotná literární tvorba. Hlavním oficiální fanklub byl zřízen v Malawi a za výrazný úspěch v hudebních hitparádách lze považovat první místo v tehdejší Jugoslávii, kde byla zároveň vydána debutová deska \"Rasta\" (1982) zásluhou Mariborského vydavatelství \"Helidon label\". Benjamin Zephaniah se stává přelomovým hudebním producentem jamajského odkazu, když jako první osobnost po smrti Boba Marleye spolupracuje s historicky nejúspěšnější jamajskou kapelou \"The Wailers\". Na důkaz vyznání úcty Nelsonu Mandelovi pak vydávají společnou hudební prvotinu \"Free South Africa\" (1986) v samotném nahrávacím studiu jamajské hudební legendy v Kingstonu (\"Marley's Tuff Gong Studio\"). K Mandelovi se konkrétní skladba dostala ještě v průběhu vězeňského pobytu na ostrově Robben a po propuštění ihned navázal se Zephaniahem přátelský kontakt, který měl za následek pozvání k účastí na 2 národních koncertech konaných v Royal Albert Hall na oslavu zvolení do politického čela Jihoafrické republiky. Zároveň byl Benjamin Zephaniah požádán o spolupráci s jihoafrickými dětmi.\n\nPřevážná většina z dosavadní hudební produkce se dá žánrově přiřadit do reggae a dub poetiky až na výjimku v podobě nejnovějšího alba \"Naked\", které se staví mimo žebříček jednolité hudební formy. Multižánrové CD, na němž se výrazně podílí i legendární bubeník Trevor Morais společně s různorodými hudebními nositeli jako např. Howard Jones, Rupert Haeven nebo Mike Cahen představuje směsici jazzu, reggae, hip hopu, rocku a house. K popisovanému albu je zároveň přiložena brožura jednoho z nejvýraznějších osobností londýnských streetartových umělců, Banksyho, jenž svolil vytvořit 36 strannou doplňkovou přílohu vybraných maleb. Album bylo pozitivně přijato veřejnou kritikou a dostalo se brzy do éteru většiny světových radiových stanic. \n\n\n\n\n\n\n\n\n\nBenjamin Zephaniah BIOGRAPHY. In: \"benjaminzephaniah.com\" [online]. [cit. 2018]. Dostupné z: https://benjaminzephaniah.com/biography/?doing_wp_cron=1522705278.9046740531921386718750\n\n"}
{"id": "214676", "url": "https://cs.wikipedia.org/wiki?curid=214676", "title": "XENIX", "text": "XENIX\n\nXENIX byla verze unixového operačního systému licencovaná Microsoftem od AT&T koncem 70. let 20. století. Později získala exkluzivní práva na tento operační systém firma Santa Cruz Operation (SCO) a nakonec ho začala distribuovat jako SCO UNIX.\n\nXenix je varianta OS Unix od Microsoftu určená k použití na mikropočítačích; zakončení \"-nix\" užívá mnoho jiných operačních systémů typu Unix a ani XENIX se tomuto zakončení v názvu nevyhnul.\n\nMicrosoft koupil licenci na verzi 7 Unix od firmy AT&T v roce 1979 a 25. srpna 1980 oznámil, že by tento operační systém byl vhodný pro tehdejší 16bitový mikropočítačový trh.\n\nXenix se lišil od Unixu verze 7 počátky včleněných elementů z BSD a brzy přeměnil většinu široce nainstalovaného Unixového základu kvůli popularitě levného procesoru x86, ačkoli vytvořil útočiště pro počítače od Tandy Corporation, které byly více robustní.\n\nMicrosoft Xenix neprodával přímo koncovým uživatelům; místo toho ho poskytl jako licencovaný software pro výrobce OEM, jako jsou firmy Intel, Tandy, Altos a SCO, které ho pak dodávaly k jejich vlastním počítačovým sestavám.\n\nMicrosoftský Xenix původně běžel na PDP-11; poprvé byl aplikován v 16bitovém procesoru Zilog Z8001.\nAltos reagoval vydáním verze pro své počítače začátkem roku 1982. Společnost Tandy také zareagovala verzí TRS - XENIX pro jejich procesory 68000 v lednu 1983. SCO uvolnila svou verzi pro procesor 8086 v září roku 1983. Dokonce existovala také verze pro Apple Lisa na procesorech 68000. Tehdy byl Xenix založený na Unixovém systému III od AT&T.\n\nVerze Xenix 2.0 byla uvolněna v roce 1985 a byla založena na Unixovém prostředí ze systému UNIX System V.\n\nKdyž Microsoft uzavřel smlouvu s IBM, která spočívala v tvorbě OS/2, jeho zájem o propagaci Xenix upadal.\n\nV roce 1987 Microsoft předal vlastnictví Xenixu firmě SCO v dohodě, která zahrnovala také přenechání vlastnictví 25% SCO firmě Microsoft. Touto strategií si Microsoft ponechal zadní vrátka pro možnost, že by SCO s operačním systémem Xenix uspělo.\n\nKdyž Microsoft ztratil zájem dokonce i o připravovaný OS/2, bylo jasné, že se jeho strategie začínala ubírat směrem k tvorbě Windows NT, který se stával prioritou společnosti.\n\nV roce 1987, společnost SCO portovala Xenix na procesory 386, 32bitový čip. Xenix 2.3.1 se uvedl zejména podporou i386, SCSI a TCP/IP.\n\nMicrosoft dál používal Xenix vnitřně. V roce 1987 vydal záplatu (patch), která podporovala funkčnost v Unixu od AT&T a tou umožnil firmě AT&T dostat se až ke kódovému základu obou operačních systémů, jak Xenix tak SCO UNIX.\n\nMicrosoft byl vyzván, aby umožnil používání Xenix na Sun Workstation a VAXových minipočítačích.\n\nKoncem 80. let dvacátého století, byl Xenix, podle The Designu a Implementace 4.3BSD UNIXového operačního systému, „pravděpodobně nejrozšířenější verzí Unixového operačního systému, podle počtu strojů na kterých běžel“.\n\nSCO rozšířila Xenix i do SCO UNIX v roce 1989. Mezitím, AT&T dokončila slučování Xenixu, BSD, SunOS a Systemu V do společné stejnojmenné verze s názvem System V Release 4. SCO UNIX byl ještě stále založený na Systemu V Release 3, ale měl většinu rysů z Release 4. Poslední verze Xenixu jako samotného OS byla verze 2.3.4.\n\nTrusted Xenix byla varianta vyvinutá společností Trusted information Systems, která získala Bell - LaPadula model víceúrovňové bezpečnosti a měla víceúrovňové bezpečné rozhraní pro STU - III bezpečnostní komunikační zařízení (těmi jsou, STU - III spojení, která byla vytvořena pro aplikace běžící ve stejné úrovni privilegií, jako klíč uložený v STU - III).\n\nTo bylo ohodnoceno formálními metodami a dosáhlo hodnocení ochrany stupně B2 pod NSAovým Computer System Evaluation Criteria - druhé nejvyšší hodnocení vůbec, které kdy dosavadně ohodnocený operační systém získal.\nVerze 2.0 byla uvolněna v lednu 1991, verze 3.0 v dubnu 1992, a verze 4.0 v září 1993. Ta se ještě užívala přinejmenším do roku 1995.\n\n\n"}
{"id": "214681", "url": "https://cs.wikipedia.org/wiki?curid=214681", "title": "VirtueMart", "text": "VirtueMart\n\nVirtueMart je open source rozšíření (komponenta) pro redakční systém Joomla! a Mambo. Může být provozován jako internetový obchod nebo jako katalog zboží.\n\nJedná se o třetí nejpoužívanější e-commerce systém na světě. Podporuje funkce, jako jsou, dárkové kupony, mnoho platebních bran, více světových měn, multijazyčnost atd. Spolu s komponentami třetích stran pak i export pro Heuréka.cz, Zboží.cz a další. V nejnovější verzi VirtueMart 2 je již i podpora SEO!\n\nVirtueMart používá databázi MySQL a napsán je v jazyce PHP. VirtueMart šířen pod licencí GNU GPL.\n\n"}
{"id": "214687", "url": "https://cs.wikipedia.org/wiki?curid=214687", "title": "Hans Wollschläger", "text": "Hans Wollschläger\n\nHans Wollschläger (17. března 1935, Minden – 19. května 2007, Bamberg) byl německý spisovatel, překladatel, historik a filolog.\n\nNejvíce je znám jako překladatel. Je autorem německého překladu Odyssea od Jamese Joyce a také kompletního díla Edgara Allana Poea (na tomto překladu s ním spolupracoval Arno Schmidt), kromě toho přeložil romány Raymonda Chandlera a Dashiella Hammetta.\n\nByl předsedou Společnosti Karla Maye a byl jedním z vydavatelů kritické edice spisů Karla Maye.\n\nNapsal několik historických knih, mimo jiné historii křížových výprav. Tato kniha má velmi polemický charakter, nicméně obsahuje informace, pocházející z arabských zdrojů, které dříve v němčině nebyly dostupné. Žádná z jeho historických knih nevyšla v češtině.\n\nPůvodně studoval hudbu, napsal také tři symfonie, které ale nikdy nebyly uvedeny na veřejnosti.\n\n"}
{"id": "214691", "url": "https://cs.wikipedia.org/wiki?curid=214691", "title": "Prague InterBank Offered Rate", "text": "Prague InterBank Offered Rate\n\nPrague InterBank Offered Rate (zkráceně PRIBOR) je indikace průměrné sazby, za kterou jsou banky ochotny nabídnout na mezibankovním trhu peníze (likviditu) a ve výsledku tedy odráží hodnotu peněz na trhu.\n\nPRIBOR patří do rodiny tzv. IBORů (InterBank Offered Rates), mezi které patří např. LIBOR v Londýně či EURIBOR v kontinentální Evropě. Jako takový podléhá Nařízení Evropského parlamentu a Rady (EU) 2019/1011, které bývá často označováno jako BMR a které vstoupilo v účinnost k 1. lednu 2018.\n\nSazba PRIBOR vznikla Československu v roce 1992 a byla modelována po vzoru obdobných referenčních sazeb, z nichž některé existují již od 80. let 20. století. Z počátku se stanovovala jak sazba PRIBOR tak i sazba PRIBID, která se však přestala stanovovat od 1. července 2015.\n\nO vznik sazby PRIBOR se zasloužila Státní banka československá (SBČS) která začala sbírat od referenčních bank jejich kotace a z nich stanovovat samotnou sazbu. Po rozpadu Československa se SBČS rozdělila a její roli při výpočtu sazby převzala nově vzniklá Česká národní banka (ČNB). V této době se příspěvky bank sbíraly prostřednictvím faxu, případně telefonu. V dnešní době se pro sbírání dat používá internetové spojení a samotný výpočet provádí automatický kalkulační systém.\n\nČNB prováděla výpočet sazby až doby, než funkci kalulačního agenta (kalkulační agent je instituce která sbírá data, provádí výpočet a zveřejňuje výslednou sazbu) předala ve druhé polovině 90. let společnosti Telerate, kterou v roce 2005 koupila společnost Reuters, která se dále starala o výpočet sazby. ČNB však stále zůstávala administrátorem PRIBORU a to až do doby, kdy tuto funkci předala Financial Markets Association Czech Republic (Czech Forex Club) a to někdy kolem roku 2000. V polovině roku 2017 převzala PRIBOR společnost CFBF, která je od té doby jak administrátorem, tak i kalkulačním agentem.\n\nAdministrátorem PRIBORu společnost CFBF (Czech Financial Benchmark Facility, s.r.o.), se sídlem v Praze, založená podle českého práva, které The Financial Markets Association of the Czech Republic (Czech Forex Club) předal administraci PRIBORu. Společnost CFBF získala 11. prosince 2018 povolení pro činnost administrátora podle Nařízení Evropského parlamentu a Rady (EU) 2019/1011 (BMR), které vstoupilo v účinnost 1. ledna 2018. PRBOR se tak stal jednou z prvních referenčních úrokových sazeb která splňuje všechny regulatorní nároky kladené evropskou regulací BMR.\n\nSazba PRIBOR se stanovuje denně a dosud byla publikována každý pracovní den s jedinou výjímkou srpna 2002, kdy kvůli masivním povodním, které zachvátily Česko, nebyla sazba stanovena ve dnech 13. a 14. srpna.\n\nPRIBOR je v současnosti definován jako \"průměrná úroková sazba, za kterou jsou panelové banky ochotny půjčit nezajištěnou likviditu na českém mezibankovním trhu\". Stanovuje se každý pracovní den v 11:00 hod místního času podle pravidel, která jsou přesně stanovena v tzv, kodexu chování (Code of Conduct) a veřejně dostupná na stránkách administrátora. Podklady pro samotné stanovení sazby jsou každý den dodávány administrátorovi bankami, které jsou součástí tzv. panelu (panel je název pro uskupení bank, které naplnily požadavky stanovené evropskou regulací a administrátorem, a jsou tak oprávněny přispívat k výpočtu sazby PRIBOR). Tyto informace zahrnují především ceny vlastních mezibankovních půjček provedených panelovou bankou, a pokud tyto nebyly uskutečněny, jedná se o odborný odhad těchto cen při použití odborné péče a znalosti trhu. Data, použitá ke stanovení sazby, procházejí několika stupni kontrol předepsaných evropskou regulací, které probíhají jak u přispívajících bank tak i u samotného administrátora.\n\nV současné době k výpočtu sazby PRIBOR přispívá šest bank, kterými jsou: Česká spořitelna, a.s., Československá obchodní banka, a.s., Expobank CZ, Komerční banka a.s., Raiffeisenbank, a.s. a UniCredit Bank Czech Republic and Slovakia, a.s.\n\nPRIBOR poskytuje informace o aktuální hodnotě peněz na trhu, což je důležité jak pro finanční a nefinanční fimy, tak i pro stát, centrální banku a pro občany. PRIBOR je důležitým orientačním bodem pro všechny, kteří chtějí investovat, stejně tak jako pro ty, kteří uvažují o půjčce. Je používán v celé řadě finančních instrumentů, mezi které patří např. standardní derivátové produkty jako FRA či Interest Rate Swaps.\n\nPRIBOR se často používá jako referenční úroková sazba (floating rate) u některých úvěrů,které jsou buď úplně, a nebo z části na sazbu PRIBOR vázané a odvíjí se od ní (úroková sazba se například každý měsíc/tři měsíce/rok mění podle vývoje sazby PRIBOR).\n\nHN ze dne 24.3.2015 přinesly informaci, že nejde o sazbu tržní ani o sazbu skutečných úrokových sazeb, ale o sazbu fiktivní, která proto nekopíruje vývoj trhů. Existuje dokonce podezření, že tzv. referenční banky se sazbou manipulují, aby neklesla na hodnotu blízkou nule a bankám tak výrazně nepoklesly výnosy z úvěrů, jejichž sazba je na PRIBOR navázaná. \"V praxi proces stanovování mezibankovní sazby vypadá tak, že šest bank (Česká spořitelna, ČSOB, KB, UniCredit Bank, Raiffeisenbank a Expobank) pošle každý den svůj odhad agentuře Reuters. Ta z čísel spočítá průměr. Právě tato hodnota pak tvoří pohyblivou část celkového úroku typického firemního úvěru či nefixované hypotéky – a to u všech bank na českém trhu. Dnešní praxi ministerstvo financí kritizuje, nemá však příliš možností, jak zasáhnout. Problém se sazbou PRIBOR, od jejíž výše se odvíjejí splátky úvěrů v hodnotě stovek miliard korun, spočívá v tom, že si ji banky stanovují samy a nikdo je účinně nekontroluje.\" Od tvorby sazby se podle deníku HN distancovala Česká spořitelna a následně Česká národní banka. Následně ČNB vydala Uřední sdělení ČESKÉ NÁRODNÍ BANKY č. 3/2015 ze dne 1. dubna 2015 o vydání páté verze Pravidel pro referenční banky a výpočet (fixing) referenčních úrokových sazeb PRIBOR, kde od 1. 7. 2015 přenesla větší díl odpvědnosti na samotné banky, nicméně stále tuto sazbu sama zveřenuje na svých stránkách jako oficiální a mezibankovní a dále určuje, že kalkulantem je pověřená organizace soukromým sdružením The Financial Markets Association of the Czech Republic (A.C.I.) a kotace není odvozena jen od oznámení od uskutečněných obchodech ale i odhadu bez toho, že by stanovala nějakou nezávislou kontrolu takového oznámení nebo odhadu. Banky ani nejsou povinny sdělovat, co je průměr ze skutečných obchodů a co pouhý odhad a jak byl stanoven. Nadále je také možné dodaná čísla referenčních bank bez vysvětlení a publicity měnit.. Navíc bez ohledu na textaci sdělení ČNB způsob výpočtu hodnot referenčních sazeb PRIBOR dle pravidel může měnit Czech Forex Club po konzultaci s Českou národní bankou, referenčními bankami a kalkulačním agentem. Podle článku navíc poklesl seznam referenčních bank na polovinu z důvodu skandálu při stanovování LIBORu. ČNB sdělila ohledně PRIBORu, že o objektivnosti takového postupu se centrální banka bavit nechce. „\"Tyto sazby nejsou produktem České národní banky, proto nevidíme důvod k jejich komentování\"“.\n\nMinisterstvo financí podle agentury REUTERS požádalo dne 10. dubna 2015 Českou národní banku o vyšetření možné manipulace s pražskou mezibankovní sazbou PRIBOR. Informovala o tom agentura Reuters s odvoláním na dopis, který ministerstvo bance poslalo. Náměstek ministra financí Martin Pros podle Reuters v dopise adresovaném guvernérovi ČNB Miroslavu Singerovi hovoří o znepokojivých zprávách ohledně sazby PRIBOR, z nichž nejzávažnější prý zahrnuje rovněž obavy z manipulace.\n\nRaiffeisenbank potvrdila, že byla na odchodu ze skupiny 6 bank pro výpočet sazby PRIBOR. Před krizí ke tvorbě sazby přispívalo 12 finančních ústavů.\n\nNařízení Evropského parlamentu a Rady (EU) 2019/1011 , obvykle označováno jako BMR, má za cíl učinit finanční referenční sazby více transparentními a robustními a zárověň sjednotit pravidla, kterými mají referenční sazby v Evropské Unii podléhat. Tato regulace má mimo jiné zamezit možnosti případné manipulace se sazbami (která byla ústředním tématem skandálu ohledně londýnského LIBORu) a měla by zajistit, že výše sazby bude odpovídat skutečným tržním podmínkám.\n\nPodle této regulace je na území EU povoleno používání pouze těch referenčních úrokových sazeb, které jsou poskytovány schváleným administrátorem podle BMR. Referenční úroková hodnota, která nebude splňovat tuto podmínku nejpozději k 31. prosinci 2019, tak nebude moci být používána institucemi dohlíženými na území EU.\n\nPRIBOR jako jedna z prvních referenčních úrokových sazeb v Evropské Unii splňuje podmínky kladené regulací a je spravována administrátorem autorizovaným podle BMR.\n\n"}
{"id": "214694", "url": "https://cs.wikipedia.org/wiki?curid=214694", "title": "ROMing", "text": "ROMing\n\nROMing je česko-rumunsko-slovenský film z roku 2007 natočený režisérem Jiřím Vejdělekem. Film byl podpořen Státním fondem České republiky pro podporu a rozvoj české kinematografie.\n\nFilm je o putování tří Romů ze severu Čech na Slovensko, protože Roman (Marián Labuda) slíbil svému starému příteli, že až jejich děti dospějí, Romanův syn Jura (Vítězslav Holub) si vezme jeho dceru Ivetku (Emilya Gulyevová). Poté co obě děti dospějí, Roman oznámí Jurovi tuto pro něj novinu. Jura samozřejmě nesouhlasí, protože studuje na vysoké škole a má přítelkyni, avšak nechá se přesvědčit, takže se Roman, Jura a rodinný přítel Stano (Bolek Polívka) vydávají na neobyčejnou cestu. Ve filmu se mísí několik rovin: příběh jejich putování, vyprávění o útrapách chudého romského krále Somáliho, které zapisuje nezaměstnaný Roman, a konečně popis vybájeného putování malého ptáčka vycházející z tradičních romských pohádek.\n\n"}
{"id": "214700", "url": "https://cs.wikipedia.org/wiki?curid=214700", "title": "Simple Authentication and Security Layer", "text": "Simple Authentication and Security Layer\n\nSimple Authentication and Security Layer (SASL) je obecná metoda pro přidávání nebo zlepšování ověřování v protokolech klient/server. Jeho hlavním účelem je ověřování klientů na serverech. Když nastavujete SASL, musíte se rozhodnout pro \"ověřovací mechanismus\", pro výměnu ověřovacích informací (obvykle označené jako \"přihlašovací údaje\") a \"ověřovací systém\" pro uložení informací o uživatelích. Ověřovací mechanismus SASL řídí výzvy a odpovědi mezi klientem a serverem a to, jak by měly být kódovány při přenosu. Ověřovací systém označuje to, jak server ukládá a ověřuje data.\n\nKlient i server se musí dohodnout na mechanismu ověřování, který budou používat. Např.:\n\nKdyž se klient připojuje k poštovnímu serveru, server typicky vypisuje všechny mechanismy hesla, které podporuje, v pořadí jejich upřednostňování. Klient zkouší první, který podporuje. Pokud se připojení nepodaří, může být nastaven tak, aby se pokusil použít další mechanismus, dokud se ověření nepodaří. Pokud se klient a server nemohou úspěšně shodnout na společném mechanismu, ověření selže.\n\nJakmile se server a klient dohodnou na mechanismu, začne ověřovací proces skládající se z jedné nebo více výzev a odpovědi, které jsou určovány dohodnutým mechanismem. Protokol také udává, jak mají být tyto výměny kódovány.\n"}
{"id": "214701", "url": "https://cs.wikipedia.org/wiki?curid=214701", "title": "László Rajk", "text": "László Rajk\n\nLászló Rajk (8. května 1909, Székelyudvarhely – 15. října 1949, Budapešť) byl maďarský ministr vnitra a zahraničních věcí, odsouzený ve vykonstruovaném procesu k trestu smrti a popraven.\n\nLászló Rajk se narodil v roce 1909 v sedmihradském Székelyudvarhely (dnes Odorheiu Secuiesc, Rumunsko). Do komunistické strany vstoupil v mladém věku; za svoje politické názory byl vyloučen z university. Bojoval ve španělské občanské válce a po porážce republikánů byl internovaný ve Francii do roku 1941, kdy se pak vrátil do Maďarska. Stal se tajemníkem ilegální komunistické strany. V prosinci 1944 byl zatčen, ale před popravou ho zachránil jeho bratr Endre. V roce 1946 byl Rajk ustanoven ministrem vnitra a založil státní bezpečnostní organizaci ÁVO (později ÁVH). Od srpna 1948 byl ministrem zahraničních věcí. Po roztržce mezi SSSR a Titovou Jugoslávií byl Rajk 30. května 1949 zatčen.\n\nV procesu se sedmi dalšími, který byl inscenován sovětskými poradci Lichačovem a Makarovem vyslanými do Maďarska Stalinem, byl László Rajk obviněn jako titoista, zrádce a špión, který chtěl nastolit v Maďarsku kapitalistický systém. Proces se konal od 16. září do 24. září, 1949 ve velké hale budovy odboru kovodělníků v Budapešti. Rajk učinil doznání ve smyslu obžaloby, poté, co jej zmínění poradci před procesem přesvědčili, že dostane jen mírný trest. Navzdory tomu Rajk spolu s obviněnými Dr. Tiborem Szönyim a Andrásem Szalaiem byli odsouzeni k smrti.\n\nDalší podobné inscenované procesy s \"titoisty\" a \"buržoazními nacionalisty\" podle přímých instrukcí sovětských poradců pokračovaly v Bulharsku s Trajčo Kostovem (1949), v Polsku s Władysławem Gomułkou a v Československu s Gustávem Husákem (1954) a Rudolfem Slánským (1952).\n\n\nV březnu 1956 byl Rajk rehabilitován a 6. října 1956 znovu pohřben spolu se svými dvěma společníky, kteří byli odsouzeni k smrti. Tato událost byla protestem proti vládě Mátyáse Rákosiho a vedla k Maďarskému povstání, které začalo 23. října 1956.\n\n\n\n"}
{"id": "214710", "url": "https://cs.wikipedia.org/wiki?curid=214710", "title": "Ploštěnka mléčná", "text": "Ploštěnka mléčná\n\nPloštěnka mléčná (\"Dendrocoelum lacteum\") je drobný vodní bezobratlý ploštěnec z podkmene ploštěnky.\n\nMá ploché mléčně tělo s prosvítajícím rozvětveným střevem, je dlouhý asi 1 cm. Potravu přijímá a nestrávené zbytky odstraňuje jediným otvorem uprostřed těla. Má velkou regenerační schopnost (tj. schopnost nahrazovat poškozené části těla). Živí se drobnými organismy a řasami. Samy jsou ale potravou ryb a dalších větších organismů. Pohybuje se pomocí svalového vaku pod pokožkou.\n\nV přední části těla se nacházejí hmatové laloky. Má jednoduchou vylučovací soustavu (protonefridie), která se stává z plaménkových buněk. Nervová soustava je provazcovitá. V přední části těla se nacházejí oční skvrny - primitivní orgán zraku.\nDýchá celým povrchem těla\n\nŽije ve stojatých vodách, např. v jezerech, ale i v pomalejších řekách a potocích, pod spadanou kůrou, kameny a mezi rostlinami. Snáší i teplejší a více znečištěné vody.\n"}
{"id": "214719", "url": "https://cs.wikipedia.org/wiki?curid=214719", "title": "Lišáci", "text": "Lišáci\n\nLišáci byl mužský vokální kvartet působící ve 40. a 50. letech 20. století.\n\nPůvodně vznikl v trampské osadě, po které nesl i svůj název. Kvartet spolupracoval s tehdejšími významnými\nswingovými orchestry jako byl orchestr Karla Vlacha, Melody Boys R. A. Dvorského, orchestr S. E. Nováčka.\n\nNazpívali např. vokály k písni \"Slunečnice\" v českém filmu \"Hotel Modrá hvězda\".\n\nPo roce 1948 měli omezenou možnost vystupování.\n\n\n\n"}
{"id": "214722", "url": "https://cs.wikipedia.org/wiki?curid=214722", "title": "Trolejbusová doprava v Gmündu", "text": "Trolejbusová doprava v Gmündu\n\nČeské Velenice a Gmünd, dnes souměstí na česko-rakouském pomezí (v době existence provozu pouze dolnorakouský Gmünd), provozovaly v minulosti malou trolejbusovou síť.\n\nO trolejbusech se ve městě Gmünd začalo uvažovat kvůli velké vzdálenosti železničního nádraží (umístěno v předměstské části Cmunt, dnes České Velenice) od centra města (dnešní rakouská část). Náklady na tramvajovou dopravu byly pro město příliš vysoké, a tak byla v roce 1906 schválena výstavba trolejbusové tratě.\n\nTrolejbusy poprvé vyjely s cestujícími 16. července 1907, ale zkušební jízdy začaly již od 9. července. Provoz v Gmündu, respektive v Českých Velenicích (které vznikly až v roce 1922), se tak stal prvním trolejbusovým provozem na území dnešního Česka.\n\nJediná trať vedla od železničního nádraží přes \"Litschauer Strasse\" k radnici na náměstí, kde se také nacházela vozovna. Úsek měl délku 2,2 km a největší stoupání bylo 40 promile. Napájení bylo zvoleno stejnosměrné s napětím 440 V.\n\nJiž v roce 1909 byla trolejbusová trať na pozdějším českém území přeložena v koncovém úseku k nově vybudovanému nádraží. Délka se tak prodloužila na 3,3 km.\n\nZ důvodů vysokých nákladů a nutnosti oprav byl provoz v roce 1916 zrušen a vozidla byla odprodána soukromému majiteli.\n\nV první polovině druhého desetiletí 21. století byl zpracován projekt na stavbu tratě v českovelenickém parku, kde měla jezdit replika původního trolejbusu. Na vozidlo byla v roce 2014 zahájena veřejná sbírka a v roce 2016 byl vůz dokončen.\n\nOd zahájení do ukončení provozu zde působily 2 vozy Daimler-Stoll, z nichž jeden měl zmenšený prostor pro cestující a byl vybaven oddílem pro přepravu pošty.\n\n"}
{"id": "214723", "url": "https://cs.wikipedia.org/wiki?curid=214723", "title": "Lagrangeova věta", "text": "Lagrangeova věta\n\nLagrangeova věta je název několika různých matematických tvrzení pojmenovaných po Josephu Louisovi Lagrangeovi:\n"}
{"id": "214725", "url": "https://cs.wikipedia.org/wiki?curid=214725", "title": "Partenogeneze", "text": "Partenogeneze\n\nPartenogeneze (také samobřezost nebo pannobřezost) znamená vývin nového jedince ze samičího vajíčka neoplozeného samčí pohlavní buňkou. Je principiálně podobná u rostlin i u živočichů, ale u rostlin se spíše označuje jako apomixie.\n\nPartenogeneze nemusí být jediná možnost rozmnožování u daného druhu, ačkoliv např. u pijavenek tomu tak je. Mšice se tedy například mohou rozmnožovat obyčejně (do horších podmínek je třeba genetická různorodost), ale za dobrých podmínek v létě se množí partenogeneticky (genetické vady se však mohou přenést na potomky). Včelí trubec se rodí z neoplozeného vajíčka (buď královny nebo z vajíčka trubčic, dělnic, které jsou schopné klást vajíčka, vždy neoplozená).\n\nU obratlovců není partenogeneze příliš častá. Byla však popsána např. u dvou druhů žraloků. Jeden z mála partenogenetických hadů je slepák květinový, partenogeneze byla prokázána i u hroznýše královského. Varan komodský se rovněž může rozmnožovat partenogeneticky.\n\nU savců se partenogeneze přirozeně zřejmě nevyskytuje. Je však možné vytvořit embryo partenogenetické myši uměle, a to fúzí dvou jader ze samičích pohlavních buněk (oocytů). Pokud je změněna exprese několika genů ovládajících imprinting, tyto myši dokonce dožijí až do dospělosti a jsou plně plodné.\n\nU hmyzu se takto rozmnožuje např. kobylka sága, cvrčík mravenčí nebo \"Micromalthus debilis\".\n\n\n"}
{"id": "214728", "url": "https://cs.wikipedia.org/wiki?curid=214728", "title": "Ján Sinapius-Horčička mladší", "text": "Ján Sinapius-Horčička mladší\n\nJán Sinapius-Horčička mladší (11. září 1657 v Liptovské Teplé - 5. října 1725 v Lehnici), známý též jako Johann Sinapio, byl slezský pedagog, heraldik a spisovatel slovenského původu. Psal německy a latinsky.\n\nByl synem Daniela Sinapia-Horčičky. Působil na gymnáziích v Olešnici a v Lehnici.\n\nJeho nejvýznamnějším dílem je heraldicko-genealogický spis \"Kuriositäten des schlesischer Adels\" (1720). Napsal také knihu o olešnickém knížectví \"Olsnographia\" (1707).\n\n"}
{"id": "214732", "url": "https://cs.wikipedia.org/wiki?curid=214732", "title": "Sociální patologie", "text": "Sociální patologie\n\nSociální patologie (\"z řec. pathos, utrpení, choroba\") je souhrnné označení pro nezdravé, abnormální a obecně nežádoucí společenské jevy, tzn. společensky nebezpečné, negativně sankciované formy deviantního chování, které není v souladu s morálními, sociálními či právními normami společnosti. Sociální patologii lze chápat jako označení jednoho z předmětů studia sociologie. Zabývá se rozborem příčin a faktorů, které vedou ke vzniku sociálně patologických jevů, a v některých případech dokonce stanovuje preventivní a korektivní postupy. Zabývá se tedy zákonitostmi takových projevů chování, jež společnost hodnotí jako nežádoucí a snaží se o jejich eliminaci.\n\nV současné době bývá pojem sociální patologie někdy nahrazován pojmem sociální deviace, tyto pojmy však nelze zaměňovat. Sociální deviace je širší pojem, který zahrnuje i odchylky od normy, které nejsou pro společnost nebo jednotlivce negativní.\n\nAutorem pojmu je britský sociolog a filosof Herbert Spencer.\n\nKe konceptu sociální patologie se úzce váže pojem norma. Jejím porušením totiž vznikají jevy, jež do tohoto předmětu studia řadíme a jimiž se zabývá. Norma je pravidlo, které reguluje chování člověka v každé společnosti a vytváří tak sociální řád. Definuje určité způsoby chování v daném kontextu jako přiměřené a jiné jako nepřijatelné. Normy jsou buď nepsané, a tudíž je nelze sankcionovat (vhodné oblečení do divadla), nebo jsou psané a podle práva vymahatelné (vražda je trestným činem). Každá sociální norma není a ani nemůže být dodržována stejným způsobem. Podoba normy závisí na místě (jiné normy jsou v Evropě a jiné zase v arabských zemích), na čase (jiné normy byly ve středověku a jiné jsou dnes). Normy jsou tedy dynamické. Tato obtížnost definování normality způsobuje obtížnost vymezování patologického chování. V každé společnosti ale existuje nepsaný toleranční limit, jakási míra variability snášenlivosti k chování a dodržování norem druhými jednotlivci. Překročení limitu můžeme vnímat jako odchýlení od normy.\n\nKe zkoumání patologických jevů je nutné vymezení dalších souvisejících pojmů. Deviace je kterákoliv odchylka od normální struktury nebo funkce a můžeme ji pozorovat u jakéhokoliv jevu v přírodě či společnosti. Pojem deviace je na rozdíl od patologie hodnotově a emocionálně neutrální. Sociální deviace je porušení či odchýlení od některé sociální normy chování, nerespektování požadavků, které na individuum nebo skupinu klade určitá norma. Deviace se obecně vyskytuje ve všech společnostech.\n\nDeviace (tzn. odchylka) může být:\n\n- Negativní: alkoholismus, drogová závislost, týrání, vandalismus aj.\n\n- Pozitivní: přehnané dodržování etikety, abstinence aj.\n\nKoncepce tzv. objektivní deviace je způsob určování deviantního chování. Rozhodující kritérium je porušení normy, dále však sleduje a zdůrazňuje splnění dalších podmínek a to zejména:\n\nHerbert Spencer je britský filosof a sociální teoretik, zastánce tzv. \"„organistického proudu“\" pohledu na společnost, výrazně ovlivnil formování sociální patologie jako samostatné disciplíny. Spencerova koncepce klade důraz na podobnost rysů lidské společnosti a biologického organismu. Spencer jako jeden z prvních přišel s tezí, že podobně jako příroda prochází biologickou evolucí, společnost se vyvíjí tzv. sociální revolucí. Hledal také paralelu mezi klasickým onemocněním (patologií biologickou) a chorobou sociální. Podle Spencera jsou sociálními chorobami nejohroženější lidé, kteří se nedokážou dobře adaptovat ve strukturální diferenciaci společnosti. Odtud vyplývá jeho princip „přežití nejpřizpůsobivějšího“.\n\nSociální patologii se později věnoval i významný francouzský sociolog Émile Durkheim. Podle Durkheima nejsou činy lidí tvořeny jen jednáním, které vždy odpovídá společenskému řádu. Říká, že každý čin se dělí z hlediska „žádoucnosti“ na dvě kategorie: na činy normální a patologické. „Žádoucnost“ podle Durkheima nemůžeme předem stanovit, protože činy, které se nám zdají být normální – žádoucí – mohou za jistých okolností být patologickými a naopak. Kritérium normality se podle Durkheima stanoví podle průměrného jedince.\n\nDurkheim tedy považoval sociální patologii za vědu o chorobných a nepříznivých skutečnostech, činech a způsobech chování, jež se odchylují od stanovených norem dané společnosti, ale zároveň se stávají její organickou součástí.\n\nÉ. Durkheim zavedl do sociologické teorie pojem anomie. Anomie (z řec. nomos= zákon; anomie= bezzákonnost) je stav společnosti, ve kterém přestávají platiti zákony, a to ve smyslu nejen právním, ale i morálním. Ve své původní teorii hovoří o turbulentních sociálních změnách moderního světa, jež mají za následek hroucení tradičních hodnot, norem a jejich systému. To vyvolává chaos a značné sociální problémy, které Durkheim spojoval s anomií – pocity nezařazenosti a bezradnosti. Tento stav vede k nejistotě a následně i k patologickému jednání. Svou teorii rozvinul na příkladu sebevraždy v díle Sebevražda: Sociologická studie z roku 1897.\n\nPředmětem zkoumání sociální patologie je problematika sociálně patologických jevů. Jedná se o variabilní škálu jevů, které vnímáme jako nechtěné, nežádoucí nebo až nepřijatelné. Každý takový jev má svoji míru společenské nebezpečnosti.\n\nNa základě předmětu zkoumání lze sociální patologii rozdělit na jednotlivé okruhy, jež zahrnují specifické znaky:\n\nZávislosti – (alkohol, drogy, počítače, mobilní telefony, workoholismus)\nAgresivita – Způsob chování jedince za účelem ublížení jinému jedinci, organismu či poškození nějakého předmětu. Agrese může mít různé příčiny stejně jako různé cíle. \nKriminalita a delikvence (krádeže, vraždy, znásilnění) – Kriminalita je souhrn trestných činů, které se ve společnosti vyskytly a vyskytují.\n\nSexuální aberace (= odchylky) (pedofilie, nekrofilie, zoofilie, hypersexualita, voyerismus) Sexuální aberace jsou odchylky od normálního sexuálního života. Rozlišují se dvě skupiny, podle toho, zda se jedná a poruchy sexuální orientace (pedofilie, nekrofilie, zoofilie) či poruchy sexuálního chování (nymfomanie, sadismus).\n\nProstituce\n\nPoruchy chování zapříčiněné duševní poruchou\n\nDysfunkce a afunkce rodiny – V těchto případech dochází k porušení či úplnému vymizení  základních funkcí rodiny.  Děti jsou často vystaveny týrání, zanedbávání či zneužívání, jež vede k psychickým problému, pocitům ztráty bezpečnosti či neschopnosti začlenit se do běžného života.\n\nSpeciální kapitolou jsou pak sociálně patologické jevy dětí a mladistvých, u kterých hraje velkou roli právě vliv rodiny. Nejčastějšími poruchami chování u této skupiny společnosti jsou například záškoláctví, lhaní (konfabulismus) či šikana jako speciální typ agrese.\n\nNa příčiny sociálně patologického chování lze nahlížet z různých hledisek a existuje řada teoretických přístupů, které se pokoušejí vysvětlit danou problematiku. Obecně se definují tři ústřední teoretické směry, které zahrnují mnoho dílčích teorií.\n\nTři hlavní teoretické směry:\n\n1. biologicko-psychologická teorie\n\n2. sociálně psychologická teorie\n\n3. sociologická teorie \n\nVětšina představitelů tohoto směru spatřovala příčiny sociálně patologického chování zejména ve vrozených faktorech u daných osob a hledali je zejména v určitých fyziologických zvláštnostech tvaru lebky, těla atd.\n\nPřední představitel tohoto pojetí byl italský psychiatr Cesare Lombroso, který představil hlavní myšlenku ve svém díle „Člověk zločinný ve vztahu k antropologii, právní vědě a psychiatrii“ (vydáno 1876), že člověk se zločincem nestane, ale rodí. Teorie je též známá pod pojmem „criminal man“ (rozený zločinec). Cesare Lambroso vytvořil typologii zločince a podle tvaru těla člověka rozlišoval, k jakému typu trestné činnosti zkoumaný inklinuje (např. hrbatý člověk má sklon k falšování a žhářství; vrazi bývají lidé, kteří mají úzké rty, dlouhé uši, velké špičáky a často šilhají).  Teorie rozeného zločince byla později vyvrácena, hlavním argumentem byla přítomnost více faktorů (psychosociálních vlivů).\n\nPříznivci této teorie považují některé psychické poruchy a abnormality za příčiny sociálně patologického chování a shledávají souvislost kriminality s určitými typy osobnosti. U této teorie je již patrná přítomnost většího počtu faktorů.\n\nNěmecký psychiatr Hans Jürgen Eysenck představil teorii příčin kriminálního jednání, která pojednává o vztahu struktury osobnosti a sociálního učení. Extrovertní a neurotický jedinec má nižší schopnost sociálního učení. Z hlediska norem je socializace u těchto jedinců nedostatečná, proto mají sklony ji neuznávat. \n\nAmerický psychiatr C. Robert Cloninger se zabýval problematikou specifických reakcí subjektů na podněty z hlediska odlišnosti rysů osobnosti mezi danými jedinci. Tuto koncepci pojmenoval jako tzv. multidimenzionální teorii osobnosti. Do této teorie se řadí:\n\nOproti předchozím teoriím, které se soustředí na roli individua, sociologická teorie se zaměřuje na porušování sociálních norem v kontextu celé společnosti.  Sociologické zkoumání řeší dva základní problémy – proč k sociální patologii došlo a proč jsou určité způsoby chování a projevy pro společnost nepřijatelné. Hlavní příčinu vzniku patologického jevu sociologická teorie shledává v prostředí, ve kterém daný jedinec žije.\n\nTato teorie je spojena s přesvědčením, že sociální patologie je důsledkem začleňování jedince do určité subkulturní skupiny. Primární přenos se šíří procesem socializace a sociálního učení. I přestože se chování jedince v dané skupině považuje za normální, pro většinu populace je nepřijatelné.\n\nZákladní myšlenkou této teorie je, že v každé společnosti nastane situace, na kterou určitá část populace reaguje způsobem, který se odchyluje od normy (je nepřípustný).\n\nEtiketizační teorie tvrdí, že sociální patologie není odrazem objektivní charakteristiky lidského jednání, ale vlastnost (proces nálepkování), kterou jedinci připsali druzí. Tomuto fenoménu věnoval pozornost sociolog Erving Goffman (např. v knize s názvem Asylums vydané v roce 1961, a Stigma vydané v roce 1963, česky 2003), který zdůrazňuje význam interakce, vztah jedince a institucí, hraní a distance od role. Tento přístup má výrazný etický rozměr.\n\nTeorie vychází z předpokladu, že porušování norem je atraktivní a výhodné. Tato teorie si klade základní otázku „proč to ostatní nedělají“. Odpovědí je přítomnost a silný tlak institucí sociální kontroly, který je spojen se sníženým počtem jedinců se sociálně patologickým chováním. Naopak absence sociální kontroly souvisí s větším výskytem patologického jednání. \n\nPrevence je považována za nejefektivnější formu boje proti sociálně patologickým jevům. Podílí se na ní lékaři, psychologové, pedagogové, sociologové a organizátoři veřejného života.\n\nPrimární prevence sociální patologie se soustředí na celou společnost a jejím cílem je předcházet sociálně patologickému chování a vést ke zdravému životnímu stylu.\n\nPrimární prevence se dělí na specifickou, zaměřující se přímo na určitý sociálně patologický jev, a nespecifickou, která obecně podporuje zdravý životný styl a zdravé sociální chování. K primární prevenci jsou důležité zájmové, sportovní aktivity ve volném čase nebo například přednášky a besedy.\n\nVe školství k primární prevenci slouží tzv. Minimální preventivní program, který si každé školské zařízení vytváří samo. Je to komplexní program aktivit a spadá pod něj vzdělávání žáků v rámci vyučování, ale stejně tak i školní nabídka volnočasových aktivit.\n\nSekundární prevence je určena ohroženým jedincům či funguje jako včasná intervence. Pod sekundární prevenci spadají především linky důvěry, krizová centra či psychologické poradny. Tyto instituce mají poskytnout psychologickou péči, poradenství či krizovou intervenci.\n\nTerciární prevence se zabývá jedinci, u kterých se již sociálně patologický jev rozšířil, a má předejít dalším škodám, popřípadě opakovanému propuknutí jevu. Terciární prevenci sociální patologie poskytují psychiatrické ústavy nebo léčebny závislostí.\n\n\nDestruktivní chování (behavioral sink) v moderních společnostech - několik příkladů\n"}
{"id": "214736", "url": "https://cs.wikipedia.org/wiki?curid=214736", "title": "Michelangelo (planetka)", "text": "Michelangelo (planetka)\n\n(3001) Michelangelo je malá planetka z hlavního pásu planetek. Objevil ji Edward L. G. Bowell 24. ledna 1982. Jmenuje se podle Michelangela Buonarrotiho, italského renesančního umělce. Její průměr je přibližně 44 km.\n\n\n"}
{"id": "214737", "url": "https://cs.wikipedia.org/wiki?curid=214737", "title": "Edward L. G. Bowell", "text": "Edward L. G. Bowell\n\nEdward L. G. Bowell (nebo Ted Bowell) (* 1943, Londýn) je americký astronom, vedoucím výzkumníkem programu Lowell Observatory Near-Earth-Object Search (LONEOS) a spoluobjevitel periodické komety 140P/Bowell-Skiff a neperiodické komety C/1980 E1. Objevil velké množství planetek, nejen v rámci projektu LONEOS, ale i před jeho začátkem.\n\n"}
{"id": "214740", "url": "https://cs.wikipedia.org/wiki?curid=214740", "title": "Kihnu", "text": "Kihnu\n\nKihnu (švédsky \"Kynö\", německy \"Kühnö\") je jeden z estonských ostrovů v Rižském zálivu. Nachází se přibližně 12 km jihozápadně od Tõstamaaského poloostrova při západním okraji Pernavského zálivu. Zeměpisné souřadnice středu ostrova jsou 58° 07' 48\" severní šířky a 23° 59' 24\" východní délky.\n\nOstrov má rozlohu 16,38 km², což ho činí sedmým největším ostrovem v Estonsku, a zvedá se nad mořskou hladinu do výše 8 m.\n\n\n"}
{"id": "214741", "url": "https://cs.wikipedia.org/wiki?curid=214741", "title": "Astraea (planetka)", "text": "Astraea (planetka)\n\n(5) Astraea je velká planetka v hlavním pásu planetek. Byla to pátá objevená planetka. Objevil ji 8. prosince 1845 Karl Ludwig Hencke.\n\n\n"}
{"id": "214742", "url": "https://cs.wikipedia.org/wiki?curid=214742", "title": "Ruby on Rails", "text": "Ruby on Rails\n\nRuby on Rails je framework pro vývoj webových aplikací napojených na databázi, používající architekturu model-view-controller. Vytvořil jej dánský programátor David Heinemeier Hansson při práci na projektu Basecamp.\n\nVše v Rails je založeno na jazyce Ruby. Na jazyce Ruby je založen Ajax v šablonách (\"view\"), odpovědi v \"controllerech\" i architektura aplikace v \"modelech\" obalujících databázi. Ke spuštění aplikace je třeba jen databáze.\n\nMezi základní princip Rails patří \"Konvence má přednost před konfigurací\", tedy že programátor konfiguruje pouze ty části aplikace, které se liší od běžného nastavení. Vytvoří-li tedy např. model \"Person\", aplikace bude data automaticky hledat v tabulce \"people\". Chce-li, aby aplikace načítala data z tabulky \"staff\", musí tak učinit výslovně.\n\nRails jsou postaveny na bázi architektury model-view-controller, která odděluje části aplikace zodpovědné za čtení a ukládání dat včetně manipulace s nimi (\"model\"), za zobrazení grafického rozhraní aplikace (\"view\") a za část přijímající vstupy od uživatele a řídící zobrazení dat na výstupu (\"controller\").\n\n\n"}
{"id": "214744", "url": "https://cs.wikipedia.org/wiki?curid=214744", "title": "Džankoj", "text": "Džankoj\n\nDžankoj (ukrajinsky a rusky Джанкой, krymskotatarsky a v dalších turkických jazycích \"Canköy\") je město na severu Krymského poloostrova, sporného území považovaného za část Ukrajiny, ale ovládaného od Krymské krize Ruskem. Název je odvozen z krymskotatarského \"Can\" (jaro) a \"Köy\" (vesnice). Sídlo vzniklo na počátku 19. století, růst začalo až s příchodem železnice, která je zde vedle průmyslu hlavním zdrojem obživy. Džankoj je hlavním železničním uzlem celého poloostrova: kříží se zde dvoukolejná elektrifikovaná trať Moskva – Charkov – Záporoží – Džankoj – Simferopol – Sevastopol a jednokolejná trať Mykolajiv – Cherson – Džankoj – Feodosija/Kerč. Roku 2006 zde žilo 40 000 obyvatel (převážně Rusů), což je o více než pětinu méně oproti roku 1989. Město je spravováno Džankojskou městskou radou, sídlí zde též Džankojský rajón.\n\nMěsto proslavila židovská budovatelská píseň \"Džankoje\" (\"Hej Džankoje\", \"Az men fort kajn Sevastopol\"). Její text (v jazyce jidiš) oslavuje krymské Židy jako pracovité sovětské občany zapojené do práce v socialistickém zemědělství. Pochází pravděpodobně ze 20. či 30. let 20. století a stala se populární i v USA, Kanadě i jinde na Západě a lze ji nalézt v repertoáru amerických The Klezmatics, německých Kasbek Ensemble či českých Trombenik aj.\n\n"}
{"id": "214745", "url": "https://cs.wikipedia.org/wiki?curid=214745", "title": "Karl Ludwig Hencke", "text": "Karl Ludwig Hencke\n\nKarl Ludwig Hencke (8. března 1793, Driesen – 21. září 1866, Marienwerder) byl německý astronom. Objevil dvě planetky, 5 Astraea a 6 Hebe. Na jeho počest byla pojmenována planetka 2005 Hencke.\n"}
{"id": "214746", "url": "https://cs.wikipedia.org/wiki?curid=214746", "title": "Carlisle (Anglie)", "text": "Carlisle (Anglie)\n\nCarlisle (výslovnost /kɑrˈlaɪl/) je město na severozápadě Anglie, jde o největší sídlo na území hrabství Cumbria. Nachází se 16 kilometrů od hranic se Skotskem. Je součástí nemetropolitního obvodu \"City of Carlisle\" a je administrativním centrem tohoto celku i Cumbrie. Je také hlavním městem tradičního hrabství Cumberland. Podle výsledků sčítání obyvatel z roku 2001 mělo město 71 773 obyvatel a ve zbývající části obvodu žilo asi 100 000 obyvatel.\n\nCarlisle se vyznačuje kompaktním historickým centrem s hradem, muzeem, katedrálou a částečně zachovanými hradbami. Pozornost si zaslouží i věž původního soudního dvora nebo tvrze, která nyní slouží jako kanceláře Rady hrabství Cumbrie.\n\nOkolo roku 72 vybudovali v Carlisle Římané dřevěné opevnění. Poté co bylo asi roku 104 zbořeno, byla vybudována druhá dřevěná tvrz. Roku 165 bylo toto opevnění nahrazeno kamenným. Římané nazývali tuto osadu, jak vyplývá z římské destičky nedávno objevené při vykopávkách ve městě, \"Luguvalium\". Toto jméno se dá přeložit z latiny jako \"Lugusova pevnost\". V dokumentech z 11. a 12. století je používán název \"Caer Llewelyn\" (Llewelynův hrad). Luel a jeho varianty je velšské osobní jméno.\n\nVzhledem k tomu, že Carlisle bylo po nějaký čas posledním anglickým městem u skotských hranic a později posledním skotským městem u anglických hranic v dobách kdy byla tato království samostatná, bylo významným vojenským centrem a Carliský hrad je stále relativně zachovalý. Byl vybudován v roce 1092 za vlády Viléma II. a byla v něm vězněna i Marie Stuartovna.\n\nV prosinci 1745 jakobitský pretendent Karel Eduard Stuart obsadil město po obléhání. V době ústupu Karlových jakobitů v roce 1746 nařídil, aby se Manchesterský pluk přesunul do Carlisle a \"„pokračoval v držení alespoň jednoho anglického města“\", avšak britské vojsko pod vedením vévody z Cumberlandu město záhy obsadilo. V současné době zde stále sídlí královský pohraniční pluk.\n\nV roce 1916 v době první světové války převzala vláda správu všech místních hospod a hlavního pivovaru z důvodu rozšířeného opilství mezi místními dělníky. Tento experiment se znárodněním pivovarnického odvětví, známý jako \" Carlisle Board of Control\" a později \" Carlisle & District State Management Scheme\", trval až do roku 1971.\n\nTullie House Museum vystavuje exponáty z této příhraniční oblasti, včetně materiálů o Hadriánově valu, obranné zdi postavené Římany, jejíž část vede obvodem \"Stanwix\", a mnoho ukázek římské architektury. V tomto muzeu byla také uschována vynikající knihovna, ale byla přestěhována do \"The Lanes\" (hlavní obchodní centrum města). Carlisle Cathedral se pyšní největším oknem mezi všemi katedrálami v Evropě ale její západní část byla zbořena Oliverem Cromwelem pro vyztužení kaple. V Carlisle lze také najít, na jih od centra města, prvotřídní závodiště.\n\nCarlisle je středověké město a sídlo diecéze, které dala jméno. Nachází se na mírné výšině v oblasti Cumberlandu, na soutoku řek Eden, Caldew a Petterill.\nToto významné obchodní centrum se nachází 90 km na západ od Newcastle upon Tyne, 115 km na sever od Lancasteru, 145 km na jih od Glasgow, 150 km jihozápadně od Edinburghu, 190 km severozápadně od Yorku a 490 km na severozápad od Londýna na 54° 54' s.š. a 2° 56' z.d. Poblíž Carlisle se nachází Longtown, Penrith, Brampton, Wigton, Haggbeck, Harker, Carwinley, Blackford, Houghton, Aglionbz a Rockcliffe.\n\nV lednu 2005 zasáhla Carlisle vichřice doprovázená silným deštěm a v sobotu 8. ledna 2005 byly všechny silnice z důvodu intenzivních záplav uzavřeny. Tato živelní pohroma byla nejhorší od roku 1822, kdy zemřeli tři lidé.\n\nPrůmyslovým centrem se město stalo v 19. a na počátku 20. století. Vzniklo zde mnoho textilních továren, strojírenských dílen a potravinářských společností, především v oblastech \"Denton Holme\", \"Caldewgate\" a \"Wapping\" (jedna z těchto textilních továren, Ferguson Printers, se nacházela v Denton Holme až do jejího uzavření v 90. letech 20. století). Na počátku 19. století byl vyhlouben kanál spojující \"Caldewgate\" s přístavem u Carlisle. Později byl ale zasypán a trasa byla využita pro železniční trať.\n\nMezi známé společnosti, který byly v Carlisle založeny nebo zde měly své sídlo, je možno zařadit \"Carr's of Carlisle\" (nyní součást \"United Biscuits\"), \"Kangol\", \"Metal Box\" (nyní součást \"Crown Cork and Seal\"). Ve městě vznikly stavební společnost \"John Laid\" a dopravní společnost \"Eddie Stobart Ltd.\" Až do roku 2004 byl největším zaměstnavatelem v Carlisle \"Cavaghan & Gray\", pobočka \"Northern Foods\", který působil na dvou místech v obvodu \"Haraby\" a vyráběl mražené potraviny pro velké řetězce supermarketů. V lednu 2005 byla továrna na \"London Road\" uzavřena, což bylo doprovázeno ztrátou asi 700 pracovních míst, a její produkce přesunuta do \"Eastern Way' nebo do jiných míst Velké Británie.\n\nCarlisle se také stalo významným železničním uzlem, když v jednu dobu používalo železniční stanici Carlisle až sedm dopravních společností. Na okraji města a v původních průmyslových zónách se nachází kancelářské komplexy a střediska lehkého průmyslu. 28. března 2005 obdrželo Carlisle status města kde se vyrábí výrobky, které dosahují dohodnuté standardy ve vztahu k životnímu prostředí, vývoje a pracovních podmínek výrobců produktů (\"Fairtrade City\").\n\nCarlisle bylo městem již od středověku a zároveň volebním obvodem distriktu nebo parlamentu po staletí, v jednu dobu bylo zastoupeno v parlamentu dvěma poslanci. Roku 1835 se stalo samostatným správním obvodem (\"municipal borough\"), které bylo roku 1914 vyčleněno z působnosti rady hrabství.\n\nHranice města se od roku 1835 několikrát změnily a poslední změny doznaly roku 1974 kdy na základě správní reformy se město a hrabství sloučily s \"Border Rural District\" a vytvořily novou správní jednotku nemetropolitní distrikt City of Carlisle.\n\nDistrikt původně zahrnoval několik obcí nebo jejich částí ale všechny byly začleněny roku 1904 do Carlisle. V současnosti tato oblast, z výjimkou \"Stanwix Rural\", \"Kingmoor\" a \"St Cuthbert Without\", neobsahuje samostatné obce.\n\nMěstská rada zasedá v budově ze 60. let 20. století známé jako Městské centrum v \"Rickergate\". Tato budova má ale být brzy zbořena a okolní oblast obnovena.\n\nCarlisle je spojeno s ostatními částmi Anglie směrem na jih dálnicí \"M6\" a na sever se Skotskem dálnicí \"M74/A74\" směrem na Glasgow. Mimo těchto hlavních tahů ve městě začínají nebo končí další hlavní silnice – \"A6\" směrem na Penrith (v minulosti hlavní spojení s jihem země), \"A595\" do západní Cumbrie, \"A69\" na Newcastle a \"A7\" do Edinburghu. Dopravní zácpy především v době dopravních špiček jsou pro město velkým problémem. Je naplánována výstavba obchvatu města, který by měl svést dopravu směřovanou z dálnice \"M6\" podél hranic města mimo jeho centrum, jak je tomu doposud.\n\nCarlisle je také hlavním železničním uzlem na západním pobřeží. Železniční linky spojují město s Newcastlem, Leedsem a Glasgow a západní Cumbrií.\n\nMístní autobusovou dopravu zajišťují společnosti \"Stagecoach Group\" a \"Arriva\". Po ničivé záplavě městského autobusového depa z 8. ledna 2005 společnost \"Stagecoach\" přislíbila obnovu vozového parku autobusových linek především se zaměřením na nízkopodlažní autobusy.\n\nSt Martin's College sídlí v Carlisle na \"Fusehill Street\". Poskytuje vzdělání v širokém spektru oborů jako jsou například psychologie, obchod, vzdělání pedagogů a sociálních pracovníků.\n\nVe městě se také nacházejí tři ze čtyř fakult Cumbria Institute of the Arts, jehož hlavní budovu je možno nalézt v sousedství řeky Eden. Dále se v Carlisle nachází část budov University of Central Lancashire. Obě tyto školy poskytují vysokoškolské vzdělání. První v oblasti umění, médií a příbuzných odvětví zatímco druhá v oblasti obchodu, informačních technologií a práva.\n\nByly potvrzeny plány na vytvoření jedné University of Cumbria, která má být otevřena v srpnu 2007. Měla by vzniknout spojením \"St Martin's College\" a \"Cumbria Institute of the Arts\".\n\nStřední školy v Carlisle – \"St Aidan's County High School\" a \"Specialist Sports and Science College\", \"Austin Friars St Monicas\" (římskokatolická soukromá škola), \"Trinity - Centre of Excellence for Languages\", \"Newman\" (římskokatolická škola), \"Morton School\" a \"North Cumbria Technology College\" (NCTC, původně \"Harraby School\"). Další střední školy v oblasti \"City of Carlisle\" – \"Caldew School\" (Dalston), \"William Howard School\" (Brampton), \"Nelson Thomlinson School\" (Wigton) a \"Lochinvar School\" (Longtown).\n\nMěsto reprezentuje v anglické první fotbalové lize klub Carlisle United FC. Tento klub postoupil do této soutěže jako vítěz druhé fotbalové ligy v sezóně 2005/2006, kam vstoupil poté co zvítězil v národní konferenci v sezóně předchozí. Jeho domovským stadiónem je \"Brunton Park Stadium\" v centru města. Klub hrál krátce i v nejvyšší anglické fotbalové lize First Division a to v sezóně 1974/75.\n\nV jednu dobu zde působil ragbyový klub \"Carlisle RLFC\", který se později sloučil s \"Barrow\" a přestěhoval se mimo město. Nyní zde působí jiný ragbyový klub \"CRUFC\", který sídlí nedaleko u fotbalového stadiónu.\n\n"}
{"id": "214751", "url": "https://cs.wikipedia.org/wiki?curid=214751", "title": "Čeminský potok", "text": "Čeminský potok\n\nČeminský potok je vodní tok v jihozápadní části okresu Plzeň-sever, levostranný přítok Mže.\n\nČeminský potok pramení v nevelkém lesíku severně od Líšťan a následně obtéká ze západu kopec Orel. Jeho tok se před Náklovem stáčí z jihozápadního směru k jihovýchodu, zároveň napájí tři malé rybníky. Potok protéká Líšťany, kde napájí rybník, a pokračuje napříč lokalitou zvanou Na Pekle a dále loukami, místy obklopenými lesy, až do vsi Košetice, ve které se do Čeminského potoka vlévá Košetický potok. Pod vsí je koryto potoka stíněno stromy a to téměř až k samotě Rakovna, kde vtéká do hlubšího údolí v lesním porostu. Na konci lesního úseku se potok stáčí dále k východu a až do Čemin je obklopen listnatými stromy. Vsí protéká opět jihovýchodním směrem, je v ní přemostěn silnicí č. 180. Za Čeminami se potok stáčí postupně k jihu, obklopen stromy protéká nedaleko dvoru Kumberk, dále po proudu se do něj před zříceninou hradu Komberk vlévá zleva potok Kumberk přitékající od Kůští. Potok pokračuje k jihu a mezi Městem Touškovem a Malesicemi se potok v nadmořské výšce 319 m vlévá zleva do Mže, na jejím 11. říčním kilometru.\n"}
{"id": "214771", "url": "https://cs.wikipedia.org/wiki?curid=214771", "title": "Kroisos", "text": "Kroisos\n\nKroisos (řecky \"Κροῖσος\", latinsky \"Croesus\") byl lýdský král z rodu Mermnovců, panující asi v letech 560–547 př. n. l. Byl synem krále Alyatta II. a blíže neznámé ženy z kárského rodu. Podle antických pramenů měl několik nevlastních bratrů a sester.\n\nByl prvním panovníkem,který nechal razit mice jako platidlo. Byly z elektra (slitina zlata a stříbra). Jeho mincovny však postupem času přišly se separací (oddělení) a za jeho vlády se již razily první mince z ryzího zlata. Dnes jsou to nejstarší zlaté mince na světe. Londýnské muzeum jich několik vlastní.\n\nO Kroisově životě prakticky chybí soudobé prameny a řada informací je pololegendárního rázu. Není dokonce ani známo, jak znělo jeho jméno v lýdštině, dochovala se jen řecká varianta. U současníků byl tento král, jehož říše se rozprostírala nad celou západní částí Malé Asie, proslulý především svým bohatstvím. V Hérodotových \"Dějinách\" se popisují jeho štědré dary delfské věštírně a takových příkladů je více. Ještě dnes se používá přirovnání \"bohatý jako Krésus\".\n\nZnámý je Kroisos také svým dotazem delfské věštírně, zda má zahájit válku se svým soupeřem, perským králem Kýrem II. Dvojznačná odpověď: \"Překročíš-li [pohraniční] řeku Halys, zničíš velkou říši\", ho přiměla k útoku na perské pozice, ale bitva u Pterie v Kappadokii rozhodla, že Kroisos zničil svou vlastní říši. Podle Hérodota mu vítězný Kýros daroval život, existují však náznaky, že ve skutečnosti při obraně své země zahynul. Po jeho smrti se Lýdie stala součástí perského impéria.\n"}
{"id": "214776", "url": "https://cs.wikipedia.org/wiki?curid=214776", "title": "Františkánský klášter (Plzeň)", "text": "Františkánský klášter (Plzeň)\n\nFrantiškánský klášter byl spolu s kostelem Nanebevzetí Panny Marie založen na jihovýchodě Plzně kolem roku 1300, stavba kostela byla dokončena kolem 1350 a kláštera kolem roku 1380. Roku 1419 byli františkáni (minorité) z podnětu Václava Korandy z města vyhnáni, ale už následující rok se mohli vrátit. Klášter byl silně poškozen za husitského obléhání v letech 1433–1434 a opravován skoro 50 let. Věž z konce 16. století byla upravena 1676 a 1611 byla přistavěna kaple Nejsvětější Trojice. Klášter byl znovu poničen za Mansfeldova obléhání v roce 1618. Průčelí přestavěno v barokním slohu architektem Jakubem Augustonem během rekonstrukce kláštera v letech 1722 až 1744. Klášter sám byl zrušen roku 1950 v rámci „Akce K“, objekt později sloužil Západočeskému muzeu, dnes Muzeu církevního umění plzeňské diecéze a dalším potřebám plzeňského biskupství.\n\nZaložení původně minoritského kláštera spadá do doby založení samotného města Plzně králem Václavem II., tedy brzy po roce 1295. V jihovýchodní části nově vznikajícího města na prostoru přiléhajícímu k městským hradbám roste současně klášterní kostel i budovy konventu. Nejstarší jsou \"zdi pětiboce uzavřeného presbytáře a východní část trojlodí vznikající kolem roku 1300\", později je budováno trojlodí a mezilodní arkády. K zaklenutí presbytáře a trojlodí dochází po roce 1350. \"Po jižní straně kostela vniká klausura, východní část ambitu byla zaklenuta kolem roku 1360, ostatní části do roku 1380.\"\n\nBěhem husitských válek (r. 1419) byli minorité na popud husitského radikálního kněze Václava Korandy, působícího v Plzni, z kláštera vyhnáni. Po několika měsících se ovšem mohli opět navrátit. Během obléhání Plzně husitským vojskem v letech 1433–34 vznikl požár, při němž byl klášter poškozen. Díky různým darům a odkazům klášteru byla umožněna postupná oprava trvající téměř padesát let. Roku 1460 převzali klášter z rozkazu papeže Pia II. františkáni.\n\nRoku 1618 během obléhání Plzně \"vojskem českých stavů pod velením knížete Mansfelda\" byl klášter opět poškozen. Během 17. a 18. století byl klášter postupně opravován přestavován a rozšiřován. Ještě na konci 16. století vzniká věž kostela a roku 1611 je přistavěna kaple Nejsvětější Trojice. Na konci 17. století vzniká křídlo pro novice a při severní lodi kostela kaple svatého Antonína, jejichž autorem je italský barokní stavitel Jakub Auguston starší. Později v Plzni působí i jeho synovec Jakub Auguston mladší, jenž je autorem západního průčelí klášterního kostela (1722–24). V této době bylo zřejmě také mnišské společenství největší.\n\nBěhem josefínských reforem \"ušla komunita zrušení, došlo však k redukci početního stavu, který pak neustále klesal\". K dalším opravám došlo na konci 19. století a ve 30. letech 20. století.\n\nMnišská komunita byla zrušena v rámci Akce K (\"nezákonná násilná likvidace klášterů a mužských katolických řeholních řádů\") v dubnu roku 1950. Za socialismu sloužily objekty nejdříve jako domov mládeže, později Západočeskému muzeu v Plzni. Po změně režimu v roce 1989 byl klášter vrácen římskokatolické církvi, která v roce 1994 zahájila postupnou obnovu zchátralé stavby dle návrhu architekta Jana Soukupa.\n\nDnes slouží nejzajímavější části kláštera Muzeu církevního umění plzeňské diecéze. Ostatní prostory slouží farnosti u katedrály sv. Bartoloměje, plzeňskému biskupství a \"jsou zde služební byty pro osoby vedení diecéze a řeholní sestry.\"\n\nNevelké bazilikální trojlodí je zaklenuto čtyřmi poli křížové klenby v bočních lodích i v lodi hlavní. Klenební žebra hruškovcového profilu jsou svedena na nezdobené, geometricky tvarované konzoly s polygonální krycí deskou. Trojlodí ukončuje na východě mohutný lomený triumfální oblouk spočívající na polopilířích a zdobený hruškovcem. Hlavní loď je od vedlejších oddělena mohutnými válcovými neprofilovanými sloupy nesoucími \"čtveřici lomených arkád s podloženým pětibokým pásem. Arkády při západním průčelí a vítězném oblouku spočívají na polopilířích s profilovanou římsou\". Arkáda nese hladkou stěnu s malými dvojdílnými okny obsahující různé typy kružeb, které osvětlují hlavní loď. Jižní boční loď přímo navazuje na klášterní ambit ze severní lodi je přístupná barokní kaple svatého Antonína oktogonálního půdorysu.\n\nNa hlavní loď navazuje dlouhý obdélníkový presbytář, který je zaklenut třemi poli křížové klenby a ukončen pětibokým závěrem s šestipaprskovou klenbou. \"Stěny presbytáře členily oblé štíhlé přípory, jež se však zachovaly pouze v závěru a uvnitř vítězného oblouku\". Klenební žebra jsou svedena na konzoly zdobené vegetabilními a zvířecími motivy. Okna mají pozdně gotickou podobu, jsou trojdílná s různými typy kružeb, venkovní opěrné pilíře podpírající presbytář jsou však raně gotické.\n\nNa sever od presbytáře je umístěna pozdně renesanční kaple Nejsvětější trojice z roku 1611 stojící na základech dřívější gotické kaple. Do kaple lze vstoupit z presbytáře mohutným lomeným portálem s hruškovcovým profilem a oblounem a doplněným oslím hřbetem. Ten je zdoben kraby a vrcholovou kytkou a ukončují ho konzoly s vegetabilním motivem. Dále po severní straně presbytáře v rohu u boční lodi vystupuje hranolová věž vyztužena opěrnými pilíři (její dnešní barokní podoba z roku 1676). Na jih od presbytáře se nachází sakristie, jež je zaklenuta dvěma čtvercovými poli křížové klenby, klenební žebra se sbíhají na svorníky.\n\nHlavní oltář barokní z roku 1696 s kopií obrazu P. P. Rubense z roku 1636, na svatostánku gotická „Františkánská madona“ z doby kolem roku 1420, na vedlejším oltáři reliéf sv. Anny Samotřetí z doby kolem roku 1525.\n\nKřížová chodba na čtvercovém půdorysu je na každé straně zaklenuta šesti čtvercovými poli křížové klenby mimo polí koutových. Ve východním rameni ambitu se \"žebra hruškového tvaru sbíhají na vnější straně do ostrých patiček, zatímco při přilehlé okenní stěně přímo vyrůstají ze stejně profilovaných svazků na soklících\". V ostatních ramenech chodby, jsou klenební žebra svedena do zdi pouze pomocí ostrých patiček bez konzol. Svorníky v křížení žeber se objevují pouze v některých klenebních polích \"a mají zčásti tvar štítků, zčásti jsou kruhové, profilované\". Ambit obklopuje čtercový rajský dvůr, do nějž ústí \"lomená okna ve východním křídle s profilovaným výžlabkem\", ze západního křídla je rajský dvůr přístupný sedlovým portálem. V jižní části ambitu se nachází pozdně gotická bohatě zdobená kazatelna z roku 1543 a také malé skriptorium (místo pro písaře knih). Na několika místech se dochovaly pozdně gotické fresky.\nZ východního křídla ambitu lze třemi lomenými portály vstoupit do kapitulní síně kláštera čtvercového půdorysu, na niž pak navazuje presbytář kaple svaté Barbory. Toto spojení kapitulní síně a kaple, zde kaple svaté Barbory, je poměrně neobvyklé. Síň je zaklenuta hvězdovou klenbou o osmi polích doplněných o \"úseky koutových žeber na střední osmiboký pilíř, do něhož přímo nabíhají klenební žebra\". V rozích jsou žebra hruškovcového profilu ukončena jednoduchými geometricky tvarovanými konzolami. Ostatní žebra končí ve stěně opět v ostrých patičkách. Tato klenba však pochází až z roku 1460, původní klenba pravděpodobně stejného charakteru z druhé poloviny 14. století byla zničena při požáru během husitských válek. V presbytáři se však dochovala klenba původní, tvoří ji jedno pole obdélníkové, křížově klenuto, a pětiboký závěr. Kaple je osvětlena třemi dvoudílnými lomenými okny s jednoduchou kružbou, stejná okna z východní strany osvětlují také kapitulní síň.\n\nPresbytář je od lodi oddělen triumfálním lomeným obloukem, na jehož \"hruškovcovou profilaci s pásky a výžlabky navazují oblé klenební přípory lodi\". Na stěnách a klenebních polích kapitulní síně se dochovaly pozdně gotické výjevy ze života svaté Barbory z doby po roce 1460. Kaple i presbytář jsou osvětleny dvojdílnými lomenými okny.\nKlášter dále zahrnuje prostor refektáře, jenž byl přestavěn do barokní podoby roku 1697, na refektář navazovala kuchyně. \"Do úprav v 18. století byla kuchyně jednotnou prostorou s jehlancovým sopouchem nad celým půdorysem\". Během barokních úprav vzniká též křídlo noviciátu.\nFrantiškáni se do Plzně vrátili v roce 1996, kdy se malá komunita usadila na přání biskupa Františka Radkovského v bytě na sídlišti Vinice. V pozdější době byl zakoupen objekt někdejší školky na sídlišti Lochotín. Tento objekt byl adaptován na pastorační centrum, pro nějž se vžil název „\"Domeček\"“, jehož součástí je i budova konventu, kde v současné době žijí tři františkánští řeholníci.\n\n\n"}
{"id": "214779", "url": "https://cs.wikipedia.org/wiki?curid=214779", "title": "Actopan", "text": "Actopan\n\nActopan ([aktopan], ) je řeka tekoucí ve státě Veracruz v Mexiku.\n\nPramení v regionu Xalapa a vlévá se do Mexického zálivu na východě státu. V oblasti obce \"Actopan\" protéká pod zemí.\n\nJde o řeku s čistou a rychlou vodou, splavnou po celý rok, a to i v období dešťů, využívanou s oblibou k raftingu.\n"}
{"id": "214781", "url": "https://cs.wikipedia.org/wiki?curid=214781", "title": "Salience", "text": "Salience\n\nSalience (z lat. \"salire\"–\"vyskakovat\" z řady, poutat pozornost, vymykat se běžnému; potažmo z anglického \"salient\" – nápadný, hlavní, význačný, vyčnívající, přitahující pozornost, \"vyskakující\") je míra nápadnosti, respektive rychlost s jakou podněty z okolí upoutávají pozornost našich smyslů a následně pronikají do vědomí.\n\nJe to pohotovost, s jakou určité impulsy pronikají do vědomí, způsobená je odlišností od okolí, nějakou nápadností, či neobvyklostí. Pomáhá jedinci (jak člověku, tak zvířeti) uspořádat celou řadu vjemů podle důležitosti. Důležitost je tím vyšší, čím víc se nějaký smyslový vjem liší od normálu. V našem okolí naši pozornost nejvíce přiláká to, co se běžným standardům vymyká barvou, rozměry, kontrastem, silou, raritou výskytu nebo rychlostí pohybu, tedy to, co je nějakým způsobem neočekávané. Salience je závislá na smyslech, hovoříme tedy o zrakové salienci, salienci ve zvukové rovině, …\n\nVytváří se na pozadí referenčních bodů, tedy těch, k nimž satelitní objekt vztahujeme. Znamená to, že zcela obyčejný jev v kontextu, do něhož nějak nezapadá, upoutá naši pozornost: bílý bod na černém papíře bude prvním, co nás zaujme, stejně jako postřehneme ženu v barokních šatech na vlakovém nástupišti.\n\nV běžném prostředí na naše smysly působí celá řada nových vjemů, je to množství informací, které najednou naše vědomí nemůže stihnout zpracovat a tak se soustředí jen na to podstatné, méně důležitý zbytek zpracovává naše podvědomí (nevědomí) a my se soustředíme na to, co vyžaduje naši adekvátní reakci (zapamatování si nového jevu, obrana, důkladné prozkoumání,…).\n\n\"Například při procházce lesem bereme jako samozřejmé spadané jehličí a podvědomě vyhýbáme kmenům stromů, protože to je běžný model zažitý již x–krát, ale když zahlédneme srnku, prohlížíme si ji, popřípadě upozorníme společníky. Stejně tak, když zaslechneme výstřel, na několik sekund se zastavíme a přemýšlíme, odkud přišel.\"\n\nSalience nám tedy pomáhá vybrat a seřadit informace z okolí podle důležitosti, přitom je samozřejmě ovlivněna předchozí zkušeností, čili tím, co už známe, tedy část celkového dojmu vzniká na základě paměťových informací, je to salience srovnávací a míra se určuje poměřováním pojmů aktuálních s pojmy dřívějšími v diachronním (nikoli průřezovém) pohledu.\nOvlivněna je také tím, čemu sami podvědomě přikládáme větší pozornost, ať už dlouhodobě či momentálně.\n\n\"Například k nám přijede přítel z města postřehne jen, že nějak fouká a měl by se přiobléct.My jsme zde vyrůstali a pozorujeme odkud fouká jak silný vítr a odkud jdou mraky, z čehož odvodíme, jestli bude následující den pršet, nebo těžká mračna přeletí jinudy a náš pozemek minou. Hlavu k obloze zvedneme automaticky, za což může dlouhodobá zkušenost a salience.\n\n\"Nebo si šetříme na nové auto, víme, že to bude značka Škoda a najednou auto značky Škoda vidíme na každé křižovatce každém druhém rohu, ač jich před rokem bylo stejně plno a my jim nevěnovali žádnou než běžnou pozornost. V našem podvědomí má aktuálně zvláštní postavení a mezi běžnými jevy si vyžaduje naši pozornost.\"\n\nKdyž něco upoutá naši pozornost, obvykle si ji určitou dobu podrží, než pro nás už není ničím zajímavé, pak dojde k odpoutání a do středu naší pozornosti se dostává něco jiného.\n\nSalience je součástí našeho obraného systému. Podněty, které dostává do popředí pozornosti mohou být právě ty, které nás ohrožují: rychle jedoucí auto, při přecházení přechodu, padající strom, … ne vždy jsou to však jenom reálná nebezpečí, salience může zavinit třeba i dopravní nehodu, když při řízení auta náhle pozorujeme nezvyklost v okolí, nebo naši pozornost přitahuje houpající se panenka zavěšená u předního skla. Je to však neocenitelný pomocník, pokud víme, na co si máme dávat pozor, proto se na práci se saliencí zaměřuje psychologie.\n\nZraková salience využívá celá řada signálů, které dnes bereme za běžné a samozřejmé, od červených (červená barva v přírodě signalizuje nebezpečí, zvláště ve spojení s černou) a zelených (klid, pohoda, příroda) panáčků na křižovatce přes zvýraznění dopravních značek reflexní žlutou po barvy samotných požárních nebo záchranných aut nebo majáčků včetně specifického zvuku, která doprovází jak sanitky, tak požární a policejní vozy.\n\nPatří sem i celá řada pomůcek na zapamatování jako podtrhávání hesel v sešitech, rozmístění lístečků s tím na co se nesmí zapomenout na monitoru počítače, lednici a tak podobně.\n\nPři čtení textu se nejvíce pozornosti obecně věnuje úvodu a závěru (v textu, který úvod a závěr neobsahuje, jako výňatek z textu, pak prvnímu a poslednímu odstavci), potažmo pak první a poslední věty odstavců. Při psaní se nejvíce soustředíme na začátku a postupně naše pozornost a snaha psát co nejlépe ochabuje, přičemž se opět mírně zvedá při psaní začátků vět, odstavců a velkých písmen.\n\nZe zvukové roviny jde především o přízvuk, jak v písničkách v rádiu, tak v mluvené řeči na tom, jaký tón a hlasitost autor zvolí, záleží jak moc si zapamatujeme.\n\nPři navrhování alarmů se zase počítá s tím, že nejsilněji lidské ucho vnímá frekvence v rozsahu 1 000–3 500 Hz.\n\nZásadní roli má salience samozřejmě v reklamě, kde společně s Podprahovým signálem poutá smysly diváků při předvádění produktu.\n\n\n"}
{"id": "214784", "url": "https://cs.wikipedia.org/wiki?curid=214784", "title": "Mezinárodní den dětí", "text": "Mezinárodní den dětí\n\nMezinárodní den dětí se slaví každoročně 1. června. U příležitosti dne dětí jsou připravovány různé společenské a sportovní akce. Den dětí má upozornit světovou veřejnost na práva a potřeby dětí.\n\nPrvní podnět k založení dne, který by oslavoval děti, vznikl v Turecku při založení Národního shromáždění 23. dubna 1920 během Turecké války za nezávislost. Tehdejší ochránce národních práv Mustafa Kemal prohlásil, že důležitou součástí k budování nového státu jsou děti. Proto ustanovil 23. duben jako \"Den dětí\", který obyvatelé Turecka slaví dodnes a je státem uznávaným svátkem.\n\nVyhlášení dne dětí, který by se slavil po celém světě, bylo poprvé doporučováno v roce 1925 na Světové konferenci pro blaho dětí. Den dětí však nebyl vyhlášen. Tato konference se konala 1. června 1925. Ve stejný den se v San Franciscu konal festival Dračích lodí, na jejichž oslavu čínský generální konzul shromáždil mnoho čínských sirotků, aby poukázal na to, že by se společnost měla více zabývat blahem dětí. Tyto dvě významné události, které se staly ve stejný den, určily datum oslav Dne dětí, který byl ale oficiálně vyhlášen později.\n\nV roce 1949 Mezinárodní demokratická federace žen vyhlásila Den pro ochranu dětí. Důvodem k vyhlášení bylo masové zabíjení žen a dětí v Lidicích v roce 1942 a také ve francouzském Ouradouru v roce 1944. Datum oslav bylo ustanoveno na 1. červen, který připomíná sirotky v San Franciscu a první konferenci, jež se zabývala blahem dětí.\n\nDen pro ochranu dětí se začal slavit rok po jeho vyhlášení a oslavy probíhaly každý rok. Některé státy převzaly datum a postupně se ze \"Dne pro ochranu dětí\" stal \"Den dětí\" nebo také jiným názvem Mezinárodní den dětí. Československo, později Česká republika také převzala toto datum a Mezinárodní den dětí se slaví na začátku června.\n\nV roce 1952, kdy už se slavil Den pro ochranu dětí, usilovala Mezinárodní unie pro péči o dítě o vyhlášení dne, který by oslavoval výhradně děti. Na toto OSN zareagovala a v roce 1954 vyhlásila Světový den dětí (). Cílem vyhlášení bylo, aby každý stát jednou v roce upřel pozornost na nejmladší obyvatele. Účelem vyhlášení byla také podpora dětí, poskytnutí dobrých podmínek pro jejich zdravý vývoj a přístupu ke vzdělání. Valným shromážděním OSN bylo všem státům doporučeno, aby oslavovaly děti ve stejný den. Datem oslav byl zvolen 20. listopad, a to proto, že v tento den v roce 1959 Valné shromáždění OSN přijalo Deklaraci o právech dítěte a ve stejný den v roce 1989 přijalo Úmluvu o právech dítěte.\n\nNěkteré státy si i přesto ponechaly datum oslav na začátku června, jiné státy datum oslav přesunuly na listopad podle doporučení OSN a některé státy si ponechaly červnové datum a přijaly také oslavy dětí v listopadu.\n\nPředznamenáním oslav Mezinárodního dne dětí se v poválečném Československu stal „Týden dětské radosti”. První se konal ve dnech 16. - 23. června 1946, následně pak ve dnech 14. - 22. června 1947. Po únoru 1948 byl sice vyhlášen v týdnu mezi 9. a 16. květnem 1948, ale s tím, že „\"děti se nebudou shromažďovat na veřejných podnicích a slavnostech. Týden dětské radostí bude především vyhlášením celoročního programu péče o dítě ve všech složkách národa\"”. V roce 1949 se konal ve dnech 20. - 27. června společně s „Radostnými dny mládeže” a „Tělovýchovnými dny”.\n\nKe Mezinárodnímu dni dětí se Československo přihlásilo v roce 1950 (ve znamení zvýšeného boje za mír) a slavil se (1. června) od roku 1951. Zejména v první polovině 50. let měly jeho oslavy podobu významné politické kampaně, do které se svými projevy (vedle nejvyšších státních činitelů, úřadů, škol a společenských organizací) zapojily i manželky prezidentů, Marta Gottwaldová a Marie Zápotocká. MDD se tehdy nesl na propagované vlně \"mírového hnutí\" a pod patronátem Československého svazu žen; představujícího soužití dětského a ženského (mateřského) elementu (předsedkyně svazu Anežka Hodinová-Spurná stála i v čele Čs. výboru obránců míru). \n\nDo centra oslav MDD v 50. letech (i v pozdějším období) vláda postavila zájem o nejmladší generaci na vyzdvihování hmotné a sociální péče socialistického státu, takže v živých, rozhlasových i tiskových projevech veřejných činitelů se pravidelně objevovaly statistiky nově vybudovaných jeslí, školek a dalších zařízení (školních družin, domů pionýrů, ÚNZ). Všeobecně se oslavy (kampaně) k MDD odehrávaly ve městech a obcích na základě závazných osnov ve dvou rovinách. \n\nVeřejné manifestace svolávaly různé osvětové instituce pod záštitou Výboru československých žen a dalších socialistických organizací, na kterých se odehrávaly politické projevy a vystoupení výchovných pracovníků, lékařů a jiných. Národní výbory měly na starosti výzdobu veřejných prostranství (ale i výkladních skříní s dětskými kresbami a výrobky), obstarání plakátů a hesel, obchody připravovaly výstavky s dětským zbožím, hračkami, knihami nebo pionýrskými potřebami. Během oslav se dětem předávaly do užívání svépomocně budovaná hřiště (též zařízení pro letní tábory). Pro školy vydávalo ministerstvo školství podrobné směrnice. Ve školách se tak oslavy MDD musely skládat ze shromáždění žáků a povinného poslechu rozhlasového projevu, ve kterém byl žákům zprostředkován politický význam MDD (zrovna tak činili učitelé v hodinách výuky). Do vyučování bylo zařazeno promítáním filmů a popřípadě školní zábavné odpoledne.\n\nVeřejné akce s názvem „radostné odpoledne” se konaly nejbližší neděli po 1. červnu v blízkém okolí školy (hřišti, parku). Národní výbory a společenské organizace pořádaly průvody, karnevaly, dětské soutěže a sportovní hry. Venkovské děti byly sváženy do divadel a kin ve městech. Pro starší děti se připravovaly večerní táborové ohně a lampionové průvody. Směrnice z května 1955, vydaná společně ministerstvem kultury, ministerstvem školství a ministerstvem zdravotnictví, upravovala oslavy MDD (kulturní představení) v jeslích, mateřských školách, dětských domovech, dále zdravotních ústavech a pro dětské pacienty na lůžkových odděleních nemocnic. Oslavy Mezinárodního dne dětí se od druhé poloviny 50. let nekonaly s takovou manifestační pompou, ale KSČ jim ponechala politický ráz; děti odesílaly zdravice a kresby československé vládě, v Rudém právu pravidelně vycházel příležitostný článek. \n\nPředzvěstí tzv. nové práce s dětmi byla pionýrská manifestace na den MDD 1. června 1958 v Lánech u Prahy za účasti více než dvou tisíc nejlepších pionýrů z celé ČSR s nástupem před tribunou, kde zasedli v čele s prezidentem republiky a 1. tajemníkem ÚV KSČ Antonínem Novotným a předsedou vlády Viliamem Širokým, ministři, členové politického byra ÚV KSČ (např. ministr vnitra Rudolf Barák) a další straničtí činitelé. Defilování krojovaných pionýrů s šátky na krku za doprovodu svazáckých vedoucích, doplněné přehlídkou historických oddílových praporů a trubačů, doprovázely debaty s představiteli strany a vlády.\n\nMDD získaly postupně více na společenském rázu. Také čs. rozhlas a televize zařadily do svého programu odlehčené pořady. Vedle zábavných akcí pro děti, pořádané osvětovými zařízeními národních výborů, se objevily programy pro MDD od národních podniků (závodních klubů ROH), které skrze jejich větší materiální možnosti umožnily větší rozmanitost.\n\nPořadatelé měli zajistit program co nejpestřejší a tak, aby zaujal děti všech věkových skupin. Pro starší děti osvětové materiály doporučovaly hry s brannými prvky (se střelbou). V případě nepříznivého počasí byl doporučen hromadný poslech rozhlasového a televizního vysílání pro děti. Koncem 60. let se kladl důraz na jednotnou práci s dětmi (např. dohoda Junáka a Pionýra na společných přípravách MDD).\n\nBěhem roku se připomínají i jiné významné dny věnované dětem, např.:\n\n"}
{"id": "214787", "url": "https://cs.wikipedia.org/wiki?curid=214787", "title": "Atoyac", "text": "Atoyac\n\nAtoyac [atojak] je řeka v Mexiku (Puebla a Tlaxcala). Je dlouhá 200 km.\n\nPramení ve státě Puebla pod ledovci v Sierra Nevada. Pokračuje jihovýchodním směrem, přes údolí Atlixco a Matamoros. Před vstupem do státu Guerrero se do této řeky vlévají Nexapa, Mixteco, Acatlán a Petlalcingo. Na hranicích se státy Puebla a Guerrero tvoří společně s řekou Tlapaneco řeku Balsas.\n\nJižně od města Puebla byla vybudována přehradní nádrž Manuel Ávila Camacho, známá též jako \"Valsequillo\".\n"}
{"id": "214789", "url": "https://cs.wikipedia.org/wiki?curid=214789", "title": "Dracorex", "text": "Dracorex\n\nDracorex byl býložravý dinosauří rod z čeledi Pachycephalosauridae. Žil v pozdní křídě na území Severní Ameriky. Jeho jediným druhem je \"Dracorex hogwartsia\", což znamená \"dračí král z Bradavic\". Většina paleontologů se dnes domnívá, že ve skutečnosti nejde o samostatný rod a druh, ale spíše o ontogenetické stadium (mladého nedospělého jedince) druhu \"Pachycephalosaurus wyomingensis\".\n\nJe znám z jedné téměř kompletní lebky (měla špičaté rohy, hrboly a protáhlý čumák) a čtyř krčních obratlů − prvního (atlas), třetího (axis), osmého a devátého. Nalezeny byly v souvrství Hell Creek v Jižní Dakotě třemi amatérskými paleontology ze Sioux City v Iowě. Lebka byla následně darována Dětskému museu v Indianopolis ke studiu (2004) a poté ji v roce 2006 formálně popsal paleontolog Robert T. Bakker a Robert Sullivan. Poslední dobou však bylo shromážděno množství fosilií, naznačujících, že jde zřejmě pouze o nedospělého jedince rodu \"Pachycephalosaurus\". Délka tohoto pravděpodobného mláděte pachycefalosaura činila asi 2,4 metru.\n\nNázev, který tento rod dostal, byl inspirován mladými návštěvníky dětského muzea jako pocta drakům, které tento druh připomíná (\"Dracorex = \"Dračí král\"\"), tak i jako pocta knižní sérii o Harrym Potterovi od J.K.Rowlingové (\"hogwartsia = \"z bradavic\"\") podle fiktivní Bradavické školy čar a kouzel. Tento rod se také objevuje v knize \"Poslední dny dinosaurů\", kde je zmíněna i jeho sporná taxonomická platnost.\n\n\n"}
{"id": "214793", "url": "https://cs.wikipedia.org/wiki?curid=214793", "title": "Nd:YAG laser", "text": "Nd:YAG laser\n\nNd:YAG laser je v dnešní době nejpoužívanější typ pevnolátkového laseru. Aktivním materiálem je izotropní krystal Yttrium Aluminium Granátu (YAlO) dopovaný ionty neodymu (Nd), barva monokrystalu je světle růžová až fialová v závislosti na koncentraci atomu neodymu).\n\nTypická vlnová délka záření emitovaného z Nd:YAG laseru je 1064,1 nm. S menší účinností však může emitovat i záření o vlnových délkách 946, 1120, 1320 a 1440 nm. Buzen je nejčastěji xenonovou výbojkou nebo laserovou diodou. V závislosti na době buzení může generovat záření jak v impulsním, tak i v kontinuálním režimu. Maximální výkon v kontinuálním režimu dosahuje několika stovek wattů. V impulsním režimu se délka impulsu může v závislosti na druhu modulace jakosti rezonátoru pohybovat v rozmezí od milisekund až po jednotky pikosekund (při použití Q-spínání).\n\nNd:YAG má díky vysokému výkonu a vhodné vlnové délce řadu uplatnění. Hojně je užíván v technologii, např. pro vrtání, svařování, žíhání, řezání a značkování. Dále své uplatnění nalezl i v medicíně, vědě, biologii a ve vojenských aplikacích.\n\nNd:YAG se využívá v oftalmologii pro odstranění druhotného šedého zákalu či vytvoření otvorů v duhovce za účelem redukce nitroočního tlaku. Při odstranění druhotného šedého zákalu je laserem vytvořen otvor do zadního čočkového pouzdra.\n"}
{"id": "214803", "url": "https://cs.wikipedia.org/wiki?curid=214803", "title": "Trós", "text": "Trós\n\nTrós (latinsky \"Ilus\") je v řecké mytologii syn dardanského krále Erichthonia a jeho manželky Astiochy, vnuk krále Dardana, zakladatele rodu. \n\n\nPotomky jeho syna Assaraka byli Kapys a Anchísés, ti vládli v Dardanii. Ílos měl syny Láomedonta a Priama, ti vládli v Tróji. Z nich Priamos byl tím posledním, on sám i jeho královský rod byli zahubeni Achájci a město Trója bylo zcela zničeno. \n\n"}
{"id": "214804", "url": "https://cs.wikipedia.org/wiki?curid=214804", "title": "YAG", "text": "YAG\n\nYAG je zkratka pro yttrito-hlinitý granát (\"YAlO\"), což je bezbarvý, opticky izotropní krystal kubické struktury. V současné době je nejdůležitějším krystalem pro granátové lasery, neboť je zvládnuta jeho technika pěstování a opracování do tvarů tyčí při zachování nejvyšší optické kvality. \n\nDominantní postavení pro svoje laserové vlastnosti má YAG dopovaný ionty Neodymu (Nd). Kromě něho bylo docíleno laserové generace i v krystalech YAG dopovaných ionty Erbia (Er), Holmia (Ho), Ytterbia (Yb) a dalšími.\nDopace ionty Ceru (Ce) vede k získání materiálu se scintilačními vlastnostmi.\n"}
{"id": "214807", "url": "https://cs.wikipedia.org/wiki?curid=214807", "title": "František Horčička", "text": "František Horčička\n\nFrantišek Horčička (29. června 1776 Praha – 5. dubna 1856 Malá Strana) byl český malíř, restaurátor, umělecký znalec a falsifikátor 1. poloviny 19. století.\n\nNarodil se v rodině zahradníka žijícího u Jeleního příkopu v areálu Pražského Hradu. Vystudoval gymnázium na Malé Straně, později studoval filosofii, práva a nakonec se v r. 1800 stal žákem pražské Akademie. Již v mládí byl uznávaným portrétistou (portrétoval např. B. Bolzana, J. E. Purkyně, Fr. J. Gerstnera a mnoho dalších soudobých osobností).\n\nHorčička se podílel mj. na opravě obrazů z Pražského hradu, vedl restaurátorské práce obrazů Mistra Theodorika na Karlštejně, restauroval rozsáhlé sbírky obrazů ve vlastnictví rodu Coloredo-Mansfeldů.\n\nFalsifikátorská práce Horčičky spočívala hlavně v úpravách starších obrazů – využíval při tom své rozsáhlé znalosti restaurátorské a uměleckovědné. Pro Horčičkovy falsifikáty je typická značná technická dovednost (většina jeho falsifikátů byla odhalena až ve 20. století). Zajímavé je, že vytváření fals nebylo u Horčičky motivováno peněžním ziskem (své padělky nezpeněžoval), ale spíše touhou vyrovnat se kvalitou svých prací starým mistrům.\n\nNapříklad obraz \"Madona s dítětem\" – nijak vynikající renesanční dílo (cca rok 1500) z dílny Lorenza di Credi (pravděpodobně od Giovanniho di Benedetto Cianfanini) – upravil Horčička tak, že byl obraz znalci považován za dílo Raffaela, případně někoho z jeho školy (tak bylo dílo také zařazeno v inventáři). Skutečnost byla odhalena až v r. 1976 při restauraci Petra Bareše.\n\nTakovýchto zásahů do „restaurovaných“ děl provedl Horčička velké množství, proto je pravděpodobné, že dosud nebyly všechny jeho padělky odhaleny.\n\nZajímavý je případ obrazu \"Panna Marie s Ježíškem, se sv. Alžbětou a malým Janem Křtitelem\", který byl původně považován za dílo Ferrarské školy. Ukázalo se, že jde o původní Horčičkovo dílo na starém plátně, tj. obraz nevznikl přemalbou jiného obrazu, ale byl Horčičkou celý vytvořen.\n\nHorčička také bývá podezírán z účasti na falšování slavných sporných Rukopisů královédvorského a Zelenohorského. K podezřelým okolnostem patří jeho osobní známost s Václavem Hankou, se kterým chodil na Dobrovského přednášky o staroslověnštině, a jeho návštěvy na zámku Zelená hora (patřícího Colloredo-Mansfeldům), protože odtud má \"Rukopis zelenohorský\" pocházet. V roce 1995 bylo dokonce naznačeno možné spojení Horčičky a Hanky s nápisy nad bustami v triforiu katedrály sv. Víta, věcné argumenty pro takové podezření ale nejsou a pravděpodobnější je, že dnešní nápisy jsou z rudolfínské doby, zhruba z let 1576–1611.\n\n\n"}
{"id": "214808", "url": "https://cs.wikipedia.org/wiki?curid=214808", "title": "Ílos", "text": "Ílos\n\nÍlos (latinsky \"Ilus\") byl v řecké mytologii syn dardanského krále Tróa, zakladatel města \"Ílion\", pozdější Troas - Trója.\n\nJeho manželkou se stala Eurydika (není totožná s Orfeovou milou), která mu dala syna Láomedonta.\n\nKrál Ílos vybudoval město, které dostalo nejprve jeho jméno \"Ílion\" či \"Ílios\", později však proslulo pod jménem Trója. Podle původního názvu je také pojmenováno dílo básníka Homéra „\"Ílias\"“, které líčí poslední rok velké trojské války, při níž bylo město vypáleno a zcela zničeno řeckými vojsky.\n\nV mýtech se uvádí, že místo, kde Ílos založil základy trojského hradu, mu vnuknul nejvyšší bůh Zeus, který přesně tam shodil malou posvátnou dřevěnou sošku Pallas Athény. Soška zvaná palladium pak po léta chránila Tróju před nepřítelem a před zničením. Teprve v závěru trojské války Řekové Odysseus a Diomédes paladium ukradli a brzy nato byla Trója zničena.\n\n"}
{"id": "214821", "url": "https://cs.wikipedia.org/wiki?curid=214821", "title": "LDAP Data Interchange Format", "text": "LDAP Data Interchange Format\n\nLDIF (zkratka angl. \"LDAP Data Interchange Format\") je standardizovaný formát pro reprezentaci a aktualizaci dat na adresářovém serveru.\n\nJedná se o jednoduchou textovou reprezentaci záznamů v adresáři. Každý záznam je v něm definován svým rozlišovacím jménem DN a povinnými (či nepovinnými) atributy. U každého záznamu nesmíme zapomenout uvést, jaké objektové třídy (popř. tříd) je záznam instancí.\n\nPovinné atributy pro třídu person jsou sn a cn.\n\nAdresářové servery respektují LDIF standard a umožňují import a export dat v tomto formátu. Pomocí souborů LDIF můžeme jednoduše importovat do adresáře množství nových záznamů, stejně tak můžeme celý obsah adresáře exportovat do tohoto formátu. S těmito soubory umí pracovat i základní obslužné programy serverů. Například v serveru OpenLDAP programy ldapadd, ldapmodify a ldapdelete.\n\n\n"}
{"id": "214822", "url": "https://cs.wikipedia.org/wiki?curid=214822", "title": "Pisces Iscariot", "text": "Pisces Iscariot\n\nPisces Iscariot je kompilační album b-stran, dem a písní která se nevešla na předešlá alba (Gish, Siamese Dream). Vydavatelství Virgin je vydalo, aby uspokojilo rozrůstající se počet fanoušků - jen v USA se ho prodalo přes 1,3 milionu kopií. V USA se také vyšplhalo se na 4. příčku prodejnosti.\n\n\n"}
{"id": "214823", "url": "https://cs.wikipedia.org/wiki?curid=214823", "title": "Josef Hoffmann", "text": "Josef Hoffmann\n\nJosef Hoffmann (Josef František Maria Hoffmann) (15. prosince 1870 Brtnice – 7. května 1956 Vídeň) byl rakouský architekt a designér, původem moravský Němec. Navrhoval nábytek, látky, stříbrné a kovové předměty, šperky, sklo a keramiku. Byl důležitou osobností secesního hnutí ve Vídni a zakladatel Wiener Werkstätte. Jeho dílo se vyznačuje čistotou linií a geometrickými formami. Roku 2018 byla ve vídeňském muzeu Hofmobiliendepot uvedena výstava o vídeňské moderně, její součástí je i expozice o Josefu Hoffmannovi.\n\nHoffmann se narodil v Brtnici u Jihlavy, čp. 263. Studoval gymnázium v Jihlavě a po neúspěšném opakování kvarty se učil stavitelství v Brně, Vyšší státní průmyslovou školu v Brně, rok strávil ve Würzburgu ve vojenské projektové kanceláři. Roku 1892 byl přijat na Vídeňskou akademii výtvarných umění, kde studoval pod vedením Karla von Hassenauera, kterého roku 1894 vystřídal Otto Wagner. Za diplomní projekt získal stipendium tzv. Římskou cenu, díky tomu uskutečnil studijní cestu po Itálii, podzim a zimu prožil v Římě, jaro 1896 v jižní Itálii. Studium dokončil v roce 1896. O rok později Josef Hoffmann společně s Otto Wagnerem, Gustavem Klimtem, Josephem Maria Olbrichem a Kolomanem Moserem založili Sdružení výtvarných umělců Rakouska - Secession. V té době byl Hoffmann okouzlen francouzskou a belgickou secesí. Po roce 1900 se ale obrátil směrem k britské tvorbě, která ho zaujala svou jednoduchostí a geometričností. Obdivoval hnutí Arts & Crafts, velmi blízká mu byla tvorba Charlese Rennieho Mackinthoshe. Geometrie byla pro ranou tvorbu Josefa Hoffmanna typická, jeho rané puristické návrhy budov patří k milníkům architektury, takovou stavbou bylo např. Sanatorium Westend v Purkersdorfu u Vídně (1904). Stejně tak byl obdivovatelem středoevropského biedermeieru, který považoval za poslední dobrý styl v Rakousku. Po roce 1906 vytvářel stále dekorativnější návrhy, inspiroval se např. pestrými ornamenty lidových výšivek. Kolem roku 1910 se ve své tvorbě obracel pro inspiraci k formám antické architektury, které přetavoval do zcela nových podob a uplatňoval často v rozporu s jejich původní tektonikou a funkcí.\n\nV roce 1903 společně s designérem Kolomanem Moserem a průmyslníkem Fritzem Waerndorferem založil Wiener Werkstätte (Vídeňské dílny), inspirací jim byly britské dílny produkující užité předměty na nejvyšší estetické i řemeslné úrovni. Z počátku fungovaly čtyři ateliéry. Největší význam měl ateliér zpracovávání kovů, kde vznikaly nejmodernější šperky, nádobí, vázy. Typickým výrobkem byly vázy z čtvercově perforovaného kovového plechu. Dále zde byla knihvazačská dílna, nábytková dílna a zpočátku byl součástí WW i Hoffmannův architektonický ateliér. Tyto dílny fungovaly až do roku 1932. Hoffmann dále spolupracoval s vídeňsko-vsetínskou firmou Jacob & Josef Kohn vyrábějící nábytek z ohýbaného bukového dřeva či českou sklárnou Loetz Witwe, J. Lobmeyr, vytvořil velké množství návrhů čalounů a koberců pro firmu Johann Backhausen & Söhne.\n\n Jako architekt se zabýval především navrhováním rodinných vil. Vždy usiloval o to, aby dům vznikal ne jenom jako stavba, ale harmonicky s ní vytvářel i interiéry, které vybavoval předměty navržené jím samým, kolegy pracujícími ve WW nebo spřátelenými umělci - tomuto komplexnímu přístupu říkáme gesamtkunstwerk. Známá je kolonie na Hohe Warte, která vznikala postupně v době před první světovou válkou. Nejvýznamnější realizací je palác pro Adolfa Stocleta v Bruselu (1905-1911), který byl v roce 2009 zapsán na seznam UNESCO. Josef Hoffmann vytvořil řadu realizací i na území České republiky: dům pro hosty hutí Poldi v Kladně (1902), který financoval ocelový magnát Karl Wittgenstein. Pro rodinu olomouckého bankéře Otto Primavesiho navrhl venkovský dům v Koutech nad Desnou (1913-1914), který patřil k jeho nejzajímavějším realizacím hned vedle paláce Stoclet. Významná byla také úprava vlastního rodného domu v Brtnici u Jihlavy (1907).\n\nPo druhé světové válce mu byl rodný dům v Brtnici zabaven, což Josef Hoffmann vnímal velmi bolestně. První připomínka tvorby Josefa Hoffmanna přišla až po roce 1989 výstavou Barokní Hoffmann, kterou v rodném domě v Brtnici uspořádal MAK - Rakouské muzeum užitého a současného umění. Roku 2003 byl dům opraven a od 2004 se zde pořádají stálé akce. Roku 2009 byla otevřena expozice Josef Hoffmann. Inspirace, představující architektovu tvorbu a hlavní motivy, které ho ovlivňovaly. Muzeum Josefa Hoffmanna v Brtnici je společným pracovištěm Moravské galerie v Brně a MAK - Rakouského muzea užitého a současného umění.\n\n\n\n\n"}
{"id": "214825", "url": "https://cs.wikipedia.org/wiki?curid=214825", "title": "Žehrovka", "text": "Žehrovka\n\nŽehrovka je říčka či potok v Královéhradeckém (okres Jičín), Libereckém (okres Semily) a Středočeském kraji (okres Mladá Boleslav), levostranný přítok řeky Jizery. Délka toku je 26,3 km. Plocha povodí měří 96,1 km².\n\nRomantické údolí Žehrovky je lemované skalami a je jedním z přírodně nejcennějších území celé CHKO Český ráj. Žehrovka je významným tokem Českého ráje.\n\nPramen Žehrovky je poněkud sporný. Podle oficiálních a stěžejních údajů a podkladů HEIS VÚV a Povodí Labe s.p., Žehrovka pramení v Zajakurech, v mělkém údolí v okolí silnice (na druhém rameni je malá pramenná nádrž). Jiné zdroje (zřejmě dle nepřesných turistických podkladů) udávají pramen ve střední části Prachovských skal (tok nad lesním koupalištěm \"Pelíšek\", jím protékající).\n\nTok Žehrovky z oficiálního prameniště dále směřuje zhruba k SV, přijímá tři krátké přítoky z obou stran a podtéká silnici I/16. Dále teče přes sídla Samšina, Všeliby a Betlem (v tomto úseku přijímá několik krátkých přítoků z obou stran) až do Zámostí), kde se stáčí k SZ, přijímá zprava významný přítok (sporné pramenné rameno) a vstupuje do CHKO Český ráj. Za Zámostím přijímá zprava další významný přítok (napájí rybník \"Pařez\"), zleva u Hubojed přítok Cýrka a pokračuje k Mladějovu (od Všelib po Mladějov je jediný úsek Žehrovky bez jakéhokoli okolního porostu), kde se znovu otáčí k SV kolem vrchu Hrádek a vtéká nadlouho do zahlubujícího se údolí. Na SV Mladějova přijímá zprava dva přítoky (na prvním leží bezejmenný rybník). Na západě Střelče, pod silnicí II/281 (úsek Mladějov–Hrdoňovice), mění Žehrovka směr zhruba na SZ a tímto směrem protéká v podstatě celým zbývajícím (a podstatným) územím Českého ráje.\n\nZa Mladějovem vtéká říčka do výrazně zaříznutého úzkého údolí se svahy šířeji zalesněnými, lemovanými pískovcovými skalami a brázděnými bočními údolími. První rybník v tomto údolí je \"Dolský rybník\" (či \"Doly\"), ve kterém přijímá z obou stran poměrně dlouhé přítoky. Za rybníkem vstupuje tok do přírodní rezervace Podtrosecká údolí a napájí dlouhý rybník \"Nebákov\" (či \"Nebák\"). Další rybník v pořadí je \"Podsemínský\" s bývalým mlýnem a historickým mostem. Poté zprava přijímá svůj nejvýznamnější přítok, \"Jordánku\", která sama vytváří stejně bohatý biotop s několika rybníky a patří do stejné rezervace. Další úsek dlouhý asi 4,5 km je bez rybníků i přítoků, ale je zde množství bočních pramenů. Při konci přírodní rezervace se údolí začíná rozevírat do široké údolní nivy a od hlavního, avšak regulovaného toku se vlevo odklání vedlejší rameno.\n\nDále Žehrovka přijímá zprava významný přítok, \"Kacanovský potok\". Pak tok chvíli teče západním směrem. Před Skokovami se vedlejší rameno vrací zpět. Brzy na to se ale vlevo odpojuje další vedlejší, ale výraznější rameno zvané \"Přední Žehrovka\". Kolem tohoto větvení přijímá hlavní tok zprava i zleva krátké přítoky a pokračuje na severovýchod. Přední Žehrovka u Žehrova přijímá mokřadní přítok z Žehrovské obory a obtéká ves Žehrov (podle které je pojmenován) ze severní strany. Obě ramena podtékají silnici II/279. Následně opět spojený tok protéká podél podlouhlé obce Žďár. U Žďáru přijímá zprava dva krátké přítoky a u odbočky do Příhraz přitéká významný přítok, \"Arnoštický potok\" (též z Žehrovské obory). Poté náhonem napájí Žehrovka největší rybník na svém toku, Žabakor (v přírodní rezervaci Žabakor – významné hnízdiště vodního ptactva), přičemž sama Žehrovka obtéká rybník ze severní strany. Za rybníkem a silnicí silnice II/610, kde opouští Český ráj, přijímá zpět odtok z Žabakoru (i odtok z místních sádek) a podtéká pod dálnicí D10 a železniční tratí 070. Dále se klikatí uvnitř lužního lesíku, přijímá poslední přítok zleva, který předtím napájí rybník v obci Březina a severně od ní se vlévá do Jizery na jejím 67. říčním kilometru.\n\n\nPrůměrný průtok v ústí činí 0,50 m³/s.\n\nV minulosti (16. až 18. století) bývalo na toku Žehrovky mnohem více rybníků než v současnosti. Například na dolním toku byly tři velké rybníky, z nichž se dochoval jen Žabakor. Další dva byly\n\"Žďárský rybník\" a \"Žehrovský rybník\". Od 18. století byly ale rybníky postupně vysoušeny pro potřeby orné půdy. Dnes jsou na místech většiny někdejších rybníků úrodná pole a louky, po bývalých hrázích vedou silnice.\n\nNa hrázích rybníků a na mlýnských náhonech v okolí bylo postupně vystavěno osm (údaje se různí) mlýnů. Z některých se dochovaly samotné budovy a některé slouží jako historické památky.\n"}
{"id": "214826", "url": "https://cs.wikipedia.org/wiki?curid=214826", "title": "Dálnice M45", "text": "Dálnice M45\n\nM45 je dálnice ve střední Anglii, hrabství Warwickshire, o délce 8 mil, resp. 12,5 kilometrů. Je odbočkou dálnice M1 z jejího nájezdu číslo 17 jihovýchodně od Rugby, končí navazující rychlostní komunikací A45 jihozápadně od Rugby. Je jednou z nejméně zatížených dálnic Velké Británie. \n\nDostavěna byla v roce 1959, když M1 (jako součást spojení Londýna s Birminghamem) byla dokončena ke křižovatce 18. M45 vytvořila přivaděč pro Coventry a Birmingham a rozmělnila dopravu při dočasném konci M1 na křižovatce 18. Obdobně jako jižním koncem M1 je dálnice M10\n\nJako trasa do Birminghamu byla v šedesátých letech jednou z nejvytíženějších komunikací v Británii. Otevřením dálnice M6 vedoucí podstatně příznivější trasou regionem West Midlands v roce 1972 došlo k značnému poklesu dopravy po M45.\n\nV září 1991 byla ve zhruba dvou třetinách délky od M1 doplněna křižovatka poblíž obce Dunchurch. Tato však umožňuje jen napojení na dálnici ve směru k/od M1. \n\n"}
{"id": "214829", "url": "https://cs.wikipedia.org/wiki?curid=214829", "title": "Bítovští z Lichtenburka", "text": "Bítovští z Lichtenburka\n\nBítovští z Lichtenburka byli panským rodem českého původu, jedné z větví Ronovců, který na přelomu 13. a 14. století zdomácněl na Moravě, kdy jejich první předek Raimund z Lichtenburka (zemř. po roce 1329) získal v roce 1298 do zástavy hrad Bítov.\n\nVedle Bítova pak Bítovští získali i četné další hrady a panství - Cornštejn, Jemnici, Vranov nad Dyjí, Jaroměřice nad Rokytnou atd. Rod se pak poměrně široce rozvětvil a jeho poslední mužský člen zemřel teprve v roce 1572. Po celý čas své existence pak rod vlastnil bítovský hrad. V 15. století proslul pan Hynek Bítovský z Cornštejna, který se z důvodu svého sporu s pány z Kunštátu postavil proti králi Jiřímu z Poděbrad. Tento spor vyústil v roce 1464 v téměř roční dobývání jeho hradu Cornštejna, jeho dobytí a následnou konfiskaci.\n\n\n"}
{"id": "214830", "url": "https://cs.wikipedia.org/wiki?curid=214830", "title": "Rispet", "text": "Rispet\n\nRispet, řidčeji rispetti (z italského \"rispetto\" – \"ohled\" či \"úcta\" – slovo \"rispetti\" je vlastně plurál tohoto původního italského názvu, v češtině se ale užívá i k označení jedné básně, např. Jan Křesadlo: \"Rispetti o odchodu\") je lyrická básnická forma.\n\nMá pevný počet veršů, totiž osm, skládá se z jednoho čtyřverší, rýmovaného střídavě, a dvou dvojverší, rýmovaných sdruženě (celkové rýmové schéma je tedy \"abab cc dd\"). Pro svou krátkost se tato forma užívá téměř výhradně v lyrice, a to ve všech jejích druzích (přestože původně se vyskytovala takřka pouze v lyrice milostné). Na použitém typu verše nezáleží, většinou se ale užívá endekasylab, tedy jedenáctislabičný verš jambického spádu, typický pro italskou literaturu.\n\nRispet je jedna z typických forem italské literatury a mimo ni je poměrně vzácná, nicméně v české literatuře ji používali Jaroslav Vrchlický (který ji také ve sbírkách \"Hudba v duši\" a \"Moje sonáta\" do české literatury uvedl), z modernějších českých básníků ji často užíval také Jan Křesadlo. Ve své prapůvodní podobě šlo o lidovou (zejména toskánskou) milostnou poezii, postupně začalo přecházet do „oficiální“ literatury. \n\nVelmi známým se v české literatuře rispet stal díky mystifikační sbírce básníka Jiřího Dědečka \"Poklony a pošklebky\" (\"Rispetti e dispetti\", 2009), kterou Dědeček označil za překlad \"pozapomenuté\" sbírky milostných a satirických miniatur italského renesančního básníka Poliziana, a která byla českou kritikou velmi dobře přijata. Básně této sbírky jsou psány výlučně formou rispetu. \n\nRispetti o čase\n\nJan Křesadlo\n\nDen za dnem, perloperý čas\nz vřetena srdce odvíjí,\npromývá nás a plní nás\nprůhlednou melancholií.\n\nA jak dny naše prudce míjí\nkanóny hodin do nás bijí\n\ni vteřin zbraně pěchotní.\nVpřed jdeme, smrtí těhotni.\n"}
{"id": "214832", "url": "https://cs.wikipedia.org/wiki?curid=214832", "title": "Christopher Lee", "text": "Christopher Lee\n\nSir Christopher Frank Carandini Lee (* 27. května 1922, Londýn, Anglie, Spojené království – 7. června 2015, Londýn, Anglie), komandér Řádu britského impéria a komandér Řádu sv. Jana, byl významný britský herec. Na začátku své kariéry v 60. a první polovině 70. let hrál postavy padouchů, stal se známým zejména rolí hraběte Drákuly. Dále ztvárnil např. lorda Summerislea ve filmu \"The Wicker Man\" (1973), Francisca Scaramangu v bondovce \"Muž se zlatou zbraní\" (1974), hraběte Dooku v sérii \"Hvězdných válek\" nebo čaroděje Sarumana ve filmové trilogii \"Pán prstenů\". Sám Lee za svou nejvýznamnější roli považoval zakladatele Pákistánu Muhammada Alího Džinnáha v životopisném snímku \"Jinnah\" (1998). Od roku 1948 hrál v 266 filmech.\n\nRytířem Řádu britského impéria byl jmenován při příležitosti královniných narozenin v roce 2009.\n\nNarodil se ve městě Belgravia v anglickém Westminsteru jako syn hraběnky Estelly Marie (rozené Carandini di Sarzano) a podplukovníka Geoffreye Trollope Leeho. Rodiče se však rozvedli, ještě když byl velmi malý, a spolu s matkou a sestrou se poté přestěhovali do Švýcarska, kde navštěvoval akademii ve Wengenu. Po návratu rodiny do Londýna chodil do Wagnerovy soukromé školy a jeho matka se znovu provdala, a to za bankéře Harcourta Rose, strýce autora příběhů o Jamesi Bondovi Iana Fleminga. Usiloval o stipendium pro studium na Etonu, avšak neúspěšně, a tak namísto toho začal navštěvovat školu Wellington College.\nV roce 1939 se přihlásil jako dobrovolník do finských jednotek, bojujících proti Rudé armádě v tzv. Zimní válce (ale jak sám přiznává ve svém životopise, spolu s dalšími britskými dobrovolníky ve Finsku strávili pouhých čtrnáct dní a od ruských jednotek byli drženi stranou). Jeho vojenská kariéra ve druhé světové válce pokračovala v královském letectvu a zpravodajských službách, účastnil se bojů v Africe a Itálii. Zmínil se také o svém působení ve zvláštních jednotkách, podrobnosti o jejich akcích jsou však dodnes tajné. RAF na konci války opustil s hodností kapitána letectva.\n\nV roce 1948 se objevil jako kopiník ve filmu Laurence Oliviera \"Hamlet\", a to se svým častým pozdějším spolupracovníkem Peterem Cushingem v roli Osrika. Během dalšího desetiletí se v rolích akčních hrdinů podílel na téměř třiceti filmech.\n\nJeho první prací pro společnost Hammer se stal film \"The Curse of Frankenstein\" (\"Frankensteinova kletba\", 1957), o něco později si zahrál s Borisem Karloffem v \"Corridors of Blood\" (\"Chodby plné krve\", 1958) a v témže roce v prvním ze série filmů o hraběti Drákulovi \"Horrors of Dracula\", kde ztvárnil titulního hrdinu. Další části, ve kterých se objevil, \"Dracula: Prince of Darkness\" (\"Dracula: Kníže temnot\", 1966), \"Dracula Has Risen from the Grave\" (\"Drákula vstal z hrobu\", 1968), \"Taste the Blood of Dracula\" (\"Ochutnejte Drákulovu krev\", 1969) a \"Scars of Dracula\" (\"Drákulovy jizvy\", 1970) byly komerčně velmi úspěšné. Sice se mu příliš nelíbilo, jak Hammer s postavou zachází, světové publikum však filmy přijalo s nadšením a dnes jsou považovány za klasiku žánru. Další dva drákulovské filmy z počátku 70. let, které se pokoušely děj převést do moderní doby, se už ale s velkým ohlasem nesetkaly. Za jeden z nejlepších filmů společnosti Hammer (a zároveň jednu z nejlepších Leeho rolí) je označována \"The Mummy\" (\"Mumie\", 1959). Dále se spolupodílel na filmech \"The Hound of the Baskervilles\" (\"Pes baskervillský\", 1958), \"Gorgon\" (\"Gorgona\", 1964) a \"Rasputin, the Mad Monk\" (\"Rasputin, šílený mnich\", 1966).\n\nDíky němu začal s Hammerem také spolupracovat známý autor tajemných příběhů Denis Wheatley. Společnost podle jeho románů natočila dva filmy: \"The Devil Rides Out\" (\"Ďábel byl vzkříšen\", 1967), považovaný za jeden z největších úspěchů společnosti, a \"To the Devil a Daughter\" (\"Dceru ďáblovi\", 1976). Ten však doprovázely mnohé problémy s produkcí, a ačkoli finančně úspěšný, byl to poslední hororový film natočený Hammerem. Skončila tak dlouholetá spolupráce Leeho se studiem, které ho učinilo světoznámým.\n\nPodobně jako Cushing se mezi lety 1957 a 1977 objevil i ve filmech jiných společností. Byla to například série filmů o doktorovi Fu Manchu v letech 1965-1969, \"I, Monster\" (\"Já, monstrum\", 1971) o Jekyllovi a Hydeovi, \"The Creeping Flesh\" (\"Plíživé maso\", 1972) nebo jeho údajně nejoblíbenější \"The Wicker Man\" (\"Proutěný muž\", 1973). Zahrál si také ve filmu \"The Private Life of Sherlock Holmes\" (\"Soukromý život Sherlocka Holmese\", 1970) nebo \"Eugenie\" (1970), nevěda, že jde o lehkou pornografii (sexuální scény se totiž natáčely zvlášť).\n\nOd poloviny 70. let se rolím v hororových filmech vyhýbal. Autor špionážních románů o Jamesi Bondovi a zároveň jeho příbuzný Ian Fleming mu nabídl titulní roli v první oficiální filmové bondovce \"Dr. No\". Sice ji s nadšením přijal, producenti už ale předtím vybrali Josepha Wisemana. K roli bondovského padoucha se dostal až v roce 1974, kdy si ve snímku \"Muži se zlatou zbraní\" zahrál smrtícího zabijáka Francisca Scaramangu. V roce 1979 jej režisér Steven Spielberg obsadil do role německého důstojníka kapitána Wolfganga von Kleinschmidta ve svém filmu \"1941\".\nSpolečně s Anthony Nelsonem Keysem v roce 1972 založil produkční společnost Charlemagne Productions, Ltd.\n\nRoku 1982 se objevil ve filmu \"The Return of Captain Invincible\" (\"Návrat kapitána Neporazitelného\"), kde hrál fašistu, plánujícího zbavit Ameriku a později celý svět od všech nebělochů. V tomto filmu si také zazpíval, a to dvě písně od Richarda O'Briena and Richarda Hartleyho, mimo jiné autorů \"Rocky Horror Picture Show\". Ve filmu \"Policejní akademie 7: Moskevská mise\" (1994) si zahrál ruského velitele. V roce 1998 ztvárnil titulní roli zakladatele Pákistánu Muhammada Alího Džinnáha ve snímku \"Jinnah\", kterou na tiskové konferenci při příležitosti bruselského filmového festivalu označil za svoji nejlepší. Byl také jedním z kandidátů na roli Magneta ve filmu \"X-Men\" (2000), nakonec ale připadla Ianu McKellenovi.\n\nZazářil jako Saruman ve filmové trilogii \"Pán prstenů\". Jako jediný z celého štábu se s J.R.R. Tolkienem osobně setkal a podle vlastních slov měl ve zvyku si román každý rok alespoň jednou přečíst. \"Pán prstenů\" zároveň znamenal nový impuls pro jeho kariéru - objevil se ve filmech ze série Hvězdných válek \"Epizoda II: Klony útočí\" (2002) a \"Epizoda III: Pomsta Sithů\" (2005) v roli hraběte Dooku.\n\nByl také jedním z nejoblíbenějších herců režiséra Tima Burtona, s nímž od roku 1999 spolupracoval už celkem pětkrát. Malou roli si zahrál ve snímku \"Ospalá díra\" (1999), namluvil jednu z postav v animovaném filmu \"Mrtvá nevěsta Tima Burtona\" (2005), hrál i ve snímcích \"Karlík a továrna na čokoládu\" (2005) a \"Sweeney Todd: Ďábelský holič z Fleet Street\" (2007). Jeho scény ze Sweeneyho Todda byla však nakonec z finální verze vystřiženy, protože Burtonovi připadaly pěvecké scény se zpívajícími Sweeneyho oběťmi příliš teatrální. Roku 2009 se podílel na připravované Burtonově adaptaci \"Alenky v říši divů\" z roku 2010.\nOd roku 2005 do roku 2011 spolupracoval s metalovou kapelou Rhapsody of Fire.\n\nV roce 1983 pobýval v Praze v rámci natáčení hororu \"Howling II\" (\"Vytí\"), byl porotcem MFF Forum v Bratislavě roku 1995 a účastnil se také 43. MFF v Karlových Varech v roce 2008.\n\nByl autorem životopisných knih \"Tall, Dark and Gruesome\" (\"Vysoký, temný a příšerný\", 1977) a \"Lord of Misrule: Autobiography of Christopher Lee\" (\"Pán anarchie: Autobiografie Christophera Lee\", 2004).\n\nZemřel 7. června 2015 ve věku 93 let v nemocnici, kde byl několik týdnů hospitalizován pro respirační potíže a selhání srdce.\n\nV roce 1973 mu byl ve Francii udělen odznak důstojníka Řádu umění a literatury. V roce 2001 získal od britské královny Alžběty II. medaili britského impéria a stal se komandérem Řádu britského impéria (CBE - \"Commander of the Order of the British Empire\"), v roce 2009 byl povýšen na rytíře Řádu britského impéria (KBE - \"Knight of the Order of the British Empire\").\n\n\n"}
{"id": "214836", "url": "https://cs.wikipedia.org/wiki?curid=214836", "title": "Lichtenburkové", "text": "Lichtenburkové\n\nPáni z Lichtenburka (též z Lichtemburka) byli starým českým panským rodem, jednou z větví Ronovců (spolu s pány z Lipé, Berky z Dubé, pány z Pirkštejna, s Klinštejny).\n\nNazývali se podle hradu Lichtenburka – česky Lichnice. Ve 13. století patřili k nejvýznamnějším a nejbohatším šlechtickým rodům v zemi, a to zejména z důvodu těžby stříbra v jejich tehdejším městě Brodě, později Německém Brodě, resp. Havlíčkově Brodě. Na počátku 14. století však toto město a panství ztratili, což vedlo k jejich postupnému majetkovému úpadku.\n\nRonovci byli počátkem 13. století byli usazeni v Žitavě. Smil z Lichtenburka (1220–1269) proslul svou odvahou a rytířským uměním na turnajích, získal do erbu ostrve (společný znak Ronovců) a pro svůj rod klenot v erbu kapra. Počítal se za jednoho z nejbohatších šlechticů v zemi a to především díky svým stříbrným dolům na území dnešního Havlíčkobrodska. V letech 1248–1249 došlo k povstání části šlechty proti králi Václavovi I. z Přemyslovců a protože se Ronovci přiklonili na stranu krále, byli po potlačení povstání odměněni funkcemi i majetkem. Smil Světlický (později znám jako Smil z Lichtenburka) z tohoto rodu dostal Lichtenburk – česky nazvanou Lichnici, hrad i panství. Zastával sice hodnost purkrabího v Praze a psal se i nadále s přídomkem \"de Sitavia\" (z Žitavy), rozhodl se však zbudovat si rodové sídlo ve východních Čechách. Oženil se s Alžbětou, dcerou Přibyslava z Křižanova a po roce 1251 se již nechal psát s predikátem z Lichtenburka. Tím tato rodová větev Ronovců vznikla. Později rozšířila své panství o další kraje. V roce 1259 král Přemysl Otakar II. odebral jejich městečku Brod (dnes Havlíčkův Brod) městská práva a později část statků i dalších práv. Také proto, že roku 1269 zakladatel zdejšího rodu Smil z Lichtenburka zemřel.\n\nSmil, jehož otcem byl Jindřich ze Žitavy, měl čtyři syny – Jindřicha, Smila, Oldřicha a Rajmunda.\nSyn Oldřich z Lichtenburka zdědil po otci Smilovi Lichtenburk, neblaze proslul, když v roce 1307 zavraždil na volebním sněmu z důvodu sporu o nástupnictví na český trůn Dobeše z Bechyně, který prosazoval habsburského pretendenta. Založil choceňskou větev, druhý syn založil bítovskou linii, která se usídlila na Moravě v okolí Bítova. Další Lichtenburkové drželi v Čechách také Lipnici nad Sázavou, Střítež, Opočno a Frymburk, na Moravě pak Ronov či Nové Hrady.\n\nJan Krušina v letech 1403–1407 zastával funkci nejvyššího purkrabího Království českého, byl také nejvyšším hofmistrem a hejtmanem svídnického knížectví.\n\nV husitských válkách pak proslul další z členů rodu, Hynek Krušina IV. z Lichtenburka, syn Jana Krušiny, podepsal stížnost proti Husovu upálení. V listopadu 1420 velel husitským vojskům v bitvě pod Vyšehradem i u Ústí nad Labem. Na čáslavském sněmu byl zvolen jedním ze zemských správců, časem se přiklonil na stranu Zikmunda. Ke svému majetku přidal Kladsko, Potštejn, Münsterberk a další.\nVětev Krušinů zanikla koncem 16. století, stejně tak po meči v témže století celý rod.\n\n\nČerné ostrve na zlatém podkladu jsou společným znakem všech větví Ronovců. V klenotu měli na přílbě kapra na pavím ocase (paví kytě).\n\nSpojili se s pány z Kunštátu, z Landštejna, z Koldic, Bavory ze Strakonic či Zajíci z Hazmburka.\n\n\n\n"}
{"id": "214862", "url": "https://cs.wikipedia.org/wiki?curid=214862", "title": "Amadeus", "text": "Amadeus\n\nAmadeus je mužské křestní jméno latinského původu. Vzniklo z latinského \"amadeus\". Vykládá se jako „boží láska, milý k bohu“. Českou obdobou jména je Bohumil.\n\nPodle českého kalendáře má svátek 3. října.\n\nAmadeo, Ama\n\n"}
{"id": "214874", "url": "https://cs.wikipedia.org/wiki?curid=214874", "title": "Škoda Praktik", "text": "Škoda Praktik\n\nŠkoda Praktik je lehký užitkový automobil, který vychází z modelu Roomster. Vyráběla ho mladoboleslavská automobilka Škoda Auto. Prodej byl zahájen v roce 2007. Oproti Roomsteru má vůz zaplechovaná zadní okna. Výroba byla ukončena společně s Roomsterem v roce 2015.\n\nDo úložného prostoru se vejde 36 krabic o rozměru 40×30×30. Jeho objem je 1900 l, délka 1555 mm, šířka 1016-1429 mm a výška 987 mm.\n\nNázev Praktik používala automobilka již dříve pro užitkovou verzi odvozenou z modelu Fabia Combi, Škoda Felicia Combi a ještě předtím z modelu Škoda Forman. Jednalo se o automobily s karoserií kombi se zadními okny z plechu. Vyráběl se i Favorit Praktik bez zadních sedadel.\n"}
{"id": "214882", "url": "https://cs.wikipedia.org/wiki?curid=214882", "title": "Kihnu (obec)", "text": "Kihnu (obec)\n\nObec Kihnu (estonsky Kihnu vald) je samosprávná obec náležející do estonského kraje Pärnumaa. Její území tvoří ostrov Kihnu a několik okolních ostrůvků.\n\n"}
{"id": "214883", "url": "https://cs.wikipedia.org/wiki?curid=214883", "title": "Kompoziční šach", "text": "Kompoziční šach\n\nKompoziční šach či problémový šach je samostatné šachové odvětví, týkající se skládání a řešení \"šachových skladeb\" (zvaných též šachové problémy nebo kompozice). Šachová skladba je obvykle tvořena umělou \"šachovou pozicí\" a \"výzvou\". Podle výzvy se šachové kompozice dělí na úlohy a studie.\n\nÚloha obsahuje výzvu k dání matu v uvedeném počtu tahů. Běžnou úlohou je tzv. trojtažka, kdy má řešitel najít pro bílého postup, který vede k matování soupeře nejpozději ve třech tazích, bez ohledu na to, jak se bude bránit.\n\nŠachové úlohy zveřejňované v šachových časopisech a ve sbírkách šachových problémů mají společnou většinu následujících vlastností:\n\n\nŠachová studie řešitele pouze vybízí k nalezení tahu nebo sekvence tahů z dané pozice vedoucích k výhře, remíze nebo zisku materiálu, a nestanovuje žádný limit jejich počtu. Takové problémy mohou být studiemi pozic ze skutečně odehraných partií, nebo alespoň pozic, které se v běžných partiích mohou vyskytnout, a používají se k instruktážním účelům. Mnohé z nich nemusí mít výše zmíněné vlastnosti šachových úloh.\n\nExistují různé druhy šachových problémů:\n\n\nS výjimkou přímých matů obsahují výše uvedené úlohy některá neortodoxní pravidla, a proto se někdy považují za druh exošachu.\n\n\nRošáda se ve všech těchto typech šachového problému považuje za povolenou, pokud níže zmíněná retrográdní analýza neprokáže, že před dosažením úvodní pozice muselo být pohnuto dotyčnou věží nebo králem. Braní mimochodem se naopak považuje ze nepovolené, pokud nelze prokázat, že dotyčný pěšec se posunul o dvě pole v předchozím tahu.\n\nExistuje několik dalších typů šachových problémů, které nespadají do žádné z výše uvedených kategorií. Některé jsou v podstatě matematickými problémy, vyjádřenými s využitím šachových figur a geometrického tvaru šachovnice. Známými příklady jsou:\n\nJiné problémy řeší možný průběh partie před dosažením určité pozice:\n\n\nMnoho skladatelů a řešitelů považuje šachové problémy za druh umění a velmi významnou roli v jejich hodnocení hraje estetika. Vladimir Nabokov psal o originalitě, invenci, stručnosti, harmonii, složitosti a falši spojenými se sestavováním šachových problémů – tj. činnosti, které se sám hodně věnoval. Neexistují žádné oficiální standardy, podle kterých by bylo možné rozpoznat krásný problém od špatného, a tak se podobné soudy mohou mezi jednotlivými lidmi, nebo i mezi generacemi, lišit. Přesto však lze formulovat alespoň některé prvky, které šachisté v současné době považují při estetickém hodnocení problému za důležité.\n\n\nNa diagramu vpravo je zobrazen problém s přímým matem, sestavený Thomasem Tavernerem roku 1881. Úvodník je 1. Vh1. Tento tah je obtížné nalézt, protože soupeři ničím přímo nehrozí – místo toho ho dostává do tzv. zugzwangu, tj. situace, v níž je každý tah špatný. Pokud se černý bude bránit např. 1. … Sxh7, přestane si chránit pole d5 a bílý mu dá mat 2. Jd5#. Pokud zahraje 1. … Ve5, zablokuje svému králi toto únikové pole a umožní bílému dát mat 2. Dg4#. Pokud by nemusel táhnout, bílý by neměl šanci ho druhým tahem jakkoliv ohrozit – to však pravidla neumožňují.\n\nPři řešení problému je potřeba si všimnout, že již v původní pozici je černý takřka v zugzwangu. Pokud by černý měl hrát jako první, jediné tahy, které by nevedly k okamžitému matu, by byly Ve3 nebo Sg5. Oba však blokují černému králi jedno únikové pole, a odstraněním věže z h2 bílý může z tohoto pole dát mat jinou figurou: 1. … Ve3 2. Sh2# nebo 1. … Sg5 2. Dh2#.\n\nRozestavení, v němž dvě věže na sousedících polích jsou po stranách doplněny párem střelců, zde ilustruje dopad vzájemného křížení figur. Uvažme například, co se stane, když černý zahraje 1. … Sf7. Bílý mu dá mat 2. Df5#, což je tah umožněný pouze tím, že se černý střelec postavil do cesty černé věži, která původně pole f5 ohrožovala. Podobně po 1. … Vf7 přestane černý střelec ohrožovat pole d5, takže bílý dá mat 2. Jd5#. Podobná vzájemná křížení dvou kamenů na jednom poli jsou známá jako téma Grimshaw.\n\nZ důvodů úspory místa, ale také snazšího mezinárodního dorozumění, se v publikacích věnujících se kompozičnímu šachu používají k vyjádření výzvy šachového problému různé zkratky. Nejběžnější jsou:\n\n\nNapříklad „#3“ znamená „mat třetím tahem“, zatímco „ser–h=14“ znamená sériovotahový pomocný pat ve 14 tazích (tj. černý udělá 14 tahů v řadě a následně bílý udělá jediný tah a dostane černého do patu)\n\nV šachových studiích se také používají symboly „+“ nebo „=“ k vyjádření výzev „Bílý na tahu zvítězí“ nebo „Bílý na tahu remizuje“.\n\nVe skladbě i v řešení šachových problémů se pořádají různé turnaje.\n\nKompoziční turnaje mohou být \"formální\" nebo \"neformální\". Při formálních turnajích, které se často pořádají v upomínku určité události nebo osoby, nemohou být soutěžní problémy publikovány dříve, než je ohodnotí rozhodčí. Neformální turnaje často pořádají šachová periodika a běžně do nich zařazují problémy, které publikovala v průběhu roku. World Chess Composing Tournament je známým formálním turnajem národních týmů, pořádaným Stálou komisí pro šachovou kompozici Mezinárodní šachové federace (FIDE).\n\nTurnaje bývají často orientovány na určitý žánr nebo problém (např. dvoutažky, mnohotažky, pomocné maty apod.) a mohou obsahovat i další omezení (např. problémy patrolového šachu, problémy s tzv. Lačného tématem, problémy s méně než devíti kameny apod.)\n\nNěkteré řešitelské turnaje probíhají korespondenčně, to znamená, že účastníci zasílají svá řešení poštou nebo e-mailem. Tyto turnaje často obsahují úlohy, které se předtím účastnily neformálního kompozičního turnaje. U korespondenčních turnajů není možné eliminovat použití počítačů.\n\nPři jiných řešitelských turnajích musí být všichni účastníci přítomni v určitý čas na určitém místě. Doba k řešení úloh je omezená a není dovoleno používat jiné pomůcky než šachovou sadu. Nejvýznamnějším turnajem tohoto typu je World Chess Solving Championship, opět pořádaný Stálou komisí FIDE pro kompoziční šach.\n\nU obou typů turnajů se za každý vyřešený problém uděluje určený počet bodů, často s dalšími body navíc za nalezení nezamýšlených řešení nebo správné odhalení nemožnosti řešení. Nedokončená řešení bývají oceněna poměrnou částí možného celkového počtu bodů. Vítězem se stává řešitel s největším počtem dosažených bodů.\n\nPodobně jako u běžných šachistů, uděluje FIDE prostřednictvím své Stálé komise pro šachovou kompozici zvláště uznávaným skladatelům a řešitelům šachových úloh a studií tituly mezinárodní velmistr, mezinárodní mistr a mistr FIDE. V kompozičním šachu se však neudělují žádné čistě ženské ekvivalenty těchto titulů.\n\nZa kompozici byl titul mezinárodní mistr poprvé udělen roku 1959. V následujících letech byl tento titul udělován na základě počtu úloh nebo studií, které skladatel publikoval v Albech FIDE, což jsou sbírky nejlepších úloh a studií zkomponovaných v daném tříletém období a vybrané rozhodčími jmenovanými organizací FIDE. Roku 1972 byl poprvé udělen titul mezinárodní velmistr a roku 1990 byl poprvé udělen titul mistr FIDE.\n\nPři posuzování nároku na tituly má každá úloha publikovaná v albu hodnotu 1 bodu a každá studie hodnotu 1 2/3 bodu. U společných skladeb se počet bodů dělí počtem skladatelů. K titulu mistra FIDE musí skladatel získat 12 bodů, mezinárodního mistra 25 bodů a mezinárodního velmistra 70 bodů.\n\nPrvní řešitelé získali tituly mezinárodní velmistr a mezinárodní mistr roku 1982, titul mistr FIDE následoval roku 1997. Mezinárodním velmistrem nebo mistrem se šachový řešitel může stát pouze účastí na mistrovství World Chess Solving Championship. Velmistr musí alespoň třikrát v průběhu 10 za sebou následujících mistrovství získat nejméně 90 procent bodů vítěze a při všech těchto třech příležitostech skončit mezi prvními 10 nejúspěšnějšími řešiteli. Mezinárodní mistr musí alespoň dvakrát v průběhu 5 za sebou následujících mistrovství získat 80 procent bodů vítěze a při obou těchto příležitostech skončit mezi 15 nejúspěšnějšími řešiteli, nebo na jednom mistrovství získat stejný počet bodů jako vítěz. Titul mistr FIDE může řešitel získat buď účastí na mistrovství nebo na jiném turnaji oficiálně uznávaném Stálou komisí pro šachovou kompozici. K zisku titulu musí řešitel dvakrát dosáhnout 75 procent bodů vítěze a při obou příležitostech se umístit mezi nejlepšími 40 procenty řešitelů.\n\n\n\n\n"}
{"id": "214884", "url": "https://cs.wikipedia.org/wiki?curid=214884", "title": "Jihomoravská lignitová pánev", "text": "Jihomoravská lignitová pánev\n\nJihomoravská lignitová pánev je území o rozloze asi 320 km², kde se nacházejí ložiska méně kvalitního uhlí - lignitu. Tato pánev je součástí geomorfologické oblasti Jihomoravská pánev. Pánev se dále dělí na kyjovský a dubňanský revír.\n\nV oblasti jsou dvě souslojí: kyjovské a dubňanské. Obě souslojí mají mocnost až 4 m a nacházejí se v hloubce 0 až 260 m. Pravděpodobné pokračování dubňanských slojí se nachází na západním Slovensku, např. v okolí Gbel a Kútů.\n\nTěžba lignitu v pánvi byla zahájena v roce 1824 a na počátku 3. tisíciletí byl v provozu jediný činný důl - Důl Mír v Mikulčicích, který ročně vytěží cca 460 000 tun uhlí. Od roku 1825 do roku 1994 bylo v revíru vytěženo 93 180 200 tun lignitu. Těžba přitom probíhala (a probíhá) hlubinným způsobem.\n\nV 90. letech byly postupně zlikvidovány tyto doly: Důl Osvobození v Ratíškovicích, Důl Dukla v Šardicích a Důl 1. máj v Dubňanech.\n"}
{"id": "214885", "url": "https://cs.wikipedia.org/wiki?curid=214885", "title": "Vormsi (obec)", "text": "Vormsi (obec)\n\nObec Vormsi (estonsky Vormsi vald) je samosprávná obec náležející do estonského kraje Läänemaa. Její území tvoří ostrov Vormsi a několik okolních ostrůvků.\n\n"}
{"id": "214888", "url": "https://cs.wikipedia.org/wiki?curid=214888", "title": "Henry van de Velde", "text": "Henry van de Velde\n\nHenry van de Velde (3. dubna 1863 Antverpy – 15. října 1957) byl belgický malíř, návrhář a architekt. Tvořil návrhy nábytku, kovových předmětů, textilií a knižních vazeb.\n\nV roce 1897 založil Société van de Velde, kde se vyráběl nábytek a výrobky z kovu. V roce 1907 se stal ředitelem Školy umění a řemesel ve Výmaru. Byl jedním z představitelů hnutí Art and Crafts.\n\n\n\n"}
{"id": "214889", "url": "https://cs.wikipedia.org/wiki?curid=214889", "title": "Lloyd Spooner", "text": "Lloyd Spooner\n\nLloyd Spooner (* 6. října 1884, Tacoma, Washington, USA- 20. prosince 1966, Zephyrhills, Florida, USA) byl americký sportovní střelec, druhý nejúspěšnější sportovec 7. letních olympijských her 1920 v Antverpách. Získal celkem 4 zlaté, 1 stříbrnou a dvě bronzové medaile, lepší byl pouze jeho týmový kolega ze střeleckého družstva USA Willis Lee.\n\nSoutěže se zúčastnilo 14 pětičlenných národních týmů, sedmdesát závodníků současně bojovalo i v soutěži jednotlivců, střílelo se vstoje, vkleče a vleže na 300 m vzdálenost. Československo obsadilo v soutěži družstev předposlední příčku. Vítězný tým USA v sestavě Morris Fisher, Carl Townsend Osburn, Dennis Fenton, Willis Lee a Lloyd Spooner vystřílelo 4876 b., druhé skončilo Norsko, třetí Švýcarsko. Není známo pořadí Spoonera v jednotlivcích.\n\nSoutěže se účastnilo 15 družstev po pěti závodnících a zvítězili v nich Dánové (266 b.). I v této soutěži skončilo Československo předposlední, čtrnácté. Za Dány skončily USA, které soutěžily ve složení Carl Townsend Osburn, Lawrence Adam Nuesslein, Lloyd Spooner, Willis Lee a Thomas Brown se ziskem 255 b., třetí skončilo Švédsko.\n\nI této soutěže se účastnilo patnáct pětičlenných družstev, tj. 75 závodníků. Československu se v této disciplíně dařilo lépe a skončilo desáté. Zvítězily USA ve složení Carl Townsend Osburn, Lloyd Spooner, Morris Fisher, Willis Lee a Joseph Jackson se ziskem 289 b., v těsném závěsu byla Francie (283 b.), třetí Finsko.\n\nV této disciplíně se prezentovalo 14 pětičlenných týmů. Československo skončilo na osmém místě. Zvítězily USA ve složení Joseph Jackson, Willis Lee, Gunnery Ollie Schriver, Carl Townsend Osburn a Lloyd Spooner, které vystřílely 573 b., druhé Norsko 565 b., třetí Švýcarsko 563 b.\n\nStartovalo 14 zemí po pěti střelcích, dohromady 70 závodníků. I v této disciplíně exceloval tým USA (Dennis Fenton, Gunnery Ollie Schriver, Willis Lee, Lloyd Spooner a Joseph Jackson), druhá byla JAR, třetí Švédsko, všechny země měly 287 základních bodů. Československo bylo jedenácté.\n\nV soutěži jednotlivců startovalo 46 střelců z 11 zemí. Zvítězil Hugo Johansson ze Švédska s 58 b. před krajanem Mauritzem Erikssonem (56 b.) a Lloydem Spoonerem s 56 b.\n\nStartovala pouze čtyři družstva po pěti závodnících, tj. 20 střelců. Zvítězilo Norsko (178 b.), 2. Finsko, 3. USA (158 b., složení Thomas Brown, Lawrence Adam Nusslein, Lloyd Spooner, Carl Townsend Osburn a Willis Lee).\n\nStartovala rovněž čtyři družstva, mezi nimiž USA skončily poslední, jejich složení bylo shodné s předchozí soutěží, vyhrálo Norsko před Švédskem a Finskem.\n\n"}
{"id": "214890", "url": "https://cs.wikipedia.org/wiki?curid=214890", "title": "Mistři hazardu", "text": "Mistři hazardu\n\nMistři hazardu je americký film z roku 2005 natočený Jay Chandrasekharem.\n\nBo a Luke Dukeovi jsou bratranci „bližší než bratři“. Jsou postrachem okresu Hazzard v Georgii, kde mohou túrovat své vytuningované auto Dodge Charger, přezdívané \"General Lee\". Zjistí však, že místní vlivný boss chce oblast zničit těžbou uhlí. Bratranci se tomu snaží zabránit a tak se snaží dostat obyvatele z místního populárního automobilového závodu, na který přijel i jejich slavný automobilový rodák, do místní soudní síně, kde mohou těžbu zastavit…\n\n"}
{"id": "214891", "url": "https://cs.wikipedia.org/wiki?curid=214891", "title": "Jochanan Volach", "text": "Jochanan Volach\n\nJochanan Volach ( , * 14. květen 1945) je bývalý izraelský fotbalista. V letech 1968–1971 hrál v reprezentačním týmu. V roce 1970 se zúčastnil mistrovství světa, kde však po dvou remízách a jedné prohře izraelská reprezentace nepostoupila ze skupiny.\n"}
{"id": "214899", "url": "https://cs.wikipedia.org/wiki?curid=214899", "title": "RDRAM", "text": "RDRAM\n\nRDRAM je druh operační paměti používané v osobních počítačích, popřípadě jiných zařízeních jako sálové počítače, herní konzole, přehrávače videa a podobně. \n\nRDRAM je zkratka z Rambus DRAM (podle firmy Rambus, která tuto technologii vyvinula).\nNa rozdíl od paměťových modulů SDRAM, popřípadě jejích variací DDR SDRAM atd., které jsou 64 bitové, jsou jednotlivé paměťové moduly RDRAM pouze 16 bitové (popřípadě 32 bitové u dvoukanálových modulů). Paměti RDRAM ovšem v době jejich největšího rozšíření v PC (rok 2001-2003) obvykle pracovaly na vyšší frekvenci než SDRAM nebo DDR SDRAM, proto dosahovaly vyšší maximální přenosové rychlosti. Paměti RDRAM posílají data dvakrát během hodinového cyklu, podobně jako je tomu u konkurenční technologie DDR SDRAM...\n\nRDRAM je dodávána na paměťových modulech s označením RIMM (Rambus Inline Memory Module). Obdobně jako SDR SDRAM popřípadě DDR SDRAM moduly, které mají označení DIMM. Moduly RIMM jsou k dispozici v několika variantách.\n\nRozdělení podle počtu kanálů:\n\nRozdělení podle rychlosti:\n\nU pamětí RDRAM není možno osadit základní desku rychlejší pamětí než jakou deska podporuje (u SDR SDRAM a DDR je toto možné).\n\nPrvní základní desky v PC používající operační paměti RDRAM se objevily koncem roku 1999. Stalo se tak po několika odkladech způsobených také přechodem na jiný druh pamětí. Byly to desky s čipsetem i820 od firmy Intel. Nové paměti se na trhu příliš neprosadily. Spotřebitelé upřednostňovali podstatně levnější (ovšem také pomalejší) paměti typu SDRAM (rozdíl cen se podle situace na trhu pohyboval mezi 100% - 350%). Popřípadě vylepšené paměti typu DDR SDRAM, které byly trochu pomalejší a trochu levnější než RDRAM (rozdíl cen 10% - 100%). Stalo se tak i proto, že firma Intel byla dlouhou dobu (do přelomu let 2002 a 2003) jediným výrobcem čipsetů podporujících RDRAM. První neintelovský čipset byl R658 od firmy SiS. Posledním pak byl jeho bezprostřední nástupce R659. Pro nezájem spotřebitelů výrobci čipsetů a desek pro PC od podpory RDRAM posléze odstoupili a nahradili ji DDR SDRAM.\n\nZákladním požadavkem je deska podporující RDRAM, tedy s jedním z těchto čipsetů: i820, i820E, i840, i850, i850E, i860 (od firmy Intel) a R658, R659 (od firmy SiS). Tyto desky používají dvou nebo čtyřkanálové paměťové řadiče, proto je potřeba koupit vždy dvojici RIMM modulů (podobně jako u dual channel kitu pro DDR). Veškeré neobsazené paměťové sloty na základní desce musejí být ukončeny terminátorem, tzv. CRIMM modulem. \nV závislosti na konkrétní základní desce se liší způsob osazení modulů RIMM. Správný způsob pro danou desku je vždy uveden v manuálu. V případě špatného osazení deska ohlásí chybu paměti. První způsob je obdobný osazení pro dvoukanálové řadiče DDR: je nutno osadit buď slot 1 a slot 3, nebo slot 2 a slot 4. Druhý způsob je osazení slotu 1 a 2 (bank 0) nebo slotu 3 a 4 (bank 1). V obou předchozích případech platí, že všechny osazené moduly musejí pracovat na stejné frekvenci. Každý ze spárovaných modulů musí mít dále stejnou velikost, ovšem velikost modulů z různých párů může být různá.\n\nPříklad správného osazení paměťových slotů: \n\n"}
{"id": "214901", "url": "https://cs.wikipedia.org/wiki?curid=214901", "title": "Rotten Apples", "text": "Rotten Apples\n\nRotten Apples je best-of kompilační album americké hudební skupiny The Smashing Pumpkins mapující jejich kariéru. V limitované edici se prodávalo společně s albem Judas O, na kterém jsou b-strany a rarity. Na Rotten Apples jsou 2 přidané písně navíc mimo singly - Real Love (je na Machina II/The Friends & Enemies of Modern Music a Untitled (zcela nová píseň nahraná pouze pro toto album)\n\n\n"}
{"id": "214902", "url": "https://cs.wikipedia.org/wiki?curid=214902", "title": "Salamaua", "text": "Salamaua\n\nSalamaua byla malé město na severovýchodním pobřeží Papuy-Nové Guiney. Byla postavena na malé pevninské šíji spojující hornaté pobřeží a výběžek zabíhající do Huonova zálivu. Nejbližším městem je Lae, které je dostupné pouze lodí přes záliv.\n\nVe 20. letech 20. století používali Salamauu prospektoři jako výchozí místo při hledání zlata ve vnitrozemí. Zlato bylo objeveno ve Wau a zlatokopové tam vyráželi po \"Stezce černé kočky\" (Black Cat Track), která začínala právě v Salamaue.\n\nBěhem druhé světové války bylo v roce 1942 město obsazeno Japonci. Později, 11. září 1943, jej australské a americké jednotky v čele s generálem Douglasem MacArthurem dobyly zpět. Během dobývání bylo ale město zcela zničeno.\n\nDnes na místě bývalé Salamauy stojí vesnice Kela a Lagui.\n\nNa počest bojů, které se o město odehrály v roce 1943, byla jedna z amerických eskortních letadlových lodí třídy \"Casablanca\" pojmenována \"USS Salamaua\". Účastnila se bojů v Tichomoří v letech 1944 a 1945.\n"}
{"id": "214904", "url": "https://cs.wikipedia.org/wiki?curid=214904", "title": "Jay a mlčenlivý Bob vrací úder", "text": "Jay a mlčenlivý Bob vrací úder\n\nJay a mlčenlivý Bob vrací úder je americký film z roku 2001 natočený Kevinem Smithem. Jedná se o parodii mnoha filmů. Režisér Kevin Smith přizval na natáčení mnoho postav, které zde parodují sebe sama. Parodovány jsou filmy Planeta opic, Matrix, E.T. Mimozemšťan, Charlieho Andílci a další.\n\n"}
{"id": "214905", "url": "https://cs.wikipedia.org/wiki?curid=214905", "title": "Jean Lannes", "text": "Jean Lannes\n\nJean Lannes, kníže ze Sievers, vévoda z Montebella, (10. dubna 1769, Lectoure, Gers, Francie – 31. května 1809, Ebersdorf u Vídně, Rakousko) byl francouzský generál, císařský maršál a jeden z nejbližších přátel císaře Napoleona Prvního.\n\nJeanův otec byl selským čeledínem, který později si otevřel obchod vínem, ale i jinými komoditami a nakonec se věnoval obchodování pozemky. Jean se sotva naučil číst a psát zásluhou staršího bratra Bernarda, který byl knězem. Stal se barvířským učněm a později i tovaryšem.\n\nRoku 1792 vstoupil do revoluční armády jako poddůstojník a základní výcvik absolvoval ve vojenském táboře u Toulouse. Táboru velel generál Antoine Marbot, Lannesův krajan, který si jej oblíbil, mimořádně se mu věnoval a doplňoval jeho vzdělání. Zde také Lannes uzavřel přátelství na celý život s budoucím kolegou maršálem Augereauem.\n\nTábor odstartoval jeho rychlou kariéru. Roku 1795 se Lannes stal velitelem praporu a už roku 1796 bojoval v Itálii pod Bonapartem v hodnosti plukovníka. Upozorňoval na sebe svou rozhodností a odvahou při přechodu Pádu (7. května 1796), v bitvě u Lodi (10. května 1796), u Bassana(8. září 1796), v bitvě u Arcole (15. - 17. listopadu 1796) a při obsazení Mantovy (Mantua - 2. února 1797). Po bitvě u Bassana byl povýšen na brigádního generála. Během tohoto italského tažení byl opakovaně těžce raněn a proto byl Bonapartem nazýván \"„Rolandem armády“\". Již tehdy se stal Bonapartovým důvěrníkem a vztah se postupem času dále utužoval. Roku 1798 se účastnil výpravy do Egypta a tam při útoku na Sain –Jean d’Acre (7. května 1799) utrpěl střelnou ránu do krku, následkem které pak trpěl stálým uchýlením hlavy na pravou stranu (\"torticollis retrahens\"). Povýšen na divizního generála vrací se roku 1799 s Napoleonem Bonaparte zpět do Francie. Při Brumairovém převratu 9. listopadu 1799 stojí pevně při Napoleonovi a poskytuje mu významnou pomoc.\n\nPři druhém italském tažení svedl svou první samostatnou bitvu 9. června 1800 u Montebella, kde rozhodně porazil dvojnásobně silné vojsko rakouského generála von Otta a zabránil tak posílení hlavních rakouských sil pod velením Melase. Ještě téhož roku převzal funkci velitele konzulární gardy. V roce 1801 byl Jean Lannes jmenován vyslancem v Lisabonu, kde si vedl mimořádně úspěšně a s pomocí své krásné choti se mu podařilo přiklonit portugalskou politiku i ekonomiku na stranu Francie. Nepřekvapilo nikoho, když 19. května 1804 byl povýšen do hodnosti císařského maršála. Účastnil se tažení 1805 a velel V. sboru. Významnou byla jeho role při obsazení Vídně (13. listopadu 1805), při zajištění přechodu Dunaje a v bitvě u Hollabrunnu (16. listopadu 1805). U Slavkova (2. prosince 1805) byl velitelem levého křídla, bránícího vrch Santon a se svým sborem vytvořil neprostupnou hráz proti Bagrationovi – umožnil tím realizaci hlavního úderu na středním úseku známém jako \"„Lví skok“\". Během tažení roku 1806 byl v bitvě u Jeny (14. října 1806) velitelem středu francouzské sestavy a 26. prosince porazil Rusy pod Beningsenem u Pultusku, kde byl raněn. V květnu 1807 převzal velení náhradního sboru, se kterým bojoval u Heilsbergu (10. června 1807) a Friedlandu (14. června 1807). Ještě před uzavřením Tylžského míru (7. července 1807) byl jmenován 30. června 1807 knížetem ze Sievers (něm. Sewerien, pol. Siewerz) a 15. června roku 1808 vévodou z Montebella.\n\nV roce 1808 doprovázel Napoleona na Pyrenejský poloostrov, kde porazil (22. listopadu 1808) generála Casanase v bitvě u Tudely a poté vedl známé obležení a dobytí Zaragozy (kapitulace 21. února 1809). V tažení roku 1809 proti Rakousku velel dvěma divizím v bitvě u Eggmühlu (21. a 22. dubna 1809) a při dobytí Regensburgu (23. dubna 1809), aby konečně 13. května 1809 po dvoudenním ostřelování vtáhl v čele předvoje armády do Vídně.\n\nV bitvě u Aspern (Esslingen) velel středu francouzské sestavy, když druhý den bitvy (22. května 1809), při organizování ústupu Francouzů jej sedícího se zkříženými dolními končetinami zasáhla dělová koule v místě křížení obou bérců. K těžce raněnému maršálovi s otevřenými zlomeninami bylo svoláno neprodleně lékařské konzilium (Larrey, Percy, Yvan), které nezaujalo jednotný názor. Nakonec byla slavným Larreyem provedena amputace levé dolní končetiny nad kolenem s tím, že osud druhé dolní končetiny bude rozhodnut až následně. V primitivních hygienických podmínkách se však dostavila obvyklá komplikace tehdejších válečných poranění - sepse. Maršál Lannes jí podlehl 31. května 1809 v Ebersdorfu u Vídně.\n\nJeho mrtvola byla převezena do Paříže, když od Štrasburku byla doprovázena vdovou Louisou, vévodkyní z Montebella. Maršál Lannes byl slavnostně pohřben v Pantheonu a jeho srdce pak v rodinné hrobce na hřbitově Montmartre v Paříži. V Lannesově rodišti Lectoure stojí jeho socha, v Paříži je boulevard Lannes a ve Vídni je po něm nazvána ulice probíhající na hranici původních obcí Aspern a Esslingen.\n\nLannes pocházel z chudých poměrů a měl jen nepatrné základní vzdělání. Představuje typický výhonek z podhoubí revoluce. Lannes ovšem byl mimořádnou osobností a vedle Davouta, Soulta a částečně Masseny (v mladších letech) patřil k nejschopnějším Napoleonovým maršálům. Byl statečným, razantním důstojníkem, který měl zcela mimořádné velitelské schopnosti. Neobyčejně učenlivý, od svého velkého učitele a vzoru absorboval zásady moderní taktiky a strategie a svou největší slabinu – absenci vzdělání se pilně soustavným studiem snažil doplnit.\n\nPatřil k nejbližším přátelům Napoleona a jako jeden z mála si s císařem tykal. Byl naprosto loajální, ale jako jediný z maršálů si dovolil mnohokrát Napoleona kritizovat. Jsou dokumentovány tvrdé výměny názorů mezi Lannesem a císařem, provázené zvýšenými hlasy, po kterých Lannes uraženě odešel a Napoleon pak vyvinul iniciativu k urovnání konfliktu. To mimo jiné svědčí o pevném citovém poutu, které Napoleona k Lannesovi vázalo, a jelikož rozpoznal ve svém maršálovi mimořádný vojenský talent, pověřoval jej samostatnými úkoly, které vyžadovaly rozvahu, rozhodnost a některé schopnosti, které měl jen on sám (zvolit místo bitvy a úder na slabinu protivníka ve správný čas). Jeho úzký vztah k císaři vzbuzoval i žárlivost kolegů. Známý je jeho napjatý vztah k Soultovi, Muratovi a Bessieresovi. Naopak věrně přátelsky se stýkal s Augereauem, který mu v začátcích několikrát pomohl.\n\nJedině svou pílí a schopnostmi tak Lannes uskutečnil vzestup ze syna podomka a prostého vojína na maršála císařství. Jeho cestu velmi výstižně charakterizoval Napoleon, když řekl: \"„Chez Lannes, le courage l’emportait d’abord sur l’esprit; mais l’esprit montait chaque jour pour se mettre en équilibre; je l’avais pris pygmée, je l’ai perdu géant“.\" („Lannesova odvaha byla větší než jeho duch, ale duch rostl den ode dne, až se nakonec vyrovnal odvaze. Potkal jsem trpaslíka a ztratil jsem obra.“). Lannesova smrt Napoleona zdrtila. Ztratil nejen věrného přítele, ale i jednoho z nejlepších generálů, se kterým se v mládí doslova dělil o sousto. Vdově Louise napsal ještě v den úmrtí maršála: \"„Ma cousine, le maréchal est mort ce matin des blessures qu’il a recues sur le champ d'honneur. Ma peine égale la vôtre. Je perds le général le plus distingué de mes armées, mon compagnon d’armes depuis seize ans, celui que je considérais comme mon meilleur ami. Sa famille et ses enfants auront toujours des droits particuliers à ma protection. C’est pour vous en donner l’assurance que j’ai voulu vous écrire cette lettre, car je sens que rien ne peut altérer la juste peine que vous ressentirez.“\" („Drahá sestřenice, maršál dnes podlehl svým poraněním, která utrpěl na poli slávy. Můj bol je stejný jako Váš. Ztratil jsem nejpřednějšího generála svých armád, již 16 let svého druha ve zbrani, kterého jsem považoval za svého nejlepšího přítele. Jeho rodina a jeho děti budou vždy požívat nárok na moji zvláštní ochranu Tím Vás chci ubezpečit a proto píši tento dopis, neboť si uvědomuji, že nic nemůže zmírnit Vaši oprávněnou bolest.“).\n\nJean Lannes byl dvakrát ženat. První manželství uzavřel v roce 1794 s Jeanne-Josephe-Barbe „Polette“ Mericovou, dcerou bankéře. Manželství bylo však rozvedeno roku 1800, když po návratu z Egypta Lannes zjistil, že manželka porodila syna. Polette sice tvrdila, že otcem je Lannes, což však dle jeho přesvědčení (v souhlasu s lékařskou vědou současnosti) nebylo po 20 měsících absence možné. Syna neuznal za svého a soud manželství rozvedl pro nevěru manželky. Krátce se Lannes ucházel o sestru Napoleona Carolinu, ta však dala přednost Muratovi. Ještě roku 1800 Lannes uzavřel druhé manželství s krásnou a bohatou oduševnělou Louise-Antoinette de Guéheneuc (1782-1856), dcerou obchodníka a senátora. Manželství bylo považováno za vzorné, vyrovnané a manželský pár se stal ozdobou nejvyšších kruhů prvního císařství. Louisa svého manžela upřímně a pevně milovala a po jeho smrti se již nikdy nevdala. Třebaže měla nabídky k sňatku i z kruhů vládnoucích rodů, všechny odmítla s poukazem, že \"”ta , jež patřila Lannesovi, nemůže již nikdy patřit jinému”\".\nZ manželství pocházelo pět dětí:\n\n\n"}
{"id": "214906", "url": "https://cs.wikipedia.org/wiki?curid=214906", "title": "Hele vole, kde mám káru?", "text": "Hele vole, kde mám káru?\n\nHele vole, kde mám káru? je americký komediální film z roku 2000 natočený režisérem Dannym Leinerem.\n\nJesse a Chester, dva nerozluční kamarádi, si po párty, která proběhla minulou noc, nemohou vzpomenout, kde je jejich auto. V ten den navíc jejich přítelkyně, dvojčata, mají narozeniny a oni pro ně měli dárky v tom autě. Postupně s pomocí jiných se snaží vybavit, co celou noc dělali a hlavně, kde je jejich auto.\n\nVe filmu vystupuje převaděč spojitosti, což je předmět vypadající jako rubikova kostka který se po složení promění v kovovou blikající kouli která má moc během chvilky zbořit vesmír.\n\n\n"}
{"id": "214911", "url": "https://cs.wikipedia.org/wiki?curid=214911", "title": "Antikultovní hnutí", "text": "Antikultovní hnutí\n\nTermínem antikultovní hnutí se označuje nejednotný proud organizací i jednotlivců, kteří se snaží upozornit na možné nebezpečí nových náboženských hnutí (NNH).\n\nVzájemný vztah mezi novými náboženskými hnutími a antikultovním hnutím zkoumá sociologie náboženství.\n\nZa první organizace, které je možné označit za antikultovní hnutí patřily ve Spojených státech působící organizace FREECOG (z anglického Freedom for Children of God) a CAN (). V České republice působí obdobně Společnost pro studium sekt a nových náboženských směrů od roku 1993.\n\nPodle religionisty Dušana Lužného antikultovní hnutí mediálně upozorňují na nebezpečí nových náboženských hnutí a mnohé skupiny antikultovního hnutí se soustředí také na možnost „vysvobození“ členů z negativního vlivu náboženské skupiny. Dále uvádí: „\"Některé tyto metody, zejména tzv. deprogramování, však hraničí se základními lidskými právy a o jejich oprávněnosti a adekvátnosti lze s velkým úspěchem polemizovat\"“.\n\nPrvní organizace, které by se daly označit za antikultovní, se začaly objevovat v 70. letech 20. století mezi evangelikálními skupinami. Mezi nejvýznamnější patřily FREECOG založené Tedem Patrickem a později CAN založené Rickem Rossem.\n\nProblematický a protiprávní postoj k NNH se projevil u činnosti organizace CAN, která v případu násilného „deprogramování“ Jasona Scotta utratila většinu prostředků svých dárců za právní pomoc a vyhlásila bankrot. Případ dovedl k osobnímu bankrotu i Ricka Rosse. V říjnu 1996 zakoupili veškerá práva na provozování obchodního jména CAN Scientologové. Rick Ross později založil webovou stránku s názvem Rick Ross Institute, který čelil další žalobě.\n\nV České republice působí od roku 1993 Společnost pro studium sekt a nových náboženských směrů, která je religionisty považována za antikultovní hnutí.\n\nV Evropské unii působí od roku 1994 organizace FECRIS (: Fédération Européenne des Centres de Recherche et d'Information sur le Sectarisme, : European Federation of Centres of Research and Information on Sectarianism), která vznikla na popud francouzské antikultovní organizace UNDAFI (: National Union of Associations for the Defence of Family and the Individual) jako zastřešující pro evropské organizace zkoumající činnost skupin považovaných za kulty. Od roku 2003 je financována francouzskou vládou. a v roce 2009 získala dokonce zvláštní konzultativní status ECOSOC (Economic and Social Council) při OSN. Mezi antikultovní hnutí je organizace FECRIS řazena např. Eileen Barkerovou podle které je založena s účelem zastřešení většího počtu antikultovních skupin, nebo Paulem A. Marshallem, který napsal, že mnoho cult-awareness groups (CAGs) které zkoumají nová náboženská hnutí patří do FECRIS. Organizace European Coordination for Freedom of Conscience, která je účastnickou organizací Platformy základních práv EU (: EU Fundamental Rights Platform) vydala v roce 2014 report ohledně FECRIS, popisující rozdíly mezi tím, jak organizace popisuje sama sebe, a co ve skutečnosti dělají a říkají její klíčové osobnosti. Shrnula, že „činnost FECRIS představuje porušení principů respektu a tolerance vůči víře či přesvědčení ... a je v přímém protikladu k principům Evropské úmluvy o lidských právech a dalším mezinárodním nástrojům v oblasti lidských práv“.\n\nV Rakousku antikultovní hnutí reprezentuje GSK (\"Gesellschaft gegen Sekten und Kultgefahren\"), v roce 1992 přejmenované z Asociace pro duševní zdraví (\"Verein zur Wahrung der geistigen Freiheit\"), kterou založila psycholožka Brigitte Rollettová 29. září 1977 angažující se v informační kampani proti náboženským menšinám a novým náboženským hnutím. GSK je deklarovaným členem FECRIS. Mezi lety 1992 a 2008 bylo GSK financováno zemskou vládou města Vídně. Další financování z fondů zemské vlády Dolního Rakouska je podle report HRWF netransparentní.\n\nJedna z prvních vědeckých prací, která se zabývá problematikou antikultovních hnutí, je dílo od Davida G. Bromleyho a Ansona Shupeho, kteří rozlišují dva možné způsoby přístupů antikultovních hnutí k novým náboženským hnutím. Ty se samozřejmě mohou prolínat a vzájemně doplňovat, jsou to:\n\n\n\n"}
{"id": "214930", "url": "https://cs.wikipedia.org/wiki?curid=214930", "title": "Fasciolóza", "text": "Fasciolóza\n\nFasciolóza je onemocnění zvířat a člověka způsobené motolicemi druhů \"Fasciola hepatica\" a \"Fasciola gigantica\". Onemocnění postihuje játra a žlučový měchýř.\n\nPůvodci onemocnění \"F. hepatica\" a \"F. gigantica\" patří mezi ploštěnce a jejich vývojový cyklus zahrnuje vodního plže.\n\nZatímco \"F. hepatica\" se vyskytuje po celém světě, výskyt příbuzného a rozměrově mohutnějšího druhu \"F. gigantica\" je vázána na tropický pás jižní a východní Asie a Afriky, blízkého Východu. V některých oblastech se mohou vyskytovat oba druhy společně. V Japonsku byl u dobytka popsán velmi podobný druh motolice s dosud nejasným taxonomickým zařazením. Zvláštností této japonské jaterní motolice je, že se vyskytuje v různých karyotypech (jako diploidní, triploidní nebo chiméra) a označuje jako \"Fasciola\" spp. V Indii byl u slonů popsán druh \"F. jacksoni\".\n\nK infekci dochází pouze alimentární cestou – pozřením metacerkarií na vegetaci. Nejčastějším zdrojem nákazy člověka jsou syrové saláty z vodních rostlin (např. potočnice), které jsou v některých oblastech velmi oblíbené. Vzhledem k tradici některých národů jsou tyto saláty nadále připravovány z čerstvých rostlin i přes opakované varování WHO. Metacerkárie mohou být obsaženy také ve vodě. Metacerkárie jsou ve vlhkém prostředí velmi odolné a zůstávají infekční po dobu několika týdnů až měsíců. Při experimentech, kdy byly metacerkarie uchovávány ve vodě v Petriho miskách při chladničkové teplotě (4 °C) a v temnu, zůstaly infekceschopné až jeden rok. Zvířata se nakazí na pastvě pozřením vegetace s metacerkariemi nebo napití kontaminovanou vodou. Sušením se metacerkarie zničí. Nekvalitně usušené seno však může být zdrojem infekce pro zvířata ve stájích, která se normálně na pastvu nedostanou.\nRozšíření fasciolózy u lidí souvisí s intenzivním chovem skotu a ovcí a výskytem vhodných mezihostitelů (plovatkovitých plžů). Podle údajů WHO je na světě zhruba 2,4 miliónů lidí nemocných fasciolózou. V Evropě je fasciolóza nejčastější ve Francii, Španělsku, Portugalsku a v zemích bývalého Sovětského svazu. V Severní Americe je výskyt onemocnění u lidí sporadický. Ve Střední Americe je naopak vysoká incidence zejména na Kubě a v Mexiku\n\nV Jižní Americe je fasciolóza velmi závažným zdravotním problémem. Na území států Bolívie, Peru a Ekvádor se nachází hyperendemická oblast, s prevalencí u lidí od 72 až do 100 %. Jedná se o oblast náhorní plošiny Altiplano, která je označovaná dle WHO jako oblast s nejvyšším výskytem fasciolózy člověka na světě. Naproti tomu, v jihoamerických státech jako je Chile, Argentina, Uruguay, což jsou země s nejvyššími stavy dobytka a hojným výskytem motolic u skotu, je incidence fasciolózy u lidí velmi nízká až sporadická. Zajímavý je rovněž i fakt, že právě Jižní Amerika je z historického hlediska nejmladším ohniskem této parazitózy. Motolice motolice jaterní se dostala na toto území spolu s introdukcí skotu španělskými kolonizátory. Společně s importy skotu byl do Jižní Ameriky introdukován nechtěně i evropský plž \"Galba truncatula\". Tento plž se velmi dobře adaptoval na podmínky vysoké nadmořské výšky jihoamerických And a masivně se rozšířil. Tyto faktory společně s tamní tradicí pojídaní čerstvých vodních rostlin způsobily vznik epidemie v Peru a Bolívii.\n\nV Africe je fasciolóza častým problémem zejména v Egyptě, Maroku, Zimbabwe, Etiopii, ale i v dalších afrických zemích.\n\nÍrán je zemí s nejvyšší prevalencí onemocnění na Blízkém Východě. Z asijských zemí je fasciolóza u lidí častá zejména v jižní Číně, Indii a Vietnamu.\n\nU klinické prezentace fasciolózy se rozlišují tyto fáze onemocnění:\n\n\n\nPři podrobném lékařské vyšetření jsou zjišťovány dále tyto symptomy:\n\n\n\nPři pitvě se nacházejí změny nejčastěji na játrech a žlučovém měchýři. Nicméně existují i nálezy migrujících motolic v plicích či jiných orgánech (slezina, ledviny). Játra jsou zvazivovatělá, při řezu nožem skrze jaterní parenchym je typické skřípání. To je dáno tím, že ve stěně hypertrofovaných (zvětšených) jaterních žlučovodů se ukládají krystaly žluči – ty mají tuhou konzistenci jako třeba žlučové kameny.\n\nV minulosti se používalo k diagnostice fasciolózy pouze vyšetření trusu, kdy jsou nacházeny typická vajíčka žluto-hnědé barvy (120-150 μm). S rozvojem moderních imunologických a molekulárně-biologických metod se vyšetření trusu dělá jen jako doplňkové vyšetření. Z nejčastějších testů jmenujme ELISA, Westernblot, PCR.\n\nExistuje celá řada léčivých látek používaných k terapii fasciolózy člověka. V minulosti se používaly bithionol v dávce 30-50 mg/kg, nebo emetinové deriváty. V současnosti je lékem první volby antiparazitikum ze skupiny benzimidazolů s názvem triklabendazol. Triklabendazol v dávce 10-12 mg/kg je vysoce účinný jak na juvenilní stádia, tak dospělé motolice. Je znám například v preparátu Egaten od firmy Novartis. U fasciolózy skotu a ovcí se rovněž používá nejčastěji triklabendazol ve specialitě Fasinex.\n\n\n\n\n"}
{"id": "214936", "url": "https://cs.wikipedia.org/wiki?curid=214936", "title": "CODAD", "text": "CODAD\n\nCODAD (anglická zkratka za) je kombinovaný námořní pohonný systém, který používá zapojení dvou dieselmotorů. Ty přes spojku a převodovku pohánějí jeden společný lodní šroub. Převodovka slouží jednak k přenesení hnací síly obou motorů na jednu hřídel, ale také ke snížení otáček hřídele, aby lodní šroub mohl pracovat efektivně. Spojka umožňuje volit mezi konfigurací pohonu, kdy běží pouze jeden z motorů a druhý je odpojen, či kdy pracují oba.\n"}
{"id": "214937", "url": "https://cs.wikipedia.org/wiki?curid=214937", "title": "Třída Galaxy", "text": "Třída Galaxy\n\nTřída \"Galaxy\" je fiktivní třída hvězdných lodí, které se vyskytují ve sci-fi příbězích Star Trek. Nejznámějším plavidlem je loď USS \"Enterprise\" (NCC-1701-D), jejíž osudy zmapoval televizní seriál \"\" (1987–1994).\n\nJejí design vytvořil Andrew Probert právě pro \"Novou generaci\". Interiéry navrhl Probert ve spolupráci s Hermanem Zimmermanem během první řady seriálu. Úpravy prodělané v následujících šesti letech pochází od Richarda D. Jamese. K natáčení filmu \"\" se vrátil zpět Zimmerman.\n\nLodě třídy \"Galaxy\" byly ve své době největšími plavidly Hvězdné flotily. Jedná se o průzkumné hvězdné lodě určené pro dlouholeté mise, na jejich palubách se proto nacházejí i rodinní příslušníci posádky. Pro běžný život jsou lodě vybaveny simulátory, školou, tělocvičnami, velkým sálem, jenž lze využít jako divadlo nebo koncertní síň, atd. Na palubě se také nachází nejrůznější diplomatické vybavení, které je srovnatelné s hvězdnými základnami.\n\nTvar lodí je „klasický“, sestává z primárního (talíře) a sekundárního trupu, které jsou spojeny propojovacím krkem. Po bocích sekundárního trupu, kde je umístěno warpové jádro, se na držácích nacházejí warpgondoly. Zvláštností třídy \"Galaxy\" je možnost oddělit primární a sekundární trup a následně je zase spojit. Obě tyto činnosti lze provést za běžného letu a bez vnějšího zásahu. Tato funkce je využívána např. při evakuaci lodi, kdy talířový trup slouží jako záchranný člun (nevýhodou je, že má pouze běžné impulsní motory), nebo při bojových akcích, při nichž je sekundární trup samostatně řízen z vlastního „bojového“ můstku.\n\n\nPočátek vývoje třídy \"Galaxy\" je datován do 40. let 24. století, některé nové technologie byly v 50. letech odzkoušeny např. na lodi USS \"Pegasus\" třídy \"Oberth\". Na její konstrukci se podíleli mimo jiné Orfil Quinteros a Leah Brahmsová; stavba lodí probíhala v orbitálních docích Utopia Planitia na Marsu. Na třídu \"Galaxy\" konstrukčně navazuje menší třída \"Nebula\".\n\nPrototyp USS \"Galaxy\" byl do služby zařazen roku 2357, po něm následovala stavba dalších plavidel včetně vlajkové lodi Federace USS \"Enterprise\"-D (2363). Tato pod velením kapitána Picarda provedla mnoho prvních kontaktů s nejrůznějšími rasami a civilizacemi, z nichž nevýznamnější jsou Q, Borg nebo Ferengové. Lodě třídy \"Galaxy\" také sloužily ve válce proti Dominionu či bránily Zemi před invazí Borga.\n\n\n\n\n\n\nKromě zmíněných lodí se v seriálech \"Nová generace, Stanice Deep Space Nine\" a \"\" objevilo v záběrech několik dalších nepojmenovaných a neidentifikovaných lodí třídy \"Galaxy\". V epizodě „Proti času“ seriálu \"Vesmírná loď Voyager\" se v alternativní budoucnosti vyskytla také loď USS \"Challenger\" (NCC-71099).\n\n"}
{"id": "214950", "url": "https://cs.wikipedia.org/wiki?curid=214950", "title": "Veterinární a farmaceutická univerzita Brno", "text": "Veterinární a farmaceutická univerzita Brno\n\nVeterinární a farmaceutická univerzita Brno (VFU) je veřejná vysoká škola v Brně. Byla založena 12. prosince 1918 jako Vysoká škola zvěrolékařská a jejím prvním rektorem byl prof. MUDr. MVDr. h. c. Edward Babák. Škola sídlí v brněnské čtvrti Královo Pole.\n\nVFU je univerzita přírodovědeckého zaměření, která vychovává odborníky ve veterinární a farmaceutické oblasti. V celkovém hodnocení univerzit Šanghajského žebříčku není univerzita uvedena, v oblasti veterinárních věd figuruje k roku 2017 na 151.–200. místě ve světě. Je jedinou univerzitou v České republice nabízející studijní program veterinární medicíny a jednou ze dvou nabízejících farmaceutické vzdělání (společně s Farmaceutickou fakultou Univerzity Karlovy v Hradci Králové). V areálu univerzity se nachází speciazalizované kliniky pro malá zvířata, ptáky a exotická zvířata, koně, přežvýkavce a prasata, školní jatky, další ústavy preklinických disciplín, knihovna a fakultní lékárna.\n\nVeterinární a farmaceutická univerzita Brno byla zřízena 12. prosince 1918 zákonem č. 76/1918 Sb. z. a n., o zřízení československé státní Vysoké školy zvěrolékařské v Brně (podle svého statutu, studijního a zkušebního řádu „vysoké školy veterinární v Brně“). Byla první vysokou školou založenou nově vzniklou Československou republikou. Vznikla v prostorách tehdejších jezdeckých kasáren a zemské vychovatelny. Zakladatelem a prvním rektorem vysoké školy byl prof. MUDr. MVDr. h. c. Edward Babák. Vlastní výuka byla zahájena 17. listopadu 1919. Vládním nařízením z roku 1952 byla sice začleněna do Vysoké školy zemědělské v Brně, ale od roku 1969 byla opět osamostatněna, a to pod staronovým názvem Vysoká škola veterinární v Brně.\n\nZ počátku se univerzita vyvíjela jako monofakultní vysoká škola zaměřená na veterinární lékařství (zvěrolékařství). V roce 1975 byly na vysoké škole zřízeny dva obory, a to obor všeobecné veterinární lékařství (později přejmenovaný na veterinární lékařství) a obor veterinární lékařství – hygiena potravin (později přejmenovaný na veterinární hygiena a ekologie). V roce 1990 vznikly na vysoké škole dvě fakulty – Fakulta všeobecného veterinárního lékařství (dnešní Fakulta veterinárního lékařství) zaměřená na veterinární lékařství a Fakulta veterinární hygieny a ekologie zaměřená na veterinární hygienu.\n\nV roce 1991 vznikla třetí fakulta – Fakulta farmaceutická, zaměřená na farmacii. V souvislosti s tím se změnil název vysoké školy na Vysokou školu veterinární a farmaceutickou v Brně, už od roku 1995 se ale přejmenovala na \"Veterinární a farmaceutickou univerzitu Brno\".\n\nVeterinární a farmaceutická univerzita Brno je jedinou univerzitou v České republice zaměřenou na veterinární lékařství, veterinární hygienu a ekologii a jedna ze dvou zaměřených na farmacii. Je lokalizována v městě Brně, v městské části Brno – Královo Pole. Univerzita je umístěna v kampusu, kde jsou propojeny budovy s charakterem staveb z doby předminulého století s moderními objekty. Atmosféru areálu univerzity doplňuje centrální park se vzrostlými stromy. V areálu univerzity se nachází také skleník, botanická zahrada a některé vzácné nebo zajímavé dřeviny, např. platan javorolistý nebo majestátný buk lesní, který získal ocenění v soutěži o nejpohlednější strom města Brna.\n\nVeterinární a farmaceutickou univerzitu Brno řídí rektor. Rektora zastupují tři prorektoři – prorektor pro vzdělávání, prorektor pro vědu, výzkum a zahraniční vztahy a prorektor pro rozvoj a výstavbu VFU Brno, styk s praxí a vysokoškolským zemědělským podnikem. Hospodářský a správní chod univerzity řídí kvestor. Samosprávná činnost je realizována na univerzitě prostřednictvím Akademického senátu univerzity. Na univerzitě působí Správní rada VFU Brno. Problematika vzdělávací a vědecké činnosti je projednávána ve Vědecké radě univerzity. Univerzita se člení na rektorát, zahrnující další pracoviště, a tři fakulty – Fakultu veterinárního lékařství, Fakultu veterinární hygieny a ekologie a Farmaceutickou fakultu.\n\nFVL uskutečňuje univerzitní vzdělávání, výzkum i odbornou činnost zaměřenou zejména na klinickou veterinární medicínu. Fakulta se organizačně člení na děkanát, sekce s jednotlivými klinikami a ústavy a účelové zařízení fakulty.\n\nFakulta veterinární hygieny a ekologie uskutečňuje univerzitní vzdělávání, výzkum i odbornou činnost zaměřenou zejména na veterinární hygienu a bezpečnost a kvalitu potravin. Fakulta se organizačně člení na děkanát, sekce s jednotlivými ústavy a účelové zařízení fakulty. Studium oboru veterinární hygiena a ekologie na této fakultě je de iure plnohodnotným veterinárním vzděláním, absolvent je kompetentní pracovat jako veterinární lékař. Překážkou výkonu iniciální praxe u zkušenějšího veterinárního lékaře může být nižší rozsah klinické výuky.\n\nVýuka na univerzitě je organizována na principu kreditního systému (ECTS – European Credit Transfer System). Uskutečňuje se formou přednášek, seminářů, praktických cvičení, laboratorních cvičení, formou výuky na klinikách, v masné, rybí a mlékařské dílně, fakultní lékárně, ve specializovaných laboratořích, dále formou praktické výuky na školním zemědělském statku, v podnicích a v praxi, formou stáží na ústavech a klinikách univerzity a formou stáží u veterinárních lékařů, u veterinárních organizací, v lékárnách a dalších institucích, umožňujících získání praktické dovednosti studentů ve studovaných oborech. Důraz je kladen na praktickou výuku vedoucí k získání profesních dovedností studentů využitelných k provozování profese od prvého dne po absolvování studijního programu. K výuce jsou využívány tradiční výukové postupy, výuka je podporována multimediálními prostředky zejména při přednáškách a seminární výuce, při praktické výuce jsou však zachovávány potřebné tradiční přístupy konkrétní práce v laboratořích, práce s biologickým materiálem, práce se zvířaty, práce v pitevnách, práce v ordinacích a veterinární činnost ve veterinární praxi a lékárenská činnost v lékárnách.\n\nStudium je zakončeno promocí absolventů. Tradiční akademický obřad slavnostních promocí se koná v aule univerzity za přítomnosti akademických funkcionářů univerzity i fakult a rodinných příslušníků. Absolventi při promoci skládají slavnostní slib a je jim předán diplom o získaném vzdělání a akademickém titulu a dvojjazyčný dodatek k diplomu osvědčující průběh studia podporující uplatnění absolventů v zahraničí, diploma supplement.\n\nUniverzita poskytuje i zpoplatněné studijní programy v angličtině pro zahraniční studenty.\n\nNa univerzitě je rozvíjen program péče o studenty. Součástí těchto aktivit je stipendijní program. Zahrnuje stipendia prospěchová, za vynikající vědecké, výzkumné, vývojové anebo další tvůrčí výsledky, ubytovací a sociální stipendia, zvláštní stipendia, např. za mimořádné výsledky při sportovní reprezentaci nebo stipendia na podporu studentských mobilit. Studentům doktorských studijních programů jsou vyplácena doktorská stipendia.\n\nSoučástí péče o studenty je také zajištění ubytování studentům ze vzdálenějších míst bydliště na kolejích. K univerzitě náleží Kaunicovy studentské koleje, které se nacházejí nedaleko areálu univerzity v architektonicky i historicky zajímavém prostředí. Současně univerzita využívá ubytovací kapacity dalších vysokých škol v Brně.\n\nSportovní aktivity studentů jsou organizovány Ústavem tělesné výchovy a sportu. Univerzita disponuje unikátní sportovní halou s neobvykle velkou parketovou plochou, a dalšími sportovišti v areálu univerzity. Je organizováno množství sportovních akcí, turnajů, soutěží a turistických aktivit, v nichž své sportovní vyžití nacházejí studenti, učitelé i zaměstnanci vysoké školy i další zájemci o sport.\n\nVýznamnou součástí univerzitní činnosti je celoživotní vzdělávání. Toto studium na Veterinární a farmaceutické univerzitě Brno zahrnuje profesní vzdělávání k získání atestace I. stupně a atestace II. stupně pro úřední veterinární lékaře, dále vzdělávání k získání způsobilosti podle některých zákonů, zejména k provádění auditů potravinářských podniků, k provádění dozoru nad ochranou zvířat, k provádění pokusů na zvířatech, k získání oprávnění k přepravě zvířat a další. Celoživotní vzdělávání zahrnuje dále odborné kurzy a semináře pro zájemce z profese i veřejnost. Zvláštní formou celoživotního vzdělávání je výuka v rámci tzv. Univerzity třetího věku, která je určena především seniorům a uskutečňuje se v tématech Člověk a zvíře, Člověk a zdravé potraviny, Zdraví a léky a Farmacie a veterinární medicína v ČR a EU. O celoživotní vzdělávání na univerzitě je velký zájem a studium je zakončeno zpravidla osvědčením o absolvování tohoto vzdělávání.\n\nUniverzita je otevřena získávání mezinárodních zkušeností, podporuje výměnné pobyty studentů i učitelů v rámci mezinárodních projektů Erasmus, Life Long Learning, nebo na základě dvoustranných smluv, případně formou freemovers. Studenti i učitelé univerzity absolvují krátkodobé i dlouhodobé pobyty na univerzitních pracovištích v Evropě a nově i ve Spojených státech amerických. Program mobilit podporuje aktivní členství univerzity v rozhodujících organizacích Evropy, které ovlivňují veterinární a farmaceutické vzdělávání v Evropě, a to zejména Evropské asociaci univerzit (EUA), v Evropské síti univerzit pro celoživotní vzdělávání (EUCEN), v Evropské asociaci veterinárních fakult a univerzit (EAEVE), ve Středoevropské asociaci veterinárních fakult Vetnest (VETNEST), ve Federaci veterinárních lékařů Evropy (FVE), v Unii veterinárních hygieniků Evropy (UEVH) a v Evropské asociaci farmaceutických fakult (EAFP). Mobilitu podporuje také množství dvoustranných smluv se zahraničními pracovišti o vzájemné spolupráci a řada dalších cílených smluv.\nSoučástí života univerzity je vědecká, výzkumná a tvůrčí činnost. Prostředky na tuto činnost jsou získávány zpravidla z externích zdrojů v soutěži s jinými uchazeči. Nejvýznamnější zdroje finančních prostředků jsou prostředky výzkumných záměrů, národního programu výzkumu, granty grantových agentur, prostředky institucionálního a specifického výzkumu, smluvního výzkumu s podniky a případně dalšími zadavateli a podíly na řešení mezinárodních projektů.\n\nUniverzita je zapojena do významného výzkumného projektu centra excelence CEITEC, současně jsou pracoviště úspěšná v získávání finančních prostředků EU v projektech programů OP VK a OP VaVpI.\n\nVýsledky vědecké, výzkumné a tvůrčí činnosti fakulty se realizují zejména formou publikací, které jsou evidovány a následně prezentovány v ročním přehledu Seznam publikací (List of Publications). Za vědecky hodnotné jsou považovány ty publikace, jež byly zveřejněny v časopisech s impakt faktorem zahrnutých do světových databází vědeckých literárních zdrojů. V druhém desetiletí 21. století univerzita publikovala ročně přes 200 impaktovaných vědeckých publikací ve vědeckých časopisech. Akademičtí pracovníci se rovněž účastní vědeckých konferencí. Univerzita vydává také svůj vědecký časopis Acta veterinaria Brno. Jedná se o impaktovaný časopis zaměřený na veterinární medicínu a jeho tradice sahá až do roku 1922.\n\nV areálu univerzity našel své zázemí také kynologický klub, v němž uskutečňuje své kynologické zájmy řada studentů, a zároveň zde působí Myslivecký spolek VFU Brno.\n\nUniverzita pořádá vědecká a odborná setkání, a to jak pro studenty, tak také pro vědecké a odborné pracovníky. Řada akcí má dlouhou tradici. Jimi jsou např. Lenfeldovy a Höklovy dny – konference o hygieně a technologii potravin (od roku 1967), konference Ochrana zvířat a welfare (od roku 1994), Kábrtovy dietetické dny (od roku 1995), Lukešův den (od roku 1995), Květinův den. Novou tradicí se staly letní školy pro zahraniční studenty – na Fakultě veterinárního lékařství je pořádána Letní škola exotické medicíny a chirurgie a Letní škola ortopedie malých zvířat. Fakulta veterinární hygieny a ekologie organizuje Letní školu hygieny potravin.\n\nNa univerzitě vyvíjí činnost studentská organizace IVSA (International Veterinary Student Association) a Unie studentů farmacie (USF) a na kolejích Kolejní rada. Tyto organizace pořádají další aktivity, jejichž obsahem jsou společenské, kulturní a zájmové činnosti studentů, významně se studentské organizace podílejí na dalším vzdělávání studentů formou workshopů a mimořádných přednášek pozvaných odborníků a spolupracují s obdobnými zahraničními studentskými organizacemi. IVSA se spolupodílí na organizaci veterinárního plesu univerzity a vydává občasník Výfuk. USF tradičně organizuje ples farmaceutů, zajišťuje promítání filmového klubu, pravidelně se také zapojuje do osvětových a dobročinných zdravotnických akcí jako je Květinový den, Antibiotický týden, Nemocnice pro medvídky a další. Společně se studentské organizace podílejí na pořádání tradičního Majáles a akce „vítání prváků“.\n\nUniverzita v rámci své odborné činnosti zajišťuje placené veterinární služby a péči pro veřejnost. Klinická pracoviště poskytují veterinární péči 24 hodin denně a zahrnují péči ambulantní, hospitalizační i péči na jednotce intenzivní péče. Jedná se zejména o Kliniku chorob psů a koček, Kliniku chorob koní, Kliniku chorob přežvýkavců a prasat a Kliniku chorob ptáků, plazů a exotických zvířat. Na těchto klinikách se řeší množství výzkumných projektů a kliniky tak plní poslání nejen moderních provozních veterinárních pracovišť diagnostiky, terapie a prevence chorob hospodářských a zájmových zvířat, ale také poslání moderních výukových a výzkumných center. Univerzita také disponuje provozem pro patologické pitvy, které umožňuje přijímat kadavery a provádět pitvy uhynulých zvířat.\n\nV areálu univerzity je umístěna také porážka jatečných zvířat. Součástí porážky jsou přiváděcí cesty pro zvířata, prostory porážení, další provozní prostory, chladicí a mrazicí zařízení a expedice. Slouží nejen pro výuku studentů, zejména prohlídky jatečných zvířat, ale také k výzkumným a provozním účelům.\n\nV rámci odborné činnosti univerzita poskytuje veřejnosti také lékárenskou péči. Lékárna disponuje prostory pro výdej léků a léčivých přípravků klientům a dále místnostmi pro přípravu, skladování a výdej léčiv. Lékárna je moderně vybavena a slouží i jako výukové zařízení pro studenty farmacie.\nUniverzita disponuje zvláštními pracovišti, jejichž činnost podléhá zvláštnímu režimu a jež ke své činnosti potřebují zvláštní povolení, jsou pod dohledem zvláštní komise a pod dozorem zvláštního úřadu státní správy, a to pracovištěm nakládajícím s vysoce rizikovými biologickými agens a toxiny, pracovišti využívajícími geneticky modifikované organismy, pracovištěm pro práci s radioizotopy, pracovišti využívajícími rentgenové přístroje, pracovišti s oprávněním k nakládání s některými návykovými látkami a pracovišti s oprávněním nakládat s nebezpečnými chemickými látkami. Univerzita má také akreditaci jako uživatelské zařízení pro provádění pokusů na zvířatech.\n\nNa univerzitě je vytvořeno centrální Studijní a informační středisko, které zajišťuje přístup k tištěným i elektronickým informačním zdrojům. Středisko buduje unikátní knihovnu zaměřenou na veterinární lékařství, veterinární hygienu a ekologii, bezpečnost a kvalitu potravin a farmacii. Spravuje přístup k profesním světovým literárním databázím nezbytným pro vzdělávání a výzkum v oborech univerzity.\n\nInformační systémy a výpočetní techniku na univerzitě spravuje Centrum informačních technologií. Univerzita disponuje moderním počítačovým zázemím nejen pro zaměstnance, ale také pro studenty, včetně Wi-Fi pokrytí areálu. Univerzita provozuje a spravuje vlastní www stránky, studijní agendu, ekonomický systém a další systémy a aplikace nutné pro provoz univerzity.\nSoučástí univerzity je Školní zemědělský podnik. Uskutečňuje svoji činnost na 3 176 ha v oblasti Nového Jičína, a na 179 ha v oblasti Nového Dvora nedaleko Brna. Rostlinná výroba je zaměřena na pšenici, ječmen, kukuřici, řepku, hořčici, mák, hrách, jetel, trávy a víceleté pícniny. Živočišná výroba je zaměřena na skot a prasata všech kategorií. Součástí školního podniku je také obora s chovem daňků, bažantnice s odchovem bažantů a další pernaté zvěře a honitba převážně se srnčí zvěří. Každoročně je v podzimních měsících pořádán univerzitní hon na pernatou zvěř. Školní zemědělský podnik je významným zázemím pro uskutečňování praktické výuky studentů v oblasti veterinární péče o hospodářská zvířata.\n\nVeterinární a farmaceutická univerzita se již od druhé poloviny 90. letech výrazně stavebně modernizovala. V období let 1996–2008 byly realizovány stavební aktivity jako výstavba Pavilonu klinik velkých zvířat, Pavilonu klinik malých zvířat, Pavilonu hygieny, Pavilonu farmacie I, rekonstrukce Pavilonu anatomie, histologie, embryologie a fyziologie, Ubytovacího a stravovacího centra, Malé jízdárny nebo zásadní rekonstrukce univerzitní auly. Kompletně byla zrekonstruována budova hlavní vrátnice včetně hlavního vjezdu, byla dokončena výstavba Pavilonu prof. Dražana (Klinika chorob přežvýkavců a prasat) a proběhla výstavba záchytného centrálního parkoviště. V březnu 2012 bylo otevřeno nové Studijní a informační centrum, ve kterém se nachází děkanáty všech tří fakult a jejich studijní oddělení, Ústav cizích jazyků a dějin veterinárního lékařství, knihovna a studijní zázemí počítačových a seminárních místností, v otevřeném volném prostoru v přízemí se nachází také kavárna. Do suterénu budovy byl umístěn univerzitní archiv. Součástí modernizace od roku 2012 byly také rekonstrukce Centra diagnostiky zoonóz, Centra pro ortopedickou diagnostiku a jízdárny pro koně i Pavilonu farmacie. Zázemí Farmaceutické fakulty rozšířila výstavba Pavilonu farmacie II dokončená v roce 2014.\n\nZvláštností univerzity je muzeum anatomie, muzeum patologické morfologie, Kabinet dějin veterinární medicíny a farmacie a profesní jedinečný archiv z oblasti veterinární medicíny, který uchovává nenahraditelné dokumenty z celé historie univerzity od roku 1918. Na univerzitě působí Klub dějin veterinární medicíny a farmacie, v němž se schází emeritní profesoři vysoké školy a pamětníci z univerzity i oboru. Tento klub pořádá celou řadu akcí, které připomínají historické momenty veterinární medicíny a farmacie. Univerzita již přes 40 let vydává každoročně tzv. zlaté diplomy absolventům po 50 letech od promoce, kdy se setkávají bývalí absolventi po půl století od ukončení studií. Zajímavostí univerzity je obrazová galerie představitelů vysoké školy od jejího založení po současnost, obrazy z oboru, sochy a plastiky, gobelín s profesní tematikou. Univerzita je také tradičním místem setkávání absolventů ve významných výročích od promoce.\n\nŽivot univerzity je zaznamenáván v časopise \"Vita universitatis\", který přináší informace o dění na univerzitě studentům, učitelům i odborné veřejnosti.\n\n\"Acta veterinaria Brno\" je impaktovaný časopis Veterinární a farmaceutické univerzity Brno (impakt k 2016 = 0,442), který vychází v angličtině čtyřikrát do roka. Obsahuje vědecké články z oblasti veterinární medicíny.\n\n\n\n"}
{"id": "214952", "url": "https://cs.wikipedia.org/wiki?curid=214952", "title": "Assarakos", "text": "Assarakos\n\nAssarakos (latinsky \"Assaracus\") je v řecké mytologii syn dardanského krále Tróa a jeho nástupce na trůnu. \n\nJeho matkou byla říční nymfa Kallirhoé, dcera říčního boha Skamandra. Jeho bratři se jmenovali Ílos a Ganymédés. \n\nAssarakos se neproslavil žádnými významnými činy, zapadá však do významného rodu Dardanů. Po pádu Tróje se plavil spolu s ostatními na západ a usadil se v Itálii. \n\nPředkové a potomci Assarakovi: \n\nPo smrti krále Tróa se království rozdělilo na Dardanii, kde na trůn nastoupil Assarakos, po něm jeho syn Kapys a po něm Anchísés, jehož synem byl Aineiás.\n\nDruhá část království byla krajina kolem Tróje, kde vládl Ílos, po něm Láomedón a Priamos byl posledním králem v Tróji. Tu po desetileté trojské válce zničili Řekové. \n\n"}
{"id": "214953", "url": "https://cs.wikipedia.org/wiki?curid=214953", "title": "Dardanos", "text": "Dardanos\n\nDardanos (řecky Δάρδανος', latinsky \"Dardanus\") je v řecké mytologii zakladatel národa či kmene Dardanů, mýtický předek vládců Tróje. Byl prvním králem v Dardanii.\n\nJeho původ je vykládán nejednotně, převládá však verze, že je synem nejvyššího boha Dia, jeho matkou byla Élektra. Byla jednou z Plejád a říká se o ní, že její světlo bylo nejslabší, prý z jejího zármutku nad zničením Tróje.\n\nZ vůle Diovy byl Dardanos obdařen významnými a slávou obdařenými potomky:\n\nV dalším pokolení se rod rozdělil na dvě větve:\n\nPak pro krásnou Helenu vypukla vleklá desetiletá trojská válka, v níž Řekové Tróju vypálili a zničili. Tím zanikla dlouhá vláda významného rodu. Anchísův syn Aineiás odvedl Dardany a trojské utečence daleko na západ. Usadili se v Itálii, tam založili nové město, předchůdce Říma.\n\nJméno mýtického vládce Dardana je stále živé, podle něj byla nazvána úžina mezi Evropou a Malou Asií, i když předtím v bájných dobách byla nazývána Helléspontos čili „\"Hellino moře\"“ podle malé Hellé, která v ní utonula, když zlatý beran ji a jejího bratra Frixa nesl do daleké Kolchidy.\n\n"}
{"id": "214957", "url": "https://cs.wikipedia.org/wiki?curid=214957", "title": "Lužská zátoka", "text": "Lužská zátoka\n\nLužská zátoka (rusky \"Лужская губа\", estonsky \"Lauga laht\", votsky \"Laukaa meri\" nebo \"Oma meri\", finsky \"Laukaanlahti\") je zátoka v Leningradské oblasti v Rusku. Je součástí Finského zálivu Baltského moře. Na západě je od Narvského zálivu oddělena Kurgalským poloostrovem a na východě od Koporského zálivu Sojkinským poloostrovem. Do pevniny se zařezává do hloubky 20 km.\n\nDo zátoky ústí řeky Luga, Chabolovka, Lužica, Vybja. Na břehu leží velký námořní přístav Usť-Luga.\n"}
{"id": "214958", "url": "https://cs.wikipedia.org/wiki?curid=214958", "title": "Citera", "text": "Citera\n\nCitera je strunný drnkací hudební nástroj s plochým trupem. Hraje se na ni vsedě u stolu, na němž spočívá.\n\nDnešní drnkací koncertní citera vznikla z lidového trsacího nástroje v 1. polovině 19. století na území tehdejší rakouské monarchie a Bavorska. Lidový trsací nástroj je rozšířen po celém světě a v každé zemi má svůj originální název a tvar. Na Valašsku se tomuto nástroji říkalo \"kobza\", v Německu \"šajholt\" a v dalších zemích Evropy hummel, langspil, kantele, langleik, fidla.\n\nObdobí kolem roku 1850 můžeme považovat za počátek vzniku drnkací koncertní citery tak, jak ji známe do dnešních dnů.\n\nKoncertní citera je na rozdíl od pradávné lidové trsací citery nástroj dosti mladý a v hudebním světě si rychle získala takovou popularitu, že v roce 1900 stála na svém vrcholu. Vyjdeme-li ze zjištěných výrobních čísel a přihlédneme-li k období výroby jednotlivých firem, lze velmi střízlivě odhadnout počet u nás vyrobených citer na 150 až 250 tisíc kusů. Údaj blízký spodní hranici by tedy měl představovat i počet dochovaných nástrojů. Z výše uvedeného odhadu vyplývá, že citera na přelomu 19. a 20. století byla u nás rozšířeným hudebním nástrojem. Na citeru se hrálo na císařském dvoře, hráli na ni měšťané, řemeslníci a sedláci.\n\nV dnešní České republice citera upadá do zapomnění ve dvou nacionalistických vlnách. V roce 1918, po vzniku samostatného Československa, se „rakousko-uherská“ citera stává nežádoucí a v roce 1946, po odsunu sudetských Němců, je „německá“ citera zavržena úplně. Na citeru se poté hraje pouze v rodinách, kde tradice hry na citeru je tak silná, že přetrvává i přes výše zmíněné nacionalistické vlny.\n\nV současnosti tradici české citery připomíná Citerový klub Radegast v Ostravě projektem České citerové kulturní centrum. Jeho náplní je:\n\n"}
{"id": "214959", "url": "https://cs.wikipedia.org/wiki?curid=214959", "title": "Gioacchino Greco", "text": "Gioacchino Greco\n\nGioacchino Greco, zvaný Il Calabrese (1600 – asi 1634) byl italský šachový mistr a teoretik. Je považovaný za nejvýznamnějšího šachistu 17. století.\n\nGreco významně obohatil teorii zahájení a s jednoduchou přesností porážel všechny své soupeře. Svým kombinačním pojetím hry a analýzami systémů zahájení ovlivnil vedení šachových partií na dalších sto let do budoucnosti. Některé jím uvedené varianty italské hry (1. e4 e5 2. Jf3 Jc6 3. Sc4 Sc5), vídeňské hry (1. e4 e5 2. Jc3) a královského gambitu se v příručkách přetiskují dodnes.\n\nGreco byl prvním šachovým profesionálem a působil v mnoha významných městech Evropy (Řím, Paříž, Londýn, Madrid). V roce 1619 vydal sbírku svých sto padesáti partií buď uměle vytvořených nebo sehraných proti neznámým soupeřům (označovaných jako NN) s názvem \"Trattato del nobilissimo giuoco degli scacchi, in quale è ritratto di guerra, et di ragion di stato\", které patří k nejstarším zaznamenaným partiím vůbec. Sbírka měla velký ohlas i v zahraničí a tak ji Greco v roce 1625 přepracoval s ohledem na změny v pravidlech (zejména rošády).\nV roce 1626 odcestoval Greco do Západní Indie, kde pravděpodobně v roce 1634 zemřel. Po jeho smrti byly jeho šachové rukopisy publikovány roku 1665 v Londýně.\n\n1. e4 e5 2. Jf3 Jc6 3. Sc4 Sc5 (po jasných vývinových tazích obou stran vzniká na šachovnici italská hra) 4. c3 ( tento tah je teorií analyzován až do remízy věčným šachem, proto se dnes italská hra na nejvyšší úrovni téměř neobjevuje, bílý mohl zahrát i 4. d3 což je však málo agresivní a černý snadno vyrovnává hru, tahem 4. c3 plánuje bílý zahrát 5. d4) 4. ..Jf6 5. d4 exd4 6. cxd4 Sb4+ 7. Jc3 (za dokončení vývinu a útok proti černému králi obětuje bílý další materiál) 7… Jxe4 (mnohem lepší je narušení bílého středu tahem 7.. d5!, jenž našel o 200 let později Wilhelm Steinitz) 8. 0 – 0 Jxc3 9. bxc3 Sxc3 10. Db3 Sxa1 černý má o věž více, ale jeho král uvázl v centru a figury bílého se nádherně rozehrály) 11. Sxf7+ Kf8 12.Sg5 (i černopolný střelec bílého se s tempem zapojuje do útoku) 12…Je7 13. Je5 Sxd4 (nebo 12…g6 13. Df3 Kg7 14.Sf6 Kb8 15. Dh3 mat) 14. Sg6! (hrozí Df7 mat, odpověď černého je vynucena) 14…d5 15. Df3 Sf5 16.Sxf5 Sxe5 17.Se6 Sf6 (nebo 17…Ke8 18. Df7 mat) 18. Sxf6 gxf6 (nebo 18…Ke8 19. Sxg7) 19. Dxf6+ Ke8 20. Df7 mat (svěží partie demonstrující lehkost vedení šachové partie v 17. století). 1-0\n\n"}
{"id": "214960", "url": "https://cs.wikipedia.org/wiki?curid=214960", "title": "Plejády (mytologie)", "text": "Plejády (mytologie)\n\nPlejády (latinsky \"Pleiades\", česky též nazývané Kuřátka) jsou v řecké mytologii dcery Titána Atlanta a Pleione, dcery Titána Ókeana.\n\nJsou průvodkyněmi bohyně Artemis. Jsou jistě krásné, není tedy divu, že je milostně pronásledovali muži. Před Óríónem prchaly, až se bohové slitovali, proměnili je v holubice a poté je vyzvedli na oblohu, kde Plejády září v souhvězdí Býka.\n\nPlejád se uvádí sedm sester:\n\nSestrami Plejád jsou Hyády.\n\nPostavení Plejád a jejich světlo na obloze byly důležité pro námořníky – v květnu vycházely, začínala doba příznivá pro plavbu a žně. Když koncem října zapadaly, začínalo období mořských bouří a rolníkům čas nové setby.\n\nUvádí se, že dvě z hvězd mají velice slabé světlo – Meropé se stydí, že jako jediná ze sester se stala manželkou pouhého smrtelníka a Élektra ze žalu nad zkázou Tróje.\n\nO otevřené hvězdokupě Plejády viz článek Plejády.\n\n\n"}
{"id": "214964", "url": "https://cs.wikipedia.org/wiki?curid=214964", "title": "Dvoukřídlí", "text": "Dvoukřídlí\n\nDvoukřídlí (Diptera – z řečtiny „dvě křídla“) je početný řád hmyzu. Značná část zástupců řádu se lidově nazývá mouchy. Typickým znakem dvoukřídlých je, že mají pouze jeden pár blanitých křídel. Druhý pár zakrněl v paličkovité útvary zvané halterae (kyvadélka) a slouží k vyvažování. Dvoukřídlí se vyskytují po celém světě kromě polárních oblastí. Počet druhů se odhaduje zhruba na 100 000. Mimo tyto žijící druhy jsou známy i již vyhynulé druhy, které se nejčastěji zachovaly v jantaru.\n\nZadeček dvoukřídlého hmyzu může být stopkatý nebo je celou svou šířkou spojen s hrudí a je složen ze čtyř až devíti zřetelně viditelných kroužků. Poslední z kroužků je zpravidla proměněn v poměrně složité pohlavní ústrojí.\n\nHruď je spojena v jeden celek, přesto lze odlišit tři jednotlivé části; každá část obsahuje jeden pár nohou. Předohruď a zadohruď je zmenšená, přičemž na zadohrudi je umístěn druhý pár křídel, který je zakrnělý do tzv. kyvadélek (halterae), ta jsou zpravidla bílá a mohou být zakryta poloprůsvitnou šupinou. Středohruď je výrazně zvětšená, s létacími svaly a jediným párem létacích křídel. Tato křídla mají podlouhlý tvar, jsou blanitá, nejčastěji čirá nebo lehce nahnědlá. Na křídlech jsou zpravidla dobře viditelné žilky, jejich propojení je často jediný ukazatel jednotlivých rodů. V některých případech mohou být křídla i skvrnitá či dokonce pruhovaná. Ve velmi vzácných případech mohou křídla chybět (např. puporodky).\n\nNohy dvoukřídlého hmyzu mají stavbu typickou pro hmyz, chodidla jsou složena z pěti článků, přičemž pata (první článek) bývá výrazně prodloužena, na posledním článku zpravidla bývají dva drápky, mezi nimiž je většinou umístěno houbovité přidržovací ústrojí, které umožňuje lezení po hladkém povrchu.\n\nNejvýraznějším prvkem hlavy je pár velkých složených očí. Méně výrazná jsou mezi nimi umístěná tři očka, která mohou být redukována na dvě a zcela výjimečně mohou i chybět. Ústní ústrojí je zpravidla tvořeno sosákem, který může mít různý vzhled a tvoří ho horní a spodní pysk. Sosák je zpravidla značně pohyblivý a může být i zcela zatažen. Nejtypičtější je sací ústní ústrojí, může se vyskytovat i bodavě-sací anebo zvhčovací ústní ústrojí. Na sosáku nalezneme dva páry rohových štětinek proměněných v čelisti, které mohou být velmi ostré (např. Komárovití). Makadla pysková u dvoukřídlých zcela chybí, vyvinuta jsou pouze makadla čelistní, která mají jeden až pět článků.\n\nTykadla jsou dvojího typu, a to buď krátká, složená ze tří článků, nebo dlouhá, složená ze šesti až 36 článků. Podle tykadel jsou dvoukřídlí rozděleni na krátkorohé (Diptera brachycera) a dlouhorohé (Diptera nematocera).\n\nAnatomie dvoukřídlých víceméně odpovídá obvyklé anatomii hmyzu, jedinou větší zvláštností je poměrně komplikované zažívací ústrojí s velmi vyvinutým savým žaludkem. Nervová soustava je na hmyz také poměrně vyvinuta a nervové uzliny jsou u některých čeledí spojeny do jednoho celku.\n\nU některých čeledí dochází ke zvětšení vzdušnic, které se v těle rozšiřují a tvoří tak značnou část těla.\n\nNápadným projevem dvoukřídlých je obrovská manévrovací schopnost při letu. Je způsobena smyslovými orgány u kyvadélek; mouchy pomocí nich dovedou vnímat vzdušné proudy a řadu dalších informací, které mohou pro let využít.\n\nTypickým rysem zástupců tohoto řádu je bzučení. O tom, jak bzučení vzniká, nepanuje mezi odborníky shoda – nejčastěji přijímanou teorií je, že k němu dochází vlivem rychlého mávání křídel, která se třou o kyvadélka.\n\nAčkoli se jedná o příliš početný řád na to, aby se dala stanovit velikost zástupců, lze tvrdit, že velikost naprosté většiny zástupců se pohybuje v rozmezí dvou až 35 milimetrů.\n\nU příslušníků řádu dvoukřídlí je běžný pohlavní dimorfismus (rozdíl mezi samcem a samicí) v morfologii (tykadla, sosák aj,) a ve zbarvení.\n\nPro dvoukřídlé je typická proměna dokonalá. Samičky zpravidla kladou značný počet vajec do prostředí výhodného k výživě larev. Příhodnost prostředí se liší podle druhu (eutrofní vody, eutrofizované vody, hnojiště, žumpy, jiné rozkládající se organické látky včetně mršin, rostliny, humus, stromový trouch, houby, tělo živočišného hostitele aj.) Některé druhy rodí larvy prvního stadia – kladou je nebo pouštějí za letu (např. mouchy z čeledi masařkovití kladou larvy na maso či do tělních dutin a ran obratlovců včetně člověka).\n\nLarvy jsou vždy beznohé. Hlavu mohou mít zřetelnou, s tykadly nebo nezřetelnou, ve výjimečných případech ji nemají vůbec. Larvy bývají zaměňovány s červy, resp. jsou tak lidově nazývány. Většina larev se několikrát svlékne a poté zakuklí.\n\nU dvoukřídlých se rozlišují dva typy zakuklení. Larvy se zřetelnou hlavou se před zakuklením svlečou a změní se v pohyblivou kuklu, na které jsou patrny všechny části dospělce; taková kukla praská podélně. Bezhlavé larvy nebo larvy s nezřetelnou hlavou se před zakuklením nesvlékají, jejich kůže ztvrdne a vytvoří nepohyblivou kuklu. Taková kukla praská v horní části kolem dokola; dospělec, který kuklu opouští, nadzdvihne horní část jako pokličku.\n\nTěžko lze hovořit o konkrétním způsobu obživy, protože řád zahrnuje množství specialistů na jeden (často i lokálně) zvláštní druh potravy. Obecně lze říci, že pro dospělce je nejobvyklejší potravou nektar, ale mnoho druhů je masožravých. Všeobecně rozšířenou představou je, že se samičky některých čeledí (komárovití, ovádovití) živí krví; tato představa je nepřesná. Samičky potřebují krev, aby získaly bílkoviny pro vyvíjející se vajíčka, v ostatních případech se také živí nektarem a pylem.\n\nJeště složitější je situace u larev, skladba jejich potravy je téměř neomezená.\n\nVýznam dvoukřídlých je značný, ačkoli mnoho druhů patří mezi parazity anebo jsou zemědělsky škodlivé; patří k jedněm z nejvýznamnějších opylovačů (např. pestřenky). Dvoukřídlí patří vedle klíšťat mezi nejvýznamnější vektory virových, bakteriálních, protozoárních či helmintických chorob. Komáři jsou například přenašeči malárie, horečky dengue, žluté horečky, zika viru nebo elefantiázy. Mouchy rodu \"Glossina\" přenášejí spavou nemoc. Mouchy rodu \"Phlebotomus\" a \"Lutzomyia\" jsou vektorem leishmaniózy.\n\nDalším významným přínosem pro ekosystém je, že se dospělci nebo jejich larvy podílejí na likvidaci hnijících látek. Jiné druhy kladou vajíčka do těl živých housenek a jejich larvy tak redukují jejich počet. Díky své početnosti jsou také významnou složkou potravního řetězce.\n\nČeledi octomilkovitých se využívá laboratorně, protože octomilky jsou velmi vhodné ke genetickým pokusům. Výzkum octomilky obecné započal Thomas Hunt Morgan roku 1906.\n\nRozdělit tento početný řád na nějaké smysluplně skupiny je komplikované. Ačkoli existovalo více pokusů, jak vytvořit systém, nakonec se ustálilo původní dělení dvoukřídlých na dva podřády, které se rozlišují podle počtu článků tykadel, což není zrovna nejpřirozenější dělení.\n\nTykadla dvoukřídlých lze rozdělit na dvě základní skupiny, které bez ohledu na další skutečnosti určují příslušnost k podřádu. Prvním podřádem jsou tzv. krátkorozí (Diptera brachycera), kteří mají krátká silná tříčlánková tykadla. Poslední článek krátkorohých obsahuje tzv. tykadlovou brvu.\n\nDruhý podřád má tykadla dlouhá a nitkovitá, s šesti až třiceti šesti články; jeho zástupci byli nazváni dlouhorozí (Diptera nematocera).\n\nVe starší literatuře se lze setkat i s dělením podle způsobu zakuklení. Skupina larev bezhlavých nebo larev s nezřetelnou hlavou, jež se změní v nepohyblivou kuklu, která praskne nahoře, odkud dospělec vyleze, byla nazvána Diptera cyclorrhapha. Zatímco skupina dvoukřídlých s pohyblivou kuklou, která praská v podélném švu, byla nazvána Diptera orthorrhapha. Toto dělení má však řadu nevýhod, a proto se příliš neujalo.\n\n\n"}
{"id": "214966", "url": "https://cs.wikipedia.org/wiki?curid=214966", "title": "Filesystem Hierarchy Standard", "text": "Filesystem Hierarchy Standard\n\nFilesystem Hierarchy Standard (Standardní hierarchie souborového systému, FHS) definuje adresářovou strukturu v operačním systému Linux. FHS udržuje Linux Foundation, nezisková organizace a složená z hlavních dodavatelů softwaru a hardwaru jako jsou HP, Red Hat, IBM a Dell.\n\nDoporučení vychází ze zásad:\n\nUmožňuje zpřístupnění všech souborových systémů. Systém souborů připojující se na kořenový adresář má obsahovat vše, co je potřeba ke startu v nouzovém (jednouživatelském) režimu k opravě poškozených souborových systémů, k jejich obnově ze záložních kopií. Má být ale co nejmenší, aby jak už je výše zmíněno byl schopný nastartovat se třeba i z diskety.\n"}
{"id": "214999", "url": "https://cs.wikipedia.org/wiki?curid=214999", "title": "Panychida", "text": "Panychida\n\nVýraz panychida pochází z řečtiny ( – celonoční [služba]) a označuje v pravoslavné a řeckokatolické liturgii bohoslužbu za zemřelé. Knižně se užívá pro jakoukoliv smuteční slavnost, tryznu.\n\n\n"}
{"id": "215002", "url": "https://cs.wikipedia.org/wiki?curid=215002", "title": "Nakládalova vila", "text": "Nakládalova vila\n\nNakládalova Vila, nebo také Vila Stanislava Nakládala, je výjimečně dobře dochovaným příkladem meziválečné přísně funkcionalistické architektury. Je to nejcennější funkcionalistická památka v Olomouci. Jejím autorem je architekt Lubomír Šlapeta. Byla postavena v roce 1936 v Polívkově ulici 35. Vila je přístupná veřejnosti, protože v současnosti (2007) je ve vile lékařská ordinace.\n\nVila je výjimečným příkladem typu tzv. bílých vil, jednoduchých (ale luxusních), kubických, bíle omítnutých staveb s plochou střechou. Průčelí do ulice je velmi jednoduše členěno pouze základními geometrickými tvary oken a dveří, jediným výstupkem na fasádě je plochá stříška nad vchodem. Zadní, zahradní průčelí je členěno více, kromě schodiště do zahrady se zde nachází nižší kubus někdejší jídelny a zimní zahrady se střešní terasou. Oplocení pozemku kolem vily a prvky zábradlí odkazují na dílo Šlapetova učitele, vratislavského architekta Hanse Scharouna. Ve vile se částečně zachovalo původní vybavení podle návrhu Lubomíra Šlapety.\n\n\n"}
{"id": "215005", "url": "https://cs.wikipedia.org/wiki?curid=215005", "title": "Kapys (syn Assaraka)", "text": "Kapys (syn Assaraka)\n\nKapys ( , ) je v řecké mytologii syn Dardanského krále Assaraka. \n\nJeho otec Assarakos pocházel z rodu Dardanů, jehož zakladatelem byl Dardanos, byl syn nejvyššího boha Dia a Plejády Élektry. Jejich království Dardanie je součástí Malé Asie, které se právě v době, kdy Assarakos zdědil královský trůn, rozdělilo na Dardanii a Tróju. \n\nAssarakos se oženil s Hieromnémou, zplodili syna Kapya, který převzal vládu v Dardanii a po něm jeho syn Anchísés. Anchísovým synem byl Aineiás. Celá větev Dardanovců byla v úzkém spojení s Trójou a zejména Aineiás, přímý účastník trojské války, byl jejím nejvýznamnějším spojencem ve válce proti Achájcům. \n\n\"Jiný Kapys\" byl blízkým přítelem a druhem Aineiovým, když po zkáze Tróje putovali na západ a usadili se v Itálii. Tomuto druhému Kapyovi se připisuje založení města Capuy v Itálii. \n\n"}
{"id": "215006", "url": "https://cs.wikipedia.org/wiki?curid=215006", "title": "Přístupová práva v Unixu", "text": "Přístupová práva v Unixu\n\nPřístupová práva v Unixu umožňují ve víceuživatelském systému definovat přístup k adresářům a souborům na základě uživatelských účtů nebo skupin uživatelů. Kontrola přístupu umožňuje na systémové úrovni zabránit uživatelům, aby záměrně nebo omylem cizí data poškodili nebo zneužili.\n\nZákladní oprávnění (označována také jako \"tradiční unixová oprávnění\"), která v unixových systémech pocházejí z přelomu 60. a 70. let minulého století, kdy počítače měly velmi málo paměti (řádově desítky KiB) a pomalé procesory. Oprávnění byla proto vytvořena co nejjednodušeji, aby se minimalizovala režie operačního systému při jejich interpretaci.\n\nKaždý objekt v souborovém systému (soubor, adresář) má v i-uzlu (inode) uloženy následující informace:\n\n\nPři práci s objekty vsouborovém systému platí tato pravidla:\n\n\nOperační systém nezasahuje do zapsaných údajů, pokud nemusí. Proto při přejmenování nedojde k ovlivnění oprávnění ani vlastníka či skupiny. Naopak při kopírování patří kopie tomu, kdo si ji vytvořil. Při přesunu záleží na tom, jestli je potřeba vytvořit nový i-uzel (inode) (při přesunu mezi různými souborovými systémy jde vlastně o kopírování s následným smazáním originálu) nebo nikoliv (jde vlastně o variantu přejmenování).\n\nV unixových systémech se práva zapisují oktalově nebo pomocí symbolického zápisu (binární zápis se nepoužívá). Výsledná hodnota je součtem hodnot jednotlivých oprávnění v každé trojici. Změna oprávnění se provádí příkazem chmod.\n\nPoznámka: Pro vstup do adresáře musí mít uživatel i ve všech nadřazených adresářích právo x.\n\nOprávnění pro soubory a adresáře se významově poněkud liší, jak zachycuje následující tabulka:\n\nPro výpis oprávnění můžeme v terminálu použít příkaz codice_1. Výstup je formátován, jak je níže:\ncodice_2\nVýznam jednotlivých sloupců:\n\nSpeciální oprávnění mění standardní chování systému, což je výhodné v některých speciálních případech.\n\nZa standardních okolností dědí potomek (nový proces) oprávnění svého rodiče. Někdy je však nutné, aby měl spuštěný program jiná (vyšší) oprávnění. Pokud je na souboru s programem nastaven SUID bit, neběží spuštěný program s právy rodiče, ale s právy vlastníka tohoto souboru. Používá se v případech, kdy chceme uživateli umožnit provedení akce, na které by potřeboval jiná nebo vyšší oprávnění:\n\n\n\nPoznámka: SUID bit neznamená, že program poběží s právy uživatele \"root\". Patří-li program jinému uživateli, bude po spuštění běžet s právy tohoto uživatele. Nejběžnější je však tento způsob při poskytování administrátorských oprávnění. Proto musí být každý program se SUID bitem naprogramován s maximální obezřetností, aby neumožnil provést nějakou neoprávněnou činnost.\n\nProgram s nastaveným SGID bitem se chová po spuštění podobně, jako u SUID bitu. Nepřebírá ale oprávnění majitele souboru, nýbrž oprávnění skupiny, které daný soubor s programem na disku patří. Při aplikaci SGID bitu na adresář patří všechny nově vytvořené soubory a adresáře do skupiny, která je shodná s nadřízeným adresářem (který má nastaven zmíněný SGID bit). Bez nastaveného SGID bitu patří nově vytvořené adresáře a soubory primární skupině uživatele (viz výše).\n\n\n\nPokud má uživatel do adresáře právo zápisu, může v tomto adresáři i mazat. Nastavíme-li v adresáři \"sticky bit\", bude uživatel smět smazat jen své vlastní soubory nebo adresáře. Ve starších verzích unixových systémů tento příznak na souborech sloužil k tomu, aby kód ukončeného programu zůstal ve swapu. Tímto způsobem bylo dosaženo rychlejšího startu často používaných programů. V dnešních systémech není \"sticky bit\" na souborech již delší dobu podporován, protože vlivem používání virtuální paměti a stránkování ztratil pro soubory význam.\n\n\nPřed znaky přístupových práv je vidět pomlčka, popřípadě další písmeno, které znamená typ daného souboru, jak je zobrazeno v následující tabulce.\n"}
{"id": "215007", "url": "https://cs.wikipedia.org/wiki?curid=215007", "title": "Slintavka a kulhavka", "text": "Slintavka a kulhavka\n\nSlintavka a kulhavka (SLAK) (: (), : ) je akutní vysoce nakažlivé virové onemocnění sudokopytníků charakterizované horečkou, tvorbou typických puchýřů a aft na sliznici dutiny ústní, na mulci, nozdrách a spárcích. Onemocnění způsobuje virus slintavky a kulhavky, patřící mezi RNA viry z čeledi Picornaviridae. Nejvnímavější k infekci je skot, prase a ovce. Člověk onemocní velice zřídka.\n\nSlintavka a kulhavka je jednou z nejnakažlivějších infekčních chorob na světě. Vylučuje se slinami, močí, trusem, mlékem a přenáší se kontaktem s nemocnými zvířaty, vzduchem (až na vzdálenost 300 km), dále pak mechanicky na povrchu zvířat, člověka, nástrojů či dopravních prostředků. Nemocnost dosahuje 100 %, úmrtnost je u dospělých zvířat nízká (do 5 %).\n\nHlavním klinickým příznakem jsou puchýře na jazyku, v dutině ústní, na mulci a na končetinách – paznehtech a spárcích. Puchýře během krátké doby nemoci praskají a na jejich místě zůstávají afty, jež mohou být kontaminovány bakteriemi. Pro zvířata jsou tyto léze bolestivé a v důsledku toho dochází k nadměrné tvorbě slin (slinotok), postižená zvířata skřípají zuby, vykazují apatii, nechuť k žrádlu, kulhají a ulehají. Selata, telata, jehňata a kůzlata mohou náhle hynout bez příznaků následkem myokarditidy.\n\nDiagnostika se provádí pomocí metod jako je ELISA, virus neutralizační test, real-time PCR pouze v akreditovaných laboratořích. Terapie se neprovádí a preventivní očkování je zakázáno v celé EU od roku 1992. Pouze ve výjimečných případech při vzniku ohniska a nebezpečí rychlého šíření nákazy je povolena nouzová vakcinace zdravých zvířat kolem ohniska. Onemocnění se vyskytuje endemicky zejména v Asii, Africe a některých zemích Jižní Ameriky. Výskyt nemoci ve vyspělých zemích s vysokou koncentrací hospodářských zvířat může mít velmi dramatický ekonomický i sociální dopad. Příkladem je epidemie slintavky a kulhavky v Západní Evropě v roce 2001, kde bylo zasaženo více než 2000 chovů dobytka, utraceno kolem 5,8 miliónů zvířat. Ztráty při této katastrofě ve Velké Británii dosáhly 13 miliard amerických dolarů, přičemž likvidace nákazy ovlivnila i obyčejné obyvatelstvo Británie.\n\nZřejmě první písemné zmínky o slintavce a kulhavce se datují do roku 1594, kdy italský filosof a lékař Girolamo Fracastoro popsal příznaky tohoto onemocnění u dobytka. Nelze ovšem vyloučit, že již onemocnění skotu popsané Aristotelem 350 let před naším letopočtem jako mor skotu bylo ve skutečnosti epidemií SLAK. Ačkoliv se o původu SLAK nic nevědělo téměř až do konce 19. století, chovatelé dobytka již věděli jak nákaze alespoň částečně čelit. Šlo o metodu tzv. \"aftizace\", při které se v případě vzplanutí ohniska v chovu vzala tekutina z afty krávy a pomocí štětce se touto tekutinou nakazil všechen dobytek na statku a zvířata v sousedství. Zvířata tak prodělala chorobu najednou, zabránilo se tím cirkulaci viru v prostředí a dotčené statky a celá území se rychleji vypořádaly s nákazou. V Prusku byla dokonce aftizace v roce 1781 uzákoněna. Vzhledem k obrovským ztrátám, jež slintavka působila na území dnešního Německa, vypsal v roce 1893 pruský ministr zemědělství peněžitou odměnu pro toho, kdo objeví příčinu nemoci. To se povedlo až profesorovi Friedrichu Loefflerovi z Greisswaldu a jeho berlínskému kolegovi Paulu Froschovi, kteří v letech 1897–1898 poprvé referovali o viru slintavky a kulhavky. Bylo to jen 5 let od publikování prvního objeveného viru – viru tabákové mozaiky. Virus slintavky a kulhavky byl tak vůbec prvním popsaným virem způsobující onemocnění zvířat. V roce 1920 byla popsána možnost experimentálně replikovat virus v morčeti. Dalšího významného posunu bylo dosaženo roku 1922, kdy byla odhalena antigenní variabilita viru, tedy skutečnost, že virus existuje ve více sérotypech. V letech 1928–1932 byly sérotypy vyvíjeny v Rusku, na ostrově Gorodomlja. Mezi první známé sérotypy patřil sérotyp O a A. Následně byl izolován sérotyp C a během 40. let byly v Africe popsány sérotypy SAT1, SAT2, SAT3. Jako poslední byl objeven v roce 1954 v Pákistánu sérotyp Asia-1.\n\nPůvodcem slintavky a kulhavky je RNA virus z čeledi Picornaviridae, rodu \"Aphtovirus\". Každá virová částice (virion) viru slintavky a kulhavky (zkratka FMDV) je tvořena molekulou RNA, 4 typy strukturálních proteinů (VP1, VP2, VP3, VP4) a několika dalšími nestrukturálními proteiny. V elektronovém mikroskopu se jeví virion FMDV jako kulatý útvar s hladkým povrchem o velikosti 25 nm. Podobně jako ostatní viry z čeledi Picornaviridae má kapsida ikosahedrický tvar a neobsahuje žádné lipidy. Významnou vlastností FMDV je antigenní a imunologická variabilita, jež spočívá v existenci viru v různých sérotypech a subtypech. Na světě existuje celkem 7 sérotypů, které se označují písmeny dle oblastí, kde byly poprvé identifikovány:\n\n\nTyto sérotypy se dále dělí do několika subtypů. Nejběžnější je sérotyp O, který se vyskytuje po celém světě.\n\nVirus slintavky a kulhavky je relativně odolný vůči vnějšímu prostředí. Přežívání viru v prostředí je velmi variabilní a závislé na materiálu, ve kterém je virus lokalizován, na původní koncentraci viru, kmenu viru, vlhkosti, teplotě a hodnotě pH. Virus je schopen přežívat například na seně či slámě až 20 týdnů, až 14 dní na uschlých výkalech, 39 dní v moči, až 6 měsíců v blátě, 3 dny na půdě v létě a 28 dní na půdě na podzim. Virus je daleko odolnější ve tkáních než ve vnějším prostředí. Teploty nad 50 °C virus zcela inaktivují, při chladničkové teplotě a teplotě pod bodem mrazu virus přežívá. Pokud jde o pH, virus je schopen přežívat při pH od 6 do 9. Při zrání masa, kdy pH klesá díky biochemickým procesům ve svalové tkáni pod pH 6,0, se virus zcela inaktivuje. Virus FMDV naopak přežívá v kostech a lymfatických uzlinách poražených infikovaných zvířat. Při nedostatečném poklesu pH při zrání masa může rovněž přežívat. V mléce z infikovaných krav je virus překvapivě chráněn vůči vyšším teplotám, pasterizace mléka nebo UHT ohřev však virus bezpečně zničí. Při výrobě sýrů chrání virus v mléce mléčný tuk i při poklesu pH.\n\nSlintavka a kulhavka je jednou z nejvíce nakažlivých chorob zvířat a lidí na světě vůbec, což je dáno zejména rychlou replikací viru v hostiteli a přenosu viru ve formě aerosolu.\n\nK onemocnění jsou vnímaví prakticky všichni sudokopytníci, a to především skot, ovce, koza, prase domácí, jak, buvol, dále pak všichni volně žijící zástupci čeledi turovitých (např. muflon, antilopa, pakůň), jelenovitých (např. jelen, srnec, daněk), žirafovitých (např. žirafa, okapi), prasatovitých (např. prase divoké, prase bradavičnaté). Velbloudovití (např. velbloud, lama, alpaka) vykazují velmi nízkou vnímavost vůči viru. Obecně platí, že domácí sudokopytníci jsou vnímavější k nemoci než volně žijící zvířata a dále volně žijící sudokopytníci se daleko častěji nakazí od domácích zvířat. Výjimku představuje buvol africký (\"Syncerus caffer\"), jenž je významným zdrojem viru slintavky a kulhavky pro dobytek v Africe. Lichokopytníci nejsou k onemocnění vnímaví. Z jiných zvířat než sudokopytníků byl potvrzen výskyt SLAK ve volné přírodě například u slona. V laboratoři byli experimentálně infikovány myši, potkani a drůbež, avšak předpokládá se, že tyto druhy se v přirozených podmínkách nenakazí a mohou hrát pouze roli mechanického přenašeče (viz kapitola přenos). Člověk může také onemocnět slintavkou, nicméně výskyt nemoci u člověka je extrémně vzácný. Člověk se může nakazit pitím nepasterizovaného kontaminovaného mléka, nebo přímým kontaktem s nemocným zvířetem, případně při práci s virem v laboratoři.\n\nSLAK se přenáší přímým kontaktem s nemocným zvířetem a nepřímo přes kontaminované sekrety, exkrety, živé či neživé vektory (přenašeče) nebo vzduchem. Živé vektory mohou být všechna zvířata, včetně člověka, která přenášejí virus mechanicky, tzn. virus je ukryt v jejich nebo na povrchu jejich těla, aniž by se množil. Z epizootologického hlediska hrají významnou roli zejména ptáci, potulní psi a kočky. Volně žijící spárkatá zvěř sice představuje potenciální riziko pro chovaný dobytek, nicméně kupříkladu ve Velké Británii nebyl nikdy prokázán přenos SLAK z jelenovitých na domácí zvířata. Navíc se u jelenovitých neprokázalo dlouhodobější vylučování viru.\nDalším významným přenašečem viru je člověk. Virus může lidem ulpívat na kůži (dlaně, za nehty), na oblečení nebo na botách. Rovněž vybavení farem (nářadí) kontaminované virem nebo kontaminovaná kola a podvozky aut se podílejí na přenosu SLAK. Vzduchem se SLAK přenáší ve formě aerosolu na vzdálenost až 60 km nad pevninou a až 300 km nad mořem. Přenos viru je samozřejmě velmi ovlivněn aktuálními klimatickými poměry.\n\nHlavním zdrojem jsou především infikovaná zvířata, a to jak klinicky nemocná, tak zvířata v inkubační době (tzn. zatím bez klinických projevů SLAK). Je to dáno tím, že virus se vylučuje všemi sekrety a exkrety již 2–3 dny před propuknutím klinických příznaků. Virus FMDV lze nalézt ve vydechovaném vzduchu infikovaných zvířat, v moči, trusu, slinách, mléku a spermatu. Zdrojem viru mohou být také tzv. „trvalí nosiči“, kteří jsou definováni jako zvířata, u kterých se virus vylučuje i po 28. dni infekce a později. U buvolů v Africe bylo prokázáno, že někteří jedinci mohou vylučovat FMDV až po dobu 5 let. Aerosol obsahující virové partikule FMDV je nejvýznamnějším zdrojem infekce pro skot, ovce a kozy. Uvádí se, že nejvíce aerosolu vyprodukují infikovaná prasata, poté skot a ovce. Na druhou stranu skot nakažený slintavkou a kulhavkou vyprodukuje nejvíce viru FMDV ze všech druhů a je tak považován za dominantní zdroj kontaminace prostředí. Pro názornost: jedna kráva během prvního týdne nemoci kontaminuje svými exkrety (sliny, moč, trus, tekutina z prasklých aft) prostředí více než jednou miliardou infekčních jednotek.\nMaso a masné výrobky pocházející z infikovaných zvířat jsou dalším významným zdrojem viru, ale pouze v případě, pokud pH v mase nekleslo pod 6,0 nebo masné výrobky nebyly tepelně opracovány.\n\nSlintavka a kulhavka je rozšířena téměř po celém světě, přičemž k rapidnímu globálnímu šíření došlo zejména po 2. světové válce. V současné době se SLAK vyskytuje endemicky především na Středním východě, v Africe, některých částech Asie a v Jižní Americe. Světová organizace pro zdraví zvířat (OIE, anglicky \"The World Organisation for Animal Health\") dělí země dle výskytu SLAK do třech kategorií: 1. státy prosté SLAK bez vakcinace, 2. státy prosté SLAK s použitím vakcinace, 3. státy s výskytem SLAK. Každá kategorie je přesně definována a toto dělení má zásadní vliv na mezinárodní obchod s živými zvířaty a živočišnými produkty.\n\nJedinou zemí, kde slintavka nebyla nikdy hlášena, je Nový Zéland. Mezi oblasti, kde se nemoc nevyskytla již řadu let, patří Austrálie, Severní a Střední Amerika. Například v Severní Americe byla slintavka a kulhavka naposledy hlášena v roce 1929 v USA, 1952 v Kanadě a v roce 1954 v Mexiku. Na území České republiky byla slintavka a kulhavka naposledy diagnostikována v roce 1975.\n\nOnemocnění se do Evropy dostalo jako řada jiných chorob ze Středního východu nebo ze severní Afriky, přičemž nejčastěji epidemie vstupují na evropský kontinent přes Turecko či Rusko, ze Severní Afriky pak přes balkánské země a Itálii. Během velké pandemie v letech 1937–1939, jež propukla ve Francii, bylo v této zemi zaznamenáno 378 000 ohnisek, 700 000 ohnisek v Německu, 265 000 v Nizozemsku, 240 000 v Československu, v Polsku 234 000 a v Belgii 102 000 ohnisek. Během této pandemie byla v Německu poprvé testována inaktivovaná vakcína proti SLAK vyvinutá panem Waldmannem. Poslední rozsáhlá pandemie ve 20. století, jež byla způsobena na evropské poměry do té doby neznámým subtypem A5, zasáhla Evropu v letech 1951–1952. Primární ohniska této pandemie byly v oblasti Porýní, odkud se postupně nemoc rozšířila do celé Evropy. Mezi postiženými státy byla Itálie, Spolková republika Německo, Nizozemsko, Belgie, Řecko a Dánsko. Ztráty si dle údajů FAO vyžádaly okolo 600 miliónů amerických dolarů, ale reálný ekonomický dopad byl zřejmě v důsledku selhání ochranné vakcinace daleko vyšší. Po této události byla během 50. let ve většině evropských států zahájena plošná vakcinace mající za následek razantní snížení počtu nových ohnisek z evropských chovů dobytka. Nové případy vzplanutí slintavky a kulhavky byly i díky dokonalým preventivním opatřením velmi sporadické. Pozornost západních států Evropy se zaměřila na oblast Blízkého Východu, zejména na Turecko, odkud se očekával průnik nových exotických kmenů FMDV. Během let 1962–1987 se v oblasti Turecka a Balkánských států uskutečnilo 30 vakcinačních kampaní sponzorovaných FAO. Při vakcinačním projektu v jihovýchodní Evropě bylo aplikováno 25 miliónů vakcinačních dávek v celkové hodnotě 12 miliónů USD.\n\nV 80. letech byla na žádost komisařů tehdejší EU vypracována analýza, jež měla za cíl porovnat dvě varianty boje proti SLAK: vakcinace zvířat versus bezvakcinační strategie (tzv. \"bezvakcinační politika\"). Bezvakcinační politika byla založena na principu velmi důsledné kontroly importů a exportů zvířat a živočišných produktů, úplném zákazu očkování a to i v případě vzniku ohniska, dále pak na razantních opatřeních v případě propuknutí nemoci a její eradikaci metodou stamping-out (tj. utracení všech vnímavých zvířat v ohnisku a v jeho těsné blízkosti). Zavedení bezvakcinační politiky bylo podpořeno několika argumenty. V prvé řadě bylo území Evropské Unie v roce 1989 již 10 let prosté SLAK. Kromě toho z celkového počtu primárních ohnisek potvrzených v Evropě v letech 1977–1987 plných 13 vzniklo buď na základě úniku viru FMDV z laboratoře nebo použitím očkovacích látek s nedostatečně inaktivovaným virem (tzn., že ohnisko vzniklo přímo v důsledku vakcinace). Při rozhodování hrálo důležitou roli i ekonomické hledisko. Podle prognostických odhadů odborníků se v horizontu 10 let předpokládalo v rámci bezvakcinační politiky propuknutí 13 primárních ohnisek, v nejhorším případě až 1 963 ohnisek SLAK v EU. Likvidace těchto ohnisek by přišla na 0,36 miliónů, maximálně na 955 miliónů EUR. Naproti tomu v případě plošné vakcinace v celé EU by náklady činily 1,135 miliardy EUR (pouze náklady za vakcínu). Plošné očkování navíc omezuje obchod (export zvířat a živočišných produktů) se zeměmi, které jsou SLAK prosté a nevakcinují. Finanční ztráty v tomto případě mohou dosahovat až 1,3 biliónů liber ročně. Další důležitou skutečností je neexistence jedné univerzální vakcíny, jež by chránila před všemi kmeny viru slintavky a kulhavky. Z epidemiologického hlediska je významný i fakt, že při infekci očkovaných zvířat vysokou dávkou viru, může docházet u velké části jedinců k vironosičství a permanentnímu vylučování viru do prostředí. Z výše jmenovaných důvodů se proto upustilo od očkování dobytka v EU a bezvakcinační politika byla následně zakomponována do Rozhodnutí komise č. 90/423/EC z 24. června 1990, ve které byl stanoven termín 1. ledna 1992 jakožto datum úplného zákazu vakcinace proti slintavce a kulhavce. Toto usnesení akceptovaly a přijaly za své také všechny tehdy ještě nečlenské země EU včetně České republiky.\n\nPo zavedení bezvakcinační politiky se v Evropě do roku 2000 objevilo pár sporadických ohnisek bez větších následků (viz tabulka). Zlom nastal teprve v roce 2001, kdy Velkou Británii a Západní Evropu postihla obrovská epidemie SLAK. Tato epidemie měla dopad nejen na britské zemědělství, ale dotkla se i běžných občanů Spojeného království a potažmo celé Evropy. Od února 2001 do září 2001 bylo evidováno 2 060 ohnisek, přičemž 2 030 ohnisek se nacházelo na území Velké Británie. Katastrofa měla i sociálně-politickou odezvu. Po zdolání epidemie se opět otevřela mezi odborníky diskuze o boji proti slintavce a zejména o tom, zda vakcinovat či nevakcinovat.\n\nOd roku 2002 až do roku 2008 byla slintavka a kulhavka hlášena pouze z Ruska, Turecka a Velké Británie. Zatímco asijská část Turecka je trvale promořena a každoročně je zde hlášeno více než 100 ohnisek, v případě ohniska nedaleko města Pirbright v Anglii (2007) se jednalo o únik viru z laboratoře a nákaza byla ihned zdolána. Zatímco Velká Británie byla opět zařazena mezi země prosté SLAK, dobytek v Turecku představuje stále velkou hrozbu pro celou Evropu.\n\nSlintavka a kulhavka je sice považována za zoonózu, nicméně výskyt nemoci u člověka je velmi vzácný. Na celém světě bylo dosud laboratorně potvrzeno a popsáno pouze asi 30 – 40 případů slintavky u člověka, avšak vzhledem k omezeným možnostem diagnostiky v rozvojových zemích s endemickým výskytem SLAK může být skutečný počet nakažených lidí vyšší. První zdokumentovaný případ SLAK u lidí pochází z roku 1834, kdy 3 veterináři zkoušeli dobrovolně infikovat sami sebe. Po čtyři dny pili sklenici nepasterizovaného mléka z nemocných krav. Brzy nato se u nich projevily první klinické příznaky choroby. Poslední publikovaný případ pochází z roku 1966 z Velké Británie, kdy se nakazil jeden muž po požití nepasterizovaného mléka od krávy. Nemoc u lidí nebyla nikdy prokázána z pasterizovaného mléka. Ačkoliv někteří vědci varují před možností mutace viru FMDV a jeho přenosu na člověka, s ohledem na poznatky z historie je riziko přenosu na člověka a vzniku epidemie velmi nízké. Člověk se zdá být vůči viru silně rezistentní. V případě propuknutí infekce u člověka však není známo, zda nemoc probíhá jako následek lokální replikace v místě proniknutí do organismu nebo může vyvolat celkové systémové onemocnění člověka.\n\nSLAK u člověka je nejčastěji způsobena sérotypem O a A, výjimečně sérotypem C. K infekci dochází zřejmě přes oděrky na kůži a sliznici při přímém kontaktu se zvířaty nebo konzumací čerstvého nepasterizovaného mléka. Inkubační doba se pohybuje od 2-6 dní. Hlavními příznaky jsou horečka, bolest v krku, afty v ústní dutině a na jazyku, afty na kůži mezi prsty rukou a nohou. Nedojde-li k bakteriální kontaminaci aft, příznaky vymizí do 1–2 týdnů. Podobná, ale daleko častější onemocnění lidí jsou zapříčiněna příbuznými pikornaviry rodu \"Enterovirus\" nebo herpesviry. Zejména u dětí je popsána tzv. nemoc rukou, nohou a úst (z anglického ), kterou vyvolává virus Coxsackie A nebo enterovirus 71. Další nemocí s podobnými příznaky je herpetická gingivostomatitida. Je způsobena herpesvirem HSV-1 a jedná se o vůbec nejčetnější akutní stomatitidu člověka.\n\nZ epidemiologické hlediska je důležitý i fakt, že člověk může přenášet FMDV i uvnitř svého těla a stává se tak zdrojem infekce pro zdravá zvířata. V 70. letech byl izolován virus ze sliznice nosu a hltanu u lidí, kteří nevykazovali příznaky choroby. Následně byl popsán případ přenosu nákazy z prasat na skot prostřednictvím ošetřovatele, u něhož byl virus nalezen v nose a hltanu. Autoři uvádějí životaschopnost viru na sliznicích u člověka až 24 hodin.\n\nPatogeneze slintavky a kulhavky je nejpodrobněji prozkoumána u skotu a prasat. Vstupní brána infekce do organismu a místo primární replikace viru se může lišit v závislosti na druhu zvířete, typu viru, jeho množství či jeho formě (aerosol či kontaminované krmivo).\n\nSkot se nakazí převážně vdechnutím virového aerosolu. Telata se mohou navíc nakazit při sání mléka od své nemocné matky. Virus, který pronikne do dýchacích cest zvířete, přilne ke sliznici a proniká do buněk sliznice, kde se začíná replikovat. Názory na místo primární replikace FMDV se různí. Zatímco někteří autoři tvrdí, že virus se pomnožuje na sliznici hltanu nebo sliznici plic, jiní tvrdí, že k replikaci viru dochází pouze v hltanu a ne v plicích. Virus slintavky a kulhavky může proniknout do organismu i skrze oděrky na kůži a sliznicích či přes mikrotraumata na končetinách, respektive paznehtech. Tento způsob infekce je však výjimečný, neboť k infekci přes kůži je potřeba 10000× větší množství viru než inhalační cestou. Po primárním replikaci viru v místě vstupu do organismu přechází virus do krve a dochází tak k tzv. virémii. Krví je virus roznesen do celé řady dalších orgánů. K dalšímu pomnožení viru dochází zejména na těchto místech: ústní dutina, jazyk, hltan, distální části končetin a vemeno. Na místech virem poškozeného epitelu pak vznikají typické vezikuly (také označované jako puchýře) a dochází tak ke klinickému propuknutí nemoci. Puchýře po několika dnech praskají, na jejich místě se objeví afty s krví, které mohou být kontaminovány bakteriemi. Pokud nedojde k bakteriální kontaminaci, začínají se eroze po 2–3 dnech samovolně hojit. Srdeční svalovina je dalším typickým místem pomnožení viru. Zánět srdeční svaloviny (myokarditida) je hlavní příčinou úhynu nemocných mladých, ale někdy i dospělých zvířat. Virus se však pomnožuje i v jiných orgánech, jako je mléčná žláza, slinivka břišní nebo hypotalamus.\n\nPrasata se nakazí nejčastěji perorálně, a to pozřením krmiva kontaminovaného virem nebo přímým kontaktem s nemocným jedincem. Místem primárního pomnožení viru u prasat jsou mandle a sliznice hltanu. Virus slintavky a kulhavky se replikuje na podobných místech jako u skotu, avšak klinicky dominují léze na končetinách (konkrétně na spárcích a paspárcích). Puchýře na jazyku a v ústní dutině se vyskytují v menší míře a jsou často přehlédnutelné.\n\nInkubační doba SLAK se pohybuje od 2 do 14 dní, přičemž u skotu je to nejčastěji 2–5 dní, u prasat 4–9 dní. Pro ovce a kozy uvádí směrnice EU inkubační dobu 21 dní, přičemž může být samozřejmě kratší. Inkubační doby kolem 21 dnů a více jsou pozorovány v oblastech s endemickým výskytem SLAK nebo v místech, kde se vakcinuje proti SLAK. Morbidita (chorobnost) dosahuje u slintavky až 100 %. Mortalita (úmrtnost) při SLAK u dospělých jedinců je nízká (do 5 %), avšak u selat a jehňat může dosáhnout až 75 %. Zajímavým faktem je, že při epidemii na Tchaj-wanu v roce 1997 byla zaznamenána vysoká úmrtnost u všech věkových kategorií prasat.\n\nV první fázi nemoci se u zvířat vyvine horečka, která může dosahovat až 41 °C. Během několika hodin po infekci se začnou formovat vezikuly (puchýře) na sliznici v dutině ústní, na jazyku a mulci. Puchýře jsou pro zvířata velmi bolestivé a dochází k výraznému slinění (slinotok), zvířata odmítají přijímat potravu, skřípou zuby, jsou apatická a často ulehají. V případě pastevního chovu se v tuto chvíli nemocné kusy izolují od stáda. Ve stejnou dobu dochází k rapidnímu poklesu tvorby mléka u dojnic. Vezikuly se objevují i mezi prsty a na korunce paznehtu. Bolestivost lézí na paznehtu je příčinou kulhání a neochoty se pohybovat. Nemocné krávy mohou podupávat či vykopávat končetinami. Po dvou až třech dnech vezikuly praskají a na jejich místě se objevují afty s krvavou spodinou.Ty mohou v případě bakteriální infekce začít hnisat. Po 2 týdnech dochází k samouzdravení, nicméně nemoc může zanechat na zvířeti i trvalé následky, např. v podobě trvalého poklesu dojivosti a hmotnostního přírůstku. U telat může dojít v důsledku myokarditidy k náhlému úhynu.\n\nU ovcí a koz je průběh podobný jako u skotu, avšak s menší intenzitou. Klinické příznaky se u ovcí a koz objeví 3. den virémie, tzn. v průměru 7 dní po kontaktu s virem. Prvním a dominujícím rysem SLAK u ovcí je kulhání. Nemocné ovce mají horečku, separují se od stáda a vykazují neochotu k pohybu. Vezikuly se objevují na všech částech paznehtu – v meziprstí, v korunkové části atd. Vezikuly se tvoří i v ústní dutině, ale rychle praskají a pokud nedojde k bakteriální kontaminaci, jsou lehce přehlédnutelné. Zhruba u 25 % ovcí se nevyskytnou vezikulární léze vůbec. Při jedné experimentální studii bylo zjištěno, že z celkem 57 infikovaných ovcí, jež měly léze na končetinách, pouze 4 kusy měly puchýře v ústní dutině.\n\nInkubační doba u prasat se sice zpravidla pohybuje v několika dnech (maximálně 14 dní), přesto existují silně virulentní kmeny, u kterých inkubační doba trvá kolem 18 hodin. Příkladem vysoce virulentního kmene je sérotyp O, konkrétně jeho subtyp Cathay, jež byl izolován při epidemii v roce 1997 na Taiwanu. Tento kmen FMDV byl silně patogenní pro prasata, naopak skot jím neonemocní.\n\nV první fázi infekce se dostavují pohybové obtíže, kůže v korunkové oblasti kolem spárků bledne a zvířata vykazují horečku. Teplota může dosahovat až 42 °C. Nemocná prasata se přestávají pohybovat, shlukují se a ulehají bez zájmu o potravu. Na končetinách se objevují první známky zánětu – zarudnutí, bolestivost. Vezikulární léze se objevují především na končetinách – v oblasti korunky spárku, ale i v oblasti paspárku. Někdy může dojít až k úplnému vyzutí rohového pouzdra spárku (latinské označení \"exungulatio\"). Tato prasata již nejsou schopna se postavit na končetiny a pohybovat se. Puchýře lze najít rovněž na jazyku a měkkém patře. Prasata rapidně ztrácí hmotnost. Selata do stáří 14 dnů hynou na perakutní myokarditidu.\n\nPři pitvě zvířat jsou patognomickým příznakem choroby puchýře (vezikuly) a afty. Puchýře jsou okrouhlého tvaru, vyplněné narůžovělou až červenou tekutinou. V případě bakteriální kontaminace může být obsah zakalený, nažloutlé barvy. Po prasknutí puchýře se vytváří afta. Spodina afty je tvořena výrazně červeně zbarvenou vrstvou stratum papilosum. Afty se nacházejí na sliznici pysků, jazyka a mulce, na neosrstěných místech kůže, na korunce, patkách, mezipaznehtí, vemeni, strucích a vulvě. Puchýřovité léze se mohou nacházet i na sliznici bachoru, čepce a slezu. V případě zhoubného průběhu nemoci se patologické změny lokalizují rovněž na srdci. Myokard je na řezu mozaikovitě černošedé barvy s bělavými pruhy, což vytváří obraz tzv. tygrovitého srdce. Postižena je zejména stěna levé komory a mezikomorová přepážka. Srdeční svalovina je matná, světlejší, hnědožluté barvy a křehké konzistence.\n\nSlintavka a kulhavka se diagnostikuje na základě klinických příznaků (klinická diagnostika) a potvrzuje se laboratorním vyšetřením (laboratorní diagnostika) na specializovaném pracovišti.\n\nKlinické projevy SLAK (viz kapitola „klinické příznaky“) jsou detailně známy a mohou se vyskytovat v různé intenzitě. Na základě těchto klinických příznaků lze již vyslovit podezření na výskyt SLAK v chovu. Tyto základní symptomy musí krom veterinárních lékařů znát i chovatelé dobytka, a ti jsou dle české legislativy povinni každé podezření neprodleně hlásit buďto soukromému veterinárnímu lékaři, nebo přímo Krajské veterinární správě. Podezření na výskyt SLAK v chovu skotu lze vyslovit při zjištění kombinace těchto příznaků:\n\nPodobnými příznaky se však mohou projevovat i jiná infekční onemocnění, se kterými je nutno počítat a je třeba je rozlišit na základě laboratorního vyšetření. U prasat se identicky projevují zejména vezikulární choroba prasat, vezikulární exantém prasat a vezikulární stomatitida. U skotu, ovcí a koz lze zaměnit SLAK s vezikulární stomatitidou, bovinní virovou diareou (BVD), infekční bovinní rinotracheitidou, katarální horečkou ovcí, morem skotu, neštovicemi ovcí a koz, hlavničkou, stomatitidami jiné etiologie či laminitidou.\n\nLaboratorní vyšetření provádí pouze specializovaná, státní veterinární správou schválená, akreditovaná laboratoř. Vzorky k vyšetření odebírá pouze soukromý či státní veterinární lékař. V České republice je jedinou schválenou laboratoří pro diagnostiku SLAK pracoviště na Státním veterinárním ústavu v Praze. Světová referenční laboratoř FAO a zároveň referenční laboratoř OIE pro SLAK se nachází v Institute for Animal Health ve městě Pirbright v jižní Anglii. Jako vzorek pro vyšetření na SLAK se odebírá 1 g tkáně z neprasklého nebo čerstvě prasklého puchýře. V některých zemích se odebírá seškrab hltano-jícnové sliznice (tzv. Probang test). Odebraný vzorek tkáně se vkládá do vzorkovnice s transportním médiem, jež představuje roztok glycerolu a 0,04 M fosfátového pufru v poměru 1:1 o pH v rozmezí 7,2–7,4. Přítomnost fosfátového pufru je nezbytná, aby během transportu nedošlo k poklesu pH pod 6,0 a tím k inaktivaci viru. Laboratorní diagnostika se dělí na přímou identifikaci původce a sérologické metody (detekce protilátek). Z metod přímé identifikace se používá nejčastěji komplement fixační test, ELISA nebo izolace viru jeho kultivací na buněčných kulturách. V poslední době se však stále více začíná prosazovat molekulárně-biologická metoda real-time PCR. Pomocí sérologických metod jako je ELISA či virus neutralizační test se provádí pravidelný monitoring dobytka ve státě a zejména preventivní kontroly importovaných či exportovaných zvířat.\n\nVeškerá práva, povinnosti a oprávnění chovatelů, veterinárních lékařů a orgánů státní správy při podezření, vzniku a zdolávání slintavky a kulhavky na území České republiky jsou zakotveny ve veterinárním zákoně č. 166/1999 Sb. ve znění pozdějších předpisů, v novele veterinárního zákona č. 131/2003 Sb. a vyhlášce č. 389/2004 Sb. o opatřeních při tlumení slintavky a kulhavky a proti jejímu předcházení. Zde jsou uvedena nejdůležitější fakta z těchto právních norem.\n\nSlintavka a kulhavka patří do seznamu tzv. nebezpečných nákaz dle OIE a zákona 166/1999, také se označuje jako povinně hlášená nákaza. Ohlašovací povinnost má chovatel, soukromý veterinární lékař a v případě laboratorního potvrzení SLAK má Státní veterinární správa povinnost ohlásit tuto skutečnost všem členským zemím EU. Zároveň je informace o nákaze podána na ústředí OIE. Chovatel je povinen v případě podezření z nákazy zejména izolovat zvířata podezřelá z nákazy, zajistit dezinfekci vchodů a vjezdů do hospodářství, nesmí provádět žádné přesuny zvířat, dále je povinen uskladnit veškeré živočišné produkty a odpady z chovu, sepsat seznam všech zvířat v hospodářství, provést evidenci mléka a zvířat zaslaných na jatka v posledních dnech. Soukromý veterinární lékař by měl do příjezdu úředního veterinárního lékaře předběžně vyšetřit zvířata, poučit chovatele o možných rizicích a odebrat vzorky, hrozí-li prodlení. Příslušná Krajská veterinární správa (dále jen KVS) může nařídit likvidaci mléka, hnoje, úplný zákaz přemisťování zvířat vnímavých i nevnímavých ke SLAK, zákaz vstupu osob do hospodářství, zákaz výjezdu a vjezdu dopravních prostředků do hospodářství. KVS dále zajistí co nejrychlejší transport vzorků do národní referenční laboratoře pro SLAK v Praze, kde musí být stanoven výsledek do 24 hodin od doručení vzorku. Je-li vzorek pozitivní, provede laboratoř opakované vyšetření a zároveň odešle vzorek také do Referenční laboratoře pro EU (Pirbright, Velká Británie).\n\nBylo-li v hospodářství úředně potvrzeno ohnisko slintavky a kulhavky, nařídí KVS další ochranná a zdolávací opatření: vyhlášení a vymezení ohniska SLAK, ochranného pásma (poloměr nejméně 3 km vzdušnou čarou kolem hospodářství, obvykle celá obec) a pásma dozoru (poloměr nejméně 10 km vzdušnou čarou kolem hospodářství), utracení všech vnímavých zvířat v ohnisku (skot, ovce, kozy, prasata, farmově chovaná spárkatá zvěř), neškodné odstranění všech uhynulých a utracených zvířat dle pohotovostních plánů (nejčastěji spálení), neškodné odstranění všech živočišných produktů (maso, mléko, hnůj) a důsledná dezinfekce a deratizace. Ustájení nových zvířat je možné nejdříve za 21 dní po skončení závěrečné dezinfekce hospodářství. V ochranném pásmu a pásmu dozoru platí rovněž přísná opatření, zejména se sleduje zdravotní stav vnímavých druhů (kontrola teploty a aft), platí zde rovněž omezení přesunů zvířat a nakládání s živočišnými produkty.\n\nKVS musí každých 5 let vypracovávat pohotovostní plán pro případný vznik ohniska nebezpečné nákazy. Účinnost a efektivnost pohotovostních plánů, jakož i koordinace SVS s Armádou a policií ČR při likvidaci nebezpečné nákazy se testuje při pravidelných poplašných cvičeních. Ve výjimečných případech a pouze na základě schválení ústřední nákazové komise může KVS povolit tzv. nouzovou vakcinaci, která se provádí v kruhové pásmu kolem ohniska. Použití nouzové vakcinace však značně prodlužuje lhůtu, kdy může stát získat zpět statut země prosté SLAK bez vakcinace a dochází tak k prodloužení omezení exportu zvířat a živočišných produktů z České republiky.\n\nPodle § 67 veterinárního zákona 166/1999 poskytne stát chovateli finanční náhradu za utracená či poražená zvířata, dezinfekci, deratizaci hospodářství a další výlohy spojené s ochrannými a zdolávacími opatřeními při výskytu slintavky a kulhavky. Podle § 68 se finanční náhrada za utracená nebo nutně poražená zvířata poskytuje ve výši obvyklé ceny zdravého zvířete téhož druhu a kategorie v místě a době vzniku škody.\n\nLéčba slintavky a kulhavky se neprovádí, preventivní očkování je zakázáno. Ve výjimečných případech při vzniku ohniska SLAK a rychlém šíření nákazy může Státní veterinární správa povolit nouzovou vakcinaci kolem ohniska nákazy. Preventivní ochrana státního území před zavlečením SLAK spočívá v přísné kontrole importovaných zvířat a živočišných produktů ze zahraničí. Do ČR lze dovážet zvířata a živočišné produkty pouze ze států, jež mají organizací OIE uznaný statut země prosté SLAK bez vakcinace.\n\nOčkování proti slintavce a kulhavce je v dnešní době stále hojně diskutovaným tématem, i když v EU platí od roku 1992 zákaz vakcinace. Povolena je pouze nouzová vakcinace při vzniku ohniska SLAK k zabránění dalšího šíření. Tento trend se používá i ve většině ostatních zemích světa, které mají statut zemí prostých SLAK. Na druhou stranu eradikace SLAK v Evropě, v Severní a některých částech Jižní Ameriky je především zásluhou masivních vakcinací během 50.–80. let 20. století.\n\nHistorie vzniku prvních vakcín sahá do období těsně před 2. světovou válkou, kdy němečtí vědci začali testovat vakcíny připravené ze sliznic jazyka infikovaného skotu. Německý badatel Waldmann a jeho kolegové izolovali živý virus FMDV, který navázali na adjuvans v podobě hydroxidu hlinitého a virus následně inaktivovali formaldehydem. Problém omezeného zdroje viru a nutnosti experimentálních infekcí zvířat, jenž bránil v masivní produkci vakcín na trh, vyřešil o pár let později nizozemský vědec Frenkel. Ten v roce 1951 poprvé publikoval studii o možnostech kultivace viru slintavky na epiteliálních buňkách hovězího jazyku in vitro. Pomocí této techniky mohla začít výroba vakcín a Nizozemí se tak v roce 1952 stalo první Evropskou zemí, kde se začalo s plošnou vakcinací proti SLAK. K další kvantifikaci při produkci vakcín napomohlo používání buněčných linií.\n\nV současné době je v Evropě a dalších vyspělých zemích přijímán koncept vakcinace pouze v případě vzniku ohniska SLAK jako tzv. nouzová vakcinace. Preventivní plošná vakcinace je zcela odmítána. Z těchto důvodů jsou zřízeny tzv. vakcínové banky pro určitý region. V těchto bankách jsou uschovány antigeny a živé viry velkého množství kmenů FMDV. Vakcínové banky obsahující různé kmeny viru jsou nezbytné z důvodu neexistence jedné universální vakcíny. Mezi 7 sérotypy FMDV není zkřížená reakce a dokonce i mezi subtypy stejného sérotypu může být zkřížená reakce velmi slabá. Z toho plyne, že v případě propuknutí ohniska SLAK musí být použita vakcína proti konkrétnímu subtypu. V případě propuknutí masivní epidemie existují navíc velké obavy, že tyto banky nemohou dodat dostatečné množství vakcín. Mezi další nevýhody vakcinace patří zejména nemožnost rozeznat při sérologickém vyšetření protilátky vzniklé po vakcinaci (postvakcinační) a protilátky vzniklé po proběhlé infekci SLAK (postinfekční). Navíc chráněnost nastupuje za dlouhou dobu (1–3 týdny) po očkování. U zvířat vakcinovaných ale nedostatečně chráněných nemusí být onemocnění klinicky zjevné, avšak mohou vylučovat virus do prostředí. U skotu je rovněž známo trvalé nosičství viru i u vakcinovaných jedinců. Tato fakta a další problémy motivují vědce k dalšímu výzkumu na vakcínách proti SLAK. Byla již publikována řada prací týkajících se nových alternativ pro přípravu vakcín proti SLAK. Jedná se například o podjednotkové vakcíny obsahující pouze rekombinantně nebo synteticky připravený protein VP1. Dlouhodobým pasážováním viru na bovinních buněčných liniích nebo kuřecích embryích vznikly živé, oslabené vakcíny, jež sice byly bezpečné, ale nevykazovaly dostatečnou ochranu před virem. Jiné experimenty se zaměřily na použití prázdných virových kapsid FMDV (tzn. virová partikule bez RNA). Na přelomu tisíciletí přišli američtí vědci s novinkou v tlumení slintavky a kulhavky. Jedná se o použití antivirotik v podobě interferonu (zkratka IFN). Jelikož při nouzové vakcinaci kolem ohniska SLAK jsou vakcinovaná zvířata bezpečně chráněna až po několika dnech, mohou se tato zvířata při rychlém šíření viru nakazit a také vylučovat virus. Právě na tato zdravá, vakcinovaná zvířata by měla být aplikována interferonová léčba. První studie byly provedeny na prasatech, kterým byla aplikována vakcína současně s prasečím interferonem-α (pIFN-α) a hned následující den byla tato prasata vystavena viru slintavky a kulhavky. U všech sledovaných prasat se neobjevily žádné klinické příznaky ani nebyla zjištěna virémie v krvi. V další studii bylo prokázáno, že kombinace vakcíny a pIFN-α chrání bezpečně po dobu 3–5 dní po aplikaci a při použití této kombinace jeden den po kontaktu zvířete s virem výrazně redukuje virémii a snižuje vylučování viru. Nicméně, při testování interferonové terapie u skotu nebylo dosaženo tak uspokojivých výsledků jako u prasat.\n\nV březnu roku 1997 se na ostrově Tchaj-wan po 68 letech objevilo ohnisko SLAK u prasat. Vše začalo 14. března 1997, kdy si v jednom z prasečích chovů nedaleko města Hsinchu místní chovatel povšiml puchýřovitých lézí na spárcích prasat. Vzorky odebrané z tohoto chovu byly laboratorně vyšetřeny a 19. března byla potvrzena slintavka a kulhavka sérotypu O. Nemoc se během tří týdnů rozšířila po celém ostrově (zasaženo kolem 6144 chovů) měla zdrcující vliv na průmysl s vepřovým masem a na zemědělství vůbec. Při likvidaci této epidemie uhynulo nebo bylo utraceno více než 4 milióny prasat, což představovalo 38 % celkové populace prasat na Tchaj-wanu. Do doby před propuknutím epidemie patřil Tchaj-wan mezi největší dodavatele vepřového masa do Japonska a v roce 1996 se řadil mezi 15 největších producentů vepřového masa na světě. V letech 1995 až 1996 bylo exportováno z Tchaj-wanu 270 000 tun vepřového masa. Ekonomická ztráta v důsledku poklesu stavu prasat, vakcinace, ztráty pracovních míst a především zákazu exportu vepřového masa do Japonska byla odhadnuta na 6,9 miliard USD.\n\nKmen viru, který byl původcem epidemie, patří do sérotypu O a je označován jako O/Taw/97. Zvláštností tohoto kmene byla vysoká virulence nejen pro mladé kategorie, ale i pro dospělá prasata. Nákaza byla zdolávána pomocí vakcinace a utracením infikovaných zvířat. Na průběhu epidemie bylo zvláštní to, že ačkoliv se infekce vyskytla ve smíšených chovech, skot ani kozy neonemocněly. Nízká vnímavost viru z Tchaj-wanu vůči skotu byla později potvrzena i experimentálně.\n\nDnem 20. března 2001, kdy byl u prasat na jatkách v Essexu v Anglii diagnostikován první případ slintavky a kulhavky, vypukla ve Velké Británii epidemie, jež ovlivnila život nejen ve Spojeném království, ale dotkla se přímo či nepřímo celé Evropy. Jednalo se o největší epidemii hospodářských zvířat od konce 2. světové války. Kromě Spojeného království se nemoc rozšířila také do Irska, Francie a Nizozemí. Od 20. března 2001 do 30. září bylo hlášeno celkem 2 060 ohnisek, z čehož 2 030 ohnisek se nacházelo na území Velké Británie. Nejvíce postiženou oblastí bylo hrabství Cumbria v Severozápadní Anglii, kde bylo hlášeno na 893 ohnisek. Vysoké počty ohnisek byly dále zaznamenány v hrabstvích Devon (173), Dumfries & Galloway (176) ve Skotsku, North Yorkshire (133), Durham (85), Northumberland (88) a Powys (70) ve Walesu. Původcem epidemie byl kmen FMDV sérotyp O Pan-Asia, jenž do té doby nebyl v Evropě nikdy přítomen. Příčina, původ ani cesta zavlečení viru na Britské ostrovy nebyla nikdy zjištěna, nicméně za nejpravděpodobnější způsob je označován ilegální dovoz masa či masných produktů z Asie nebo Jižní Afriky a následné zkrmení zbytků z těchto importů prasatům na farmě Burnside v hrabství Northumberland. Ve Spojeném království bylo v rámci likvidace nákazy utraceno 5,73 miliónu zvířat, z toho bylo 81 % ovcí, 15,3 % skotu, 3,55 % prasat, zanedbatelné procento tvořily kozy, spárkatá zvěř a velbloudovití. Celkové finanční ztráty se odhadují mezi 12,3–13,8 miliardami USD, z čehož přibližně 36 % jsou ztráty v turismu. Jako kompenzaci škod vyplatila britská vláda zemědělcům kolem 4,2 miliardy USD. V žádné z postižených zemí kromě Nizozemí nebylo použito vakcinace a nákaza se likvidovala metodou stamping out. V Nizozemí vláda odsouhlasila vzhledem k obrovské hustotě chovaného dobytka supresivní vakcinaci zdravých zvířat v okolí ohnisek. Tato zdravá, vakcinovaná zvířata byla následně zlikvidována. Díky těmto opatřením se Holanďané brzy s nákazou vypořádali a již 16. června 2001 získali zpět statut země prosté SLAK bez vakcinace. Vybíjení zdravých vakcinovaných zvířat však vyvolalo v Nizozemí velký odpor zemědělců a celé veřejnosti. Negativní reakce veřejnosti pak dovedla OIE ke změnám v boji proti SLAK.\n\nVliv slintavky a kulhavky na ekonomiku je evidentní. Důkazem toho byla epidemie SLAK v roce 2001 ve Velké Británii. Celkové ztráty nejsou způsobeny jen likvidací obrovských počtů zvířat a náklady spojenými s likvidací nákazy, ale také zákazem exportu živých zvířat, všech živočišných potravin a produktů a omezením cestovního ruchu. Britská vláda odhaduje ztráty v zemědělství a potravinářském průmyslu spojené s událostmi v roce 2001 na 3,1 miliardy liber. Dalších 2,7 až 3,2 miliardy liber si vyžádalo omezení cestovního ruchu v postižených oblastech. Epidemie v Evropě v roce 2001 měla i značný dopad na psychiku lidí a mezi širokou veřejností vyvolalo hromadné vybíjení statisíců kusů dobytka negativní emoce. Nejvíce postiženou skupinou lidí byli samozřejmě chovatelé, ale i lidé žijící na venkově a lidé, kteří se účastnili likvidace nákazy.\nVe Velké Británii a v Nizozemí byly evidovány u značného počtu postižených chovatelů příznaky posttraumatického stresu. Noční můry, nespavost, deprese, bolení hlavy byly hlavními symptomy této psychické poruhy. Postižení chovatelé v dotaznících rovněž uváděli pocity strachu, obavy ze sociální izolace a nedůvěru ve státní moc. Nizozemští autoři dokládají, že téměř polovina chovatelů, kterých se dotklo vybíjení dobytka, vykazovala příznaky posttraumatického stresu vyžadující lékařkou pomoc. Silný vliv vybíjení zvířat při epidemiích slintavky na psychiku lidí je znám i z historie. Například při epidemii SLAK v Mexiku v letech 1946–1947 bylo nespokojenými chovateli zabito několik veterinářů a státních úředníků, jež se podíleli na likvidaci nákazy.\n\nSlintavka a kulhavka ve Velké Británii v roce 2001 si získala velkou pozornost médií a rozpoutala diskuzi mezi širokou veřejností po celé Evropě. V médiích se během roku 2001 objevila řada spekulací o příčinách epidemie, na internetu vznikly diskuzní fóra, byly zveřejněny rozhovory s odborníky a publikovány články zaměřené na SLAK. Také však bylo zveřejněno množství neověřených spekulací. Některé webové stránky spekulovaly o tom, že za vznikem epidemie stojí Britská vláda s cílem zlikvidovat chovatele dobytka. Jiné zase uváděly události ve Velké Británii do souvislosti s teroristickými útoky z 11. září 2001 a za viníky zavlečení viru považovaly Al-Kajdu. Jedním z argumentů zastánců konspirační teorie byla zpráva, že pár dní před propuknutím epidemie se údajně ztratila zkumavka s virem slintavky a kulhavky ze státní laboratoře ve městě Porton Down. Tato zpráva však byla brzy vyvrácena a ukázalo se, že jedinou laboratoří, kde se pracuje s virem slintavky a kulhavky, je Institute for Animal Health v Pirbright. Rovněž informace deníku Sunday Express o tom, že státy USA, Kanada a Mexiko provedly 3 měsíce před epidemií v Západní Evropě poplašné cvičení zaměřené na likvidaci SLAK v Texasu, protože byly předem informovány o potenciálním bioteroristickém útoku, se ukázaly jako falešné.\n\nHlavním rysem internetových diskuzí a publikovaných názorů různých lidí byla silná kritika Britské vlády a tehdejšího premiéra Tonyho Blaira za postup během epidemie. V názorech Britů v internetových debatách byl zjevný nesouhlas s vybíjením zdravých kusů dobytka v okolí ohnisek a nepochopení zákazu vakcinace.\n\n\n\n"}
{"id": "215016", "url": "https://cs.wikipedia.org/wiki?curid=215016", "title": "Anchísés", "text": "Anchísés\n\nAnchísés (řecky Αγχίσης, latinsky \"Anchises\") je v řecké mytologii syn dardanského krále Kapya.\n\nJeho matkou byla Kapyova manželka Hieromnéma.\n\nPocházel z rodu Dardanů, zakladatel rodu Dardanos byl synem nejvyššího boha Dia a Plejády Élektry. Jejich království Dardanie je součástí Malé Asie, které se v době vlády jeho děda Assaraka rozdělilo na Dardanii a Tróju.\n\nAnchísés je zobrazován jako velmi starý muž, tím však byl až v době trojské války. Jako mladý či zralý muž byl však urostlý a krásný muž, což potvrzuje mimo jiné to, že se do něj zamilovala sama bohyně Afrodíté a porodila mu syna Aineia.\n\nKdyž začala trojská válka, zachoval Anchísés neutralitu, přestože byl s Trójskými v příbuzenském poměru. Neutralita však trvala jenom do doby, kdy mu Achájci vyplenili město Lyrnéssos. Po tomto činu poslal svá vojska do Tróje a sám se do ní přestěhoval.\n\nKdyž v desátém roce války Řekové lstí vnikli do města a během noci ho vyplenili a vypálili, byl Anchísés slabý starý muž. On i jeho rodina však měli štěstí a ničení a vraždění se jim vyhnulo.\n\nJeho syn Aineiás ho sám vynesl na zádech z hořícího města a se skupinou přeživších a vystěhovalců se vydali na západ a dopluli po mnoha útrapách do nové vlasti — Itálie.\n\nTo už však bylo bez Anchísa. Zemřel během plavby a byl pochován na Sicílii.\n\n\n"}
{"id": "215021", "url": "https://cs.wikipedia.org/wiki?curid=215021", "title": "Galaxy", "text": "Galaxy\n\nVýraz galaxy může mít různé významy:\n\n\n"}
{"id": "215023", "url": "https://cs.wikipedia.org/wiki?curid=215023", "title": "Piava", "text": "Piava\n\nPiava (též Plavá, , ) je řeka na severu Itálie (Benátsko – provincie Belluno, Treviso\nVenezia). Je 220 km dlouhá. Povodí má rozlohu 4100 km². Italové ji nazývají \"\"svatá řeka vlasti\"\" kvůli ofenzívě na Piavě během první světové války.\n\nPramení v Karnských Alpách. Na horním a středním toku teče převážně mezi horami (např. Dolomity) v hluboké dolině. Na dolním toku teče rovinou v regulovaném korytě. Ústí do Benátského zálivu Jaderského moře.\n\nLevé přítoky: Vajont, Soligo\n\nPravé přítoky: Cordevole di Visdende, Padola, Ansiei, Boite, Maè, Ardo di Belluno, Cordevole, Caorame, Sonna\n\nZdroj vody je sněhový a dešťový. Nejvyšší vodnosti dosahuje na přelomu jara a léta a na podzim. Průměrný roční průtok vody na dolním toku činí 120 m³/s.\n\nVodní doprava je možná pro menší lodě do vzdálenosti 34 km od ústí. Na řece a jejich přítocích bylo postaveno několik vodních elektráren (Sovercene, Fadalto, Vajont). Leží na ní města Belluno, San Dona di Piave.\n\n"}
{"id": "215025", "url": "https://cs.wikipedia.org/wiki?curid=215025", "title": "Plavá", "text": "Plavá\n\nPlavá může být:\n\n"}
{"id": "215037", "url": "https://cs.wikipedia.org/wiki?curid=215037", "title": "Myšice křovinná", "text": "Myšice křovinná\n\nMyšice křovinná (\"Apodemus sylvaticus\") je myšice asi stejně velká jako myš domácí. Ve starší odborné literatuře byla označována jako myš lesní, což svádí k záměně s myšicí lesní – jinou velmi příbuznou a velmi podobnou myšicí.\n\nObývá skoro celou kontinentální Evropu kromě severní Skandinávie a Finska. Žije i na Islandu a na středomořských ostrovech. V Asii proniká až do Číny, Mongolska a severní Indie. Vyskytuje se také v severozápadní Africe.\nMyšice křovinná je jedním z našich nejběžnějších drobných savců. Žije na prakticky celém českém území od nížin až po subalpinské pásmo hor – např. v Krkonoších až do téměř 1500 m n. m.\n\nTato myšice váží 13-38 g. Dosahuje délky těla 75–110 mm; ocas je o něco kratší (70–105 mm). Je na něm 150–180 rohovinových kroužků. Má velké ušní boltce, šedohnědý, lehce nahnědlý kožíšek, na břiše špinavě bílý, přičemž hranice přechodu barev mezi boky a břichem není ostrá. Mívá také žlutou skvrnu na hrdle, která je však oproti myšici lesní menší a nezasahuje na přední končetiny.\n\nObývá světlé a suché lesy, křovinatá místa na krajích polí, křoviny podél vod, ale také parky a okraje měst a vesnic. Žije i v horách především v křovinatých místech podél cest. V zimě se přestěhovává k lidským obydlím (pokud jsou blízko), nebo přímo do nich.\n\nVyskytuje se i v centrech velkoměst. Jako tzv. pionýrský druh je jedním z prvních savců osidlující zdevastované nebo naopak rekultivované plochy (smetiště, opuštěné lomy, výsypky dolů apod.).\n\nMyšice křovinná velmi dobře šplhá i skáče – většinou se pohybuje rychlými skoky. Dovede také plavat. Za potravou se vydává po setmění.\nŽije v málo organizovaných společenstvích. Skupinám dominuje dospělý samec, jehož relativně velké teritorium překrývá teritoria většiny podřízených samic.\n\nŽiví se hlavně semeny – často konzumuje zásoby zrní. Potravu doplňuje některými drobnými plody, kořínky, hmyzem i dalšími bezobratlými – umí např. nahlodávat ulity hlemýžďů a vykusovat jejich těla. Živočišná složka u ní tvoří významnější podíl především na jaře a v létě. Zelené části rostlin požírá jen málo.\n\nČasto si dělá zásoby, například pecek třešní. Zimu stejně jako ostatní myšice nepřespává a dožívá se až 3 let.\n\nStaví si hnízdo v noře, kterou si vyhrabává nejčastěji v měkkých půdách. Doupě má 2 až 3 východy. Někdy se však hnízdo nachází na zemi.\n\nSamice vrhá mimo zimní období až třikrát ročně 2 až 9 mláďat (obvykle 4–7). Ta se rodí holá a slepá; váží 1–2 g. Od 6. dne se jim pokrývá hřbet šedohnědou srstí a po několika dalších dnech světlejší srstí i břicho. Ve 12 dnech jim rostou přední zuby; oči se jim otvírají po 12–14 dnech.\n\nMyšici v Česku loví draví ptáci a sovy, ale i krkavcovití. Ze savců jsou to především drobné lasicovité šelmy, ale např. i lišky.\n\n"}
{"id": "215048", "url": "https://cs.wikipedia.org/wiki?curid=215048", "title": "Giulio Cesare Polerio", "text": "Giulio Cesare Polerio\n\nGiulio Cesare Polerio zvaný podle svého rodného kraje \"l'Abruzzese\" (1548, Lanciano – 1612, Řím) byl italský šachový mistr a teoretik.\n\nRoku 1575 odešel Polerio společně Giovannim Leonardem Di Bonou a Paolem Boim do Madridu, kde na dvoře krále Filipa II. úspěšně hráli proti tamním nejsilnějším mistrům jako byl Ruy López de Segura a Alfonso Cerón. Polerio poté ve Španělsku na delší dobu zůstal a připisuje se mu zde řada šachových rukopisů vzniklých mezi roky 1580 až 1600. Psal v nich již o sicilské hře a zabýval se rovněž dámským gambitem. Vydány však byly až roku 1874 a k tisku je připravil nizozemský šachový historik Antonius van der Linde.\n"}
{"id": "215050", "url": "https://cs.wikipedia.org/wiki?curid=215050", "title": "Ledovcové jezero", "text": "Ledovcové jezero\n\nLedovcové jezero je druh jezera, které vzniklo v důsledku prohloubení zemského povrchu ledovcem. Voda v těchto jezerech není ta, jež by zbyla po roztání ledovců samotných, poněvadž ta již dávno odtekla a v některých případech dokonce voda z ledovců nikdy v těchto jezerech nebyla.\n\nHorská ledovcová jezera na Slovensku jsou nazývaná plesa — např. Štrbské pleso, a v Polsku staw.\n\nLedovcová jezera můžeme dále členit na:\n\n"}
{"id": "215052", "url": "https://cs.wikipedia.org/wiki?curid=215052", "title": "Giovanni Leonardo Di Bona", "text": "Giovanni Leonardo Di Bona\n\nGiovanni Leonardo di Bona či Giovanni Leonardo da Cutri (obě křestní jména mohou být psána i v opačném pořadí, tedy Leonardo Giovanni), známý pod přezdívkou Il Puttino (tedy italsky „Děťátko“ nebo „Chlapeček“) pro jeho malou postavu (1542, Cutro - 1587, Neapol) byl italský šachový mistr.\n\nGiovanni Leonardo se narodil v kalábrijském městečku Cutro. Studoval práva v Římě a roku 1560 zde prohrál zápas se španělským mistrem Ruy Lópezem de Segurou. V letech 1566-1572 pak hodně cestoval a hrál šachy v Římě, Janově, Marseille a Barceloně. Mnohokrát s ním hrál Paolo Boi a oba byli považováni za stejně silné hráče.\n\nRoku 1575 byl pozván na dvůr španělského krále Filipa II. do Madridu, aby opět změřil své síly s Ruy Lópezem, protože král nevěřil, že by mohl být někdo silnější než on. S Leonardem da Cutri přijeli do Madridu další italský šachový mistr Paolo Boi a jako jejich sekundant Giulio Cesare Polerio, za Španělsko se kromě Lopeze de Segury zúčastnil partií i Alfonso Cerón. V Madridu se tak vlastně odehrál první mezinárodní šachový turnaj v historii lidstva.\n\nNa turnaji Leonardo s Lopezem de Segurou nejprve dvě partie prohrál (údajně úmyslně, aby se atmosféra utkání vyhrotila, jiní však tvrdí, že z nervozity, že hraje před španělským králem), pak však již všechny své soupeře porazil (Lopeze de Seguru v poměru 3:2), v turnaji zvítězil a získal tak pověst nejlepšího hráče na světě. Z turnaje se dochovaly pouze tři fragmenty zahájení (např. Leonardo di Bona – Lopez de Segura: 1. e4 e5 2.Jf3 Jc6 3.Sc4 Sc5 4. c3 De7 5. b4 Sb6 6. a4 a6 7. Sa3 d6 8. d3 Sg4 9. Jbd2)\n\nPo svém triumfu, za nějž Filip II. Leonarda štědře odměnil a jeho rodnému městu Cutri v Kalábrii odpustil daně na dvacet let, odcestoval Leonardo do Portugalska, kde v Lisabonu před zraky krále Sebastiána I. porazil nejlepšího (a podle dochovaných zpráv i velmi nadutého) portugalského hráče El Murra (datum narození ani úmrtí není známo).\n\nGiovanni Leonardo, který pro své časté cesty po významných evropských dvorech dostal také přezdívku „il cavaliero errante“ (bludný rytíř), zemřel v Neapoli, prý otráven žárlivým sokem v lásce.\n\n1.e4 e5 2.f4 (královský gambit, v oné době asi nejoblíbenější zahájení, po vzetí pěšce tahem 2.exf4 bílý hrává 3.Sc4 nebo 3.Jf3 s dalším d4 a má vyhlídky na útok proti černému králi). 2...d6?! (slabší odmítnutí gambitu, lepší by byl tzv. Falkbeerův protigambit 2...d5, jenž způsobuje bílému mnohem větší potíže, tento protigambit však v roce 1560 nemohl být znám, protože byl vynalezen až v první polovině 19. století). 3.Sc4 (vývinový tah poplatný své době, bílý okamžitě napadá nejslabší bod v táboře černého f7, přesto je tento tah sporný, dnešní teorie doporučuje 3.Jf3). 3...c6! (na svoji dobu přesná odpověď, která ukazuje, že tah 3.Sc4 nebyl až tak dobrý, jak by se mohlo zdát, černý hrozí zahrát 4...d5 a dobýt tak střed a omezit působnost bílého střelce) 4.Jf3 (vývinový tah), 4...Sg4 (prohrávající chyba, černý mohl zahrát 4...d5, protože po 5.exd5 přijde 5...e4 a po ústupu jezdce 6...cxd5 s dobrou pozicí černého) 5.fxe5 dxe5 (nebo 5...Sxf3, 6.Dxf3 a hrozí jak Dxf7 mat tak exd6 se ziskem pěšce), 6.Sxf7+! (typická oběť ), 6...Kxf7 7.Jxe5+ Ke8 8.Dxg4 (bílý má o pěšce víc a černý král je bez rošády) 8...Jf6 (urychluje porážku, relativně lepší bylo 8...Jbd7) 9.De6+ De7 (nebo 9...Se7 10.Df7+) 10.Dc8+ Dd8 11.Dxd8+ Kxd8 12.Jf7+ a černý se vzdal, protože po 12...Kf8 13.Jxh8 ztrácí ještě kvalitu. 1-0\n"}
{"id": "215053", "url": "https://cs.wikipedia.org/wiki?curid=215053", "title": "Dylan Thomas", "text": "Dylan Thomas\n\nDylan Marlais Thomas (27. října 1914 – 9. listopadu 1953) byl britský básník a spisovatel velšského původu, píšící anglicky.\n\nNarodil se ve waleském pobřežním městě Swansea, v domě čp. 5 na Cwmdonkin Drive, v rodině učitele Davida Thomase a Florence Hannah Thomasové.\nPo školní docházce se v roce 1930 stal reportérem místního listu. Poesii se věnoval již od dětství a v roce 1934 publikoval sbírku básní \"18 Poems\".\nAčkoliv byl často řazen mezi britské surrealisty, spíše vytvořil vlastní vysoce poetický básnický styl, založený na bohaté obrazivosti a využití tradic velšských národních bardů, ačkoliv jeho tvorba využívala i postupů modernismu.\nThomas byl známý i svou expresívní recitací, kterou předjímal moderní postupy recitace poezie, takže kromě tradičních sbírek básní se zachovaly i nahrávky jeho vlastního přednesu básní.\nV roce 1946, kdy vyšla sbírka básní \"Deaths and Entrances\" překročil Dylan význam pouze pro oblast Velké Británie, kde již od roku 1934 zaujímal jedno z nejdůležitějších míst mezi básníky, a stal se celosvětově významným anglickojazyčným básníkem. Podnikl až do své smrti několik turné do USA, kde recitoval svou poesii. Na jednom z nich v roce 1953 zemřel.\n\nDylan Thomas se v roce 1937 oženil s tanečnicí irského původu Caitlin McNamarovou, a měl s ní několik dětí - syny Llewelyna (1939) a Colum Garana (1949) a dceru Aeronwy (1943).\nŽivot rodiny nebyl příliš šťastný, kvůli hádkám a sporům mezi manžely, jakož i kvůli Dylanovu notorickému alkoholismu.\n\nVelšský hudebník John Cale během své kariéry zhudebnil několik jeho básní; čtyři z nich vydal na svém albu \"Words for the Dying\" z roku 1989. Jde o básně „“, „“, „“ a „“. Thomasovým dílem je rovněž inspirována jeho píseň „“ vydaná na albu \"Paris 1919\" z roku 1973. V roce 1999 při koncertě v Edinburghu představil tři další zhudebněné básně Dylana Thomase: „“, „“ a „“. Další ze zhudebněných básní („“) představil při svém vystoupení v prosinci 2014 v belgické obci Mesen. Roku 2016 zhudebnil při svém cardiffském koncertu báseň „“.\n\n\n"}
{"id": "215055", "url": "https://cs.wikipedia.org/wiki?curid=215055", "title": "Sanitka", "text": "Sanitka\n\nSanitka neboli sanita (též ambulance, sanitní vůz nebo sanitní vozidlo) je vozidlo, které využívají zdravotničtí pracovníci k přepravě zraněných pacientů, k dopravě raněných, nemocných a rodiček (DRNR) nebo k transportu tělesných orgánů k transplantacím. Existuje mnoho druhů sanitek s různými úrovněmi výbavy až po speciální záchranářská vozidla. Sanitky provozují zdravotnické záchranné služby, nemocnice, soukromé subjekty zajišťující DZS (dopravní zdravotní službu), Mezinárodní červený kříž a mnoho dalších organizací. Zvláštností jsou pak vojenská nebo hasičská sanitní vozidla.\n\nSanitka je pouze označení auta zdravotnické záchranné služby. Širší termín ambulance zahrnuje také další prostředky zdravotnické záchranné služby: motocykly, kola, terénní vozidla, lodě a prostředky letecké záchranné služby (helikoptéry a letadla).\n\nJiž v 18. století začaly na území Evropy vznikat první pokusy o přepravu lékařů k pacientům. V roce 1792 při korunovaci krále Františka II. vznikla první pohyblivá pracoviště lékařů, ranhojičů a porodních bab.\nTransport pacientů byl zajištěn koňskými povozy. Sanitní vozidla se začala používat už v první polovině 20. století, nejprve ve velkých městech. Jejich rozvoj do ostatních oblastí nastával postupně od 60. let, když začaly vznikat první záchranné služby. Tehdy se ale jednalo o běžná vozidla, např. Škoda 1201, později Škoda 1203. Tato vozidla provozovaná někde až do 90. let minulého století neměla ambulantní část s moderním vybavením, jako je tomu u současných sanitek. Měla jen lůžko pro pacienta a základní vybavení sebou vozil lékař v brašně. Sanitky, tak jak je známe dnes, se začaly na území Československa objevovat až v 80. letech. Po roce 1989 docházelo postupně k modernizaci vybavení a nákupu nových vozidel, která už nesloužila jen k transportu pacientů. Dnes existuje mnoho druhů záchranných prostředků, které nabízejí celou řadu možností.\n\nSanitní vozidla třídy A1 jsou vozidla, která jsou určena k přepravě maximálně jednoho sedícího nebo ležícího pacienta. Sanitky třídy A2 jsou vozidla, která jsou určena k přepravě minimálně jednoho ležícího pacienta a většího počtu sedících pacientů. Tyto sanitky bývají klasifikovány obvykle jako doprava raněných, nemocných a rodiček (DRNR). Velmi často bývají nasazovány jako vozidla dopravní zdravotní služby (DZS). Jejich zakladni vybavu tvori nositka, infarktove kreslo a obvykle jeste jedno dalsi pevne kreslo. Zakladni vybavu tvori dlahy, odsavacka, O2, AED, porodnicky balicek, trauma sada s ostatni nezbytne vybaveni pro akutni stavy krome leku. Slouží k přepravě pacientů mezi nemocnicemi nebo mezi nemocnicí a domovem pacienta. Vyuzivaji se jak k sekundarnim vyjezdum, tak preprave krevnich konzerv, tkani, organu a dalsiho. Neslouží primárně k akutním (primárním) výjezdům, jsou ale v případě hromadného neštěstí mohou být využity i k tomuto účelu. Jejich provozovatelé jsou většinou nemocnice nebo soukromé firmy. Některé záchranné služby je provozují také, ale jen v určitých regionech, ne celoplošně.\n\nPřestože vozy třídy A svou podstatou, určením, posádkou a vybavením nejsou určeny pro akutní převozy, česká norma dovoluje na těchto vozech instalaci světelných signalizačních zařízení modré barvy a sirény. Případné použití těchto prvků řidičem takového vozu je tedy legální, protože vozy díky této výbavě mohou být nasazeny v případech, kdy je užití výstražného zařízení nezbytné.\n\nSanitní vozidla třídy A bývají nejčastěji menší dodávky, které nemívají střešní nástavby. Obvykle mají také bílou barvu oproti sanitkám tříd B a C, které bývají v signální žluté.\n\nTento typ sanitek provozují záchranné služby a slouží k akutním výjezdům. Je to nejčastější typ sanitky pro výjezdy ke stavům ohrožujícím zdraví nebo život pacienta. Jsou také nejvíce rozšířeny v České republice i v Evropě. Jejich vnitřní zástavby zahrnují výbavu na takové úrovni, aby bylo možno pacienta před transportem stabilizovat. Mezi výbavu patří defibrilátor-kardiostimulátor, nosítka, vakuová matrace, scoop rám, krční límce, dlahy, tlakový monitor, pulzní oxymetr, odsávačku, termofólii, infuzní pumpu, přikrývku, plicní ventilátor, průtokoměr, kyslíkové lahve, sterilní a nesterilní rukavice, sterilní a nesterilní obvazový materiál, injekční stříkačky a jehly, ampule s léky, infuzní sety, spojovací hadičky, gumové škrtidlo, laryngoskop, zdravotnické nástroje a další vybavení.\n\nPosádky mohou být:\nPracují-li posádky záchranných služeb v systému RV (setkávací systém), je posádka typu RZP doprovázena rychlým osobním vozidlem nebo SUV vozidlem, které je ve složení řidič a lékař. Lékař tedy není součástí posádky velkého sanitního vozidla, ale k zásahu přijíždí samostatně. Výhodou je, že se na místo zásahu dostane většinou dříve a může tak pacientovi poskytnout odbornou PNP rychleji. Obě posádky často vyjíždějí z různých míst. Další nespornou výhodou je také fakt, že lékař je po ošetření pacienta opět volný a připraven k dalšímu výjezdu. Pacient je do zdravotnického zařízení dopraven v sanitce bez lékaře, ale s kvalifikovaným zdravotnickým personálem.\n\nSanitky třídy B bývají větší dodávky nebo dodávky doplněné střešní nástavbou. Obvykle mívají signální žlutou barvu odstínu RAL 1016 doplňovanou reflexními pruhy. Některé záchranné služby používají reflexní battenburskou šachovnici.\n\nTento typ sanitních vozidel bývá označován jako \"mobilní jednotka intenzivní péče\" nebo \"resuscitační vůz\". Výbava těchto vozů zahrnuje veškeré potřebné prostředky pro resuscitaci, monitoring a připojení na umělou plicní ventilaci. \nPosádky mohou být:\n\nV České republice mají status třídy C nejčastěji sanitní vozidla se skříňovou zástavbou (tzv. \"bedny\"), které nabízejí výrazně větší prostor v ambulantní části pro pacienta, vybavení vozu i ošetřující personál. Nejsou příliš rozšířené, i když vozové parky některých záchranných služeb je využívají. Obvykle používají žlutou signální barvu v kombinaci s červenými pruhy nebo reflexní battenburskou šachovnicí. Není to ale pravidlem.\n\nJako speciální sanitní vozidla bývají označována:\n\nVybavení sanitních vozidel se řídí evropskou normou ČSN EN 1789 + A1 Zdravotnické dopravní prostředky a jejich vybavení – Silniční ambulance.\n\nSanitky mívají výrazné signální barvy, někdy s reflexními pruhy nebo battenburskou šachovnicí. Dále mají jako označení nápis AMBULANCE a znak \"hvězda života\". Tento nápis bývá na přední straně vozidla zrcadlově převrácený, aby šel snadněji přečíst ve zpětném zrcátku. České sanitky mohou používat světelná signalizační zařízení modré barvy (výstražný majáček) a sirény. Většina nových sanitek bývá v současnosti vybavena novými LED diodovými majáky, které jsou mnohem více viditelné, a to především za přímého slunečního svitu. Starší sanitky využívají tzv. stroboskopové majáky, od kterých se dnes upouští.\n\n\n"}
{"id": "215066", "url": "https://cs.wikipedia.org/wiki?curid=215066", "title": "Vietnamská republika", "text": "Vietnamská republika\n\nVietnamská republika (často neformálněji nazývaná pouze Jižní Vietnam) byla státem nacházejícím se na území dnešní Vietnamské socialistické republiky, jižně od 17. rovnoběžky. Vznikla rozdělením původní francouzské kolonie Vietnamský stát, součásti francouzského impéria. Na Ženevské mírové konferenci v roce 1954 bylo jako součást mírového řešení konfliktu mezi Francií a komunisty ovládaným hnutím Viet Minh dohodnuto rozdělení Vietnamu 17. rovnoběžkou, přičemž v obou částech země měly proběhnout volby a následně rozhovory o reunifikaci. Toto řešení však bylo pod záminkou komunistických volebních manipulací na severu, vládou Vietnamské republiky, jejíž čelný představitel Ngô Đình Diệm se za podpory CIA chopil moci ve zfalšovaném referendu, později odmítnuto. Během své krátké existence byla republika neustále ohrožována jak vnitřními boji s komunistickou organizací Vietkong, používající někdy i teroristické metody boje, jako třeba útoky na civilní obyvatelstvo, tak vměšováním Vietnamské demokratické republiky na severu do tohoto konfliktu (viz samostatný článek Válka ve Vietnamu). Těmto snahám, navzdory intenzivní podpoře ozbrojených sil USA, nakonec podlehla a byla tzv. Prozatímní revoluční vládou Jižního Vietnamu přivtělena k VDR, přičemž celek dostal název Vietnamská socialistická republika.\n"}
{"id": "215068", "url": "https://cs.wikipedia.org/wiki?curid=215068", "title": "Pistiros", "text": "Pistiros\n\nPistiros byl důležitým obchodním centrem starověké Thrákie. Jednalo se původně o řeckou obchodní osadu, emporion, která se nacházela u řeky \"Hebros\" (dnes Marica), poblíž dnešní bulharské vesnice Vetren.\nMěsto bylo založeno v druhé polovině 5. století př. n. l. obchodníky z ostrova Thassos. V této době bylo vybudováno opevnění, první dlážděné ulice a kanalizační systém. Za období největšího rozvoje města lze považovat 4. století př. n. l., zvláště pak dobu vlády odryského krále Kotyda I. (383/382 př. n. l. – 359 př. n. l.), z níž byl poblíž vesnice Vetren nalezen nápis popisující tehdejší zákony týkající se obchodu. Tento nápis je důležitým zdrojem poznatků o tehdejší ekonomice a společnosti. Také se z něj víme název města. Počátkem 3. století př. n. l. bylo dobyto keltskými nájezdníky.\n\nOblast je velmi vhodná pro pěstování vinné révy. Proto také bylo víno hlavním výrobkem, se kterým se ve městě obchodovalo, a který byl určen na export. V pozdním období se město specializovalo na produkci kovových výrobků.\n\nV blízkosti se nacházejí dvě thrácké pohřební mohyly, římská přepřahovací stanice (mansio) a více než 200 dalších archeologických nalezišť z různých epoch vývoje oblasti.\n\nV současné době zde probíhají výzkumy bulharských, českých a britských archeologů. Mezi nálezy zde převažuje luxusní attická a místní keramika, amfory z ostrova Thassos, thrácké mince a mince helénistických vladařů.\n\n\n"}
{"id": "215070", "url": "https://cs.wikipedia.org/wiki?curid=215070", "title": "Melancholie I", "text": "Melancholie I\n\nMelancholie I (původní název Melencolia I) je renesanční mědirytina, vzniklá roku 1514, jejímž autorem je Albrecht Dürer. Dodnes o ní platí Vasariho soud: Je jedním z těch uměleckých děl, \"che feciono stupire il mondo\", „která zanechávají celý svět v údivu“.\n\nČíslice „I“ za názvem „Melancholie“, kterou drží netopýr v pozadí, stále čeká na své vysvětlení. S nejpřijatelnějším přišel Erwin Panofsky, který vykládá rytinu v souvislosti se třemi sférami nadání, jimž vládne Saturn – s fantazií, uvažujícím rozumem a duchovní intuicí. Podle záznamů z autorovy doby spadal malíř do první a nejnižší z nich.\n\nTento „obraz obrazů“ zkoumali déle než kteréhokoli jiné Dürerovo dílo nejen historikové umění, ale i lékaři, matematici, astronomové a svobodní zednáři. Malé rytině o rozměru menším než je list A4 je věnována řada literatury. Existuje mnoho výkladů, především z pozic neoplatonického obsahu tajemné scény.\n\nMagický čtverec v pravém horním rohu, jehož číslice dávají vždy stejný součet 34, ať je sčítáme vodorovně, svisle, úhlopříčně nebo v jednotlivých kvadrantech, pravděpodobně v horní řadě vyjadřují den, měsíc a rok smrti Dürerovy matky. Jisté je, že dvojice čísel uprostřed spodní řady, 15 a 14, jsou datem zhotovení rytiny. Zajímavé je, že při sečtení obou číslic čísla 34 dostaneme výsledek 7 (stejně tak při sečtení dvou čísel v číslici počtu polí, tedy 16 → což je podle numerologie a astrologie číslo planety Saturn. Synodická perioda Saturnu trvá 378 dní a toto číslo je dělitelné sedmi. Planeta Saturn je z planet klasické astrologie nejpomalejší a symbolizuje plynutí času (v římské mytologii Saturnus, v řecké mytologii bůh Krónos=čas) a také smrt a záhubu.\n\nSymbol času se u čtverce objevuje v podobě přesýpacích hodin a malých slunečních hodin. Podle stínu, který vrha Slunce a který (ne)vrhají sluneční hodiny je pravděpodobně také kolem sedmé hodiny ráno. Se sedmičkou by se dalo ještě pohrát. Zvon, který visí nad postavou, může zobrazovat magický zvon, takový, jaký byl okultisty vyráběn ze sedmi planetárních kovů. Dále je tu další souvislost s astrologií - Saturnu se přiřazuje žlučník jako orgán, který je touto planetou ovlivňován. Podle Aristotela je \"nemoc\" melancholie (deprese) způsobena právě přemírou \"černé žluči\".\n\nDuha (trojbarevná) může souviset také s Bifröstem, mostem, který se má zřítit při konci světa Ragnaröku podle severské mytologie. Kometa pak může symbolizovat právě Ragnarök, tedy v biblickém pojetí apokalypsu (o Dürerovi je známo, že byl ovlivněn severskou tradicí). O propojení symboliky se zednáři není pochyb. Žebřík (Jákobův žebřík) se např. přímo v této orientaci nachází na některých zednářských symbolech, stejně jako kružítko v rukou anděla nebo váhy atd.\n\nChápat tuto zadumanou, okřídlenou, jakoby heroickou postavu jako zosobnění melancholické povahy zajisté není chybou. Amorek, chrt, nástroje a prostorové geometrické útvary představují v první řadě tvůrčí možnosti lidstva, v druhé řadě nebezpečí ochromení vůle k činu. Odvrácenou stranu melancholie evokuje také netopýru podobný tvor, který drží pás s titulem nad vodní krajinou v pozadí a apokalyptická znamení duhy a komety na obloze (zajímavé srovnání: film Larse von Triera Melancholia).\n\nList proto může být také zašifrovaným autoportrétem, nebo alespoň polemikou s jednou stránkou autorova uměleckého života.\n\n"}
{"id": "215071", "url": "https://cs.wikipedia.org/wiki?curid=215071", "title": "Polikarpov ITP", "text": "Polikarpov ITP\n\nPolikarpov ITP (ITP je zkratka z ruského \"Истребитель Тяжелый Пушечный\", volně přeloženo \"těžká stíhačka s kanónovou výzbrojí\") byl sovětský letoun, jehož v prototyp byl navržen v roce 1941.\n\nV listopadu 1940 navrhl Nikolaj Nikolajevič Polikarpov stíhací letoun, vybavený těžkým kanónem, navržený k doprovodu a zastavování bombardérů a pozemním útokům proti obrněným vozidlům. Nové ITP využívalo nový dvanáctiválcový motor Klimov M-107P (VK-107P) s výkonem tehdy pouze 965 kW a také jeden kanón Špitalnyj-Komarickij ŠK-37 ráže 37 mm v ose vrtule a dva synchronizované kanóny ŠVAK ráže 20 mm nad motorem. Výzbroj ITP (M-1) mohla být doplněna o čtyři pumy po 100 kg, nebo osm neřízených raket RS-82. Letoun vycházel z Polikarpovových starších návrhů, převážně z nerealizovaného návrhu letounu Polikarpov I-200 (toto bylo později znovu přepracováno jako MiG-1 a MiG-3) a z letounu Polikarpov I-185.\n\nPrvní prototyp ITP (M-1) byl dokončen v září 1941. Po německých útocích bylo ale tento letoun evakuován do Novosibirsku a poprvé vzlétl 23. února 1942. Motor M-107P se ukázal jako nespolehlivý a proto byl na sklonku roku 1942 nahrazen motorem M-107PA. S touto změnou byla také pozměněna výzbroj, kterou dále tvořily pouze tři kanóny ráže 20 mm. Zkoušky ve vzduchu nebyly dokončeny, protože kostra letounu procházela zároveň statickými zkouškami na zemi.\n\nDruhý prototyp ITP (M-2) byl vyroben v roce 1942. Byl vybaven motorem Mikulin AM-37, který byl později (v prosinci) nahrazen výkonnějším motorem Mikulin AM-39. Poprvé vzlétl 23. listopadu 1943, kde dosáhl maximální rychlosti 600 km/h v nízké výšce a 655 km/h ve výšce 2500 m. Projekt počítal s vyšší rychlostí, ale motor nebyl ještě zcela dokonalý.\n\nPrvní zkoušky ukázaly, že zkušený pilot v tomto letounu má větší šanci zničit německá lehká a střední obrněná vozidla, než pilot v legendárním letounu Iljušin Il-2. Problémy s motorem jeho vývoj velmi zpomalily, až byl nakonec po Polikaropovově smrti v červnu 1944 zastaven úplně.\n\n\n"}
{"id": "215073", "url": "https://cs.wikipedia.org/wiki?curid=215073", "title": "Středový úhel", "text": "Středový úhel\n\nÚhel, jehož vrcholem je střed S kružnice k a jehož ramena procházejí krajními body oblouku AB kružnice k, se nazývá středový úhel příslušný k tomu oblouku AB, který v tomto úhlu leží.\n\nVelikost středového úhlu je rovna dvojnásobku velikosti obvodového úhlu příslušného k témuž oblouku.\n"}
{"id": "215075", "url": "https://cs.wikipedia.org/wiki?curid=215075", "title": "Veselý vrch (Benešovská pahorkatina)", "text": "Veselý vrch (Benešovská pahorkatina)\n\nVeselý vrch (488,9 m n. m.) se nachází v geomorfologickém okrsku Jílovská vrchovina, podcelku Dobříšská pahorkatina, celku Benešovská pahorkatina; přísluší do katastrálního území Prostřední Lhota obce Chotilsko. Na jeho západním úbočí leží vesnice Mokrsko, východní svahy strmě spadají do Slapské přehradní nádrže na řece Vltavě a jsou zčásti součástí přírodní rezervace Vymyšlenská pěšina.\n\nV 90. letech 20. století byla na vrchu vybudována rozhledna, která slouží rovněž pro šíření signálu jednoho z mobilních operátorů. Stavba má kovovou konstrukci, je vysoká 42 m a vyhlídková plošina se nachází ve výšce 25,5 m.\n\nV útrobách vrchu se nachází jedno z největších známých ložisek zlata v Evropě (odhady hovoří až o 120 tunách kovu). Průzkum ložiska a úsilí o jeho vytěžení začaly už v 80. letech 20. století (ústí průzkumné štoly se dodnes nachází poblíž nedaleké Čeliny), po roce 1990 zájem o další průzkum a případnou těžbu projevila společnost Rio Tinto Zinc. Protože však je zlato víceméně rovnoměrně rozptýleno ve velkém objemu horniny v nepatrných částečkách, bylo by nutno použít povrchovou těžbu, která by vedla mimo jiné k likvidaci osady Mokrsko na západním úbočí vrchu, a k separaci kovu by bylo nutno využít kyanidové loužení, které je značně rizikové pro okolní životní prostředí., V důsledku občanského odporu a změny vládní garnitury po roce 1996 se pravděpodobnost zahájení těžby snížila.\n\nV roce 2013 došlo k dalšímu pokusu získat povolení k těžbě zlata, tentokrát ze strany kanadské důlní společnosti.\n\nNejkratší přístupová cesta na Veselý vrch a na rozhlednu na jeho vrcholu vede ze vsi Mokrsko. Od autobusové zastávky \"Chotilsko, Mokrsko\" na tase autobusové linky Praha - Sedlčany je rozhledna vzdálena cca 800 metrů. Kolem úpatí Veselého a Ostrého vrchu je vyznačena okružní naučná stezka \"Zlaté Psí hory\", jejíž značení je však značně nepřehledné.\n\n\n\n"}
{"id": "215079", "url": "https://cs.wikipedia.org/wiki?curid=215079", "title": "Mokrsko", "text": "Mokrsko\n\nMokrsko je malá vesnice na západním úbočí Veselého vrchu, součást obce Chotilsko v okrese Příbram ve Středočeském kraji. V roce 2011 zde trvale žilo 33 obyvatel.\n\nPrvní písemná zmínka o vesnici pochází z roku 1336.\n\nPod sousedním Veselým vrchem se nachází ložisko zlata.\n\nU rybníčku na okraji vsi se nachází kovový křížek na kamenném soklu.\n\n"}
{"id": "215082", "url": "https://cs.wikipedia.org/wiki?curid=215082", "title": "Panonská pánev", "text": "Panonská pánev\n\nPanonská pánev ( \"Kárpát-medence\" (\"Karpatská kotlina\"), \"Kotlina Panońska,\" \"Panónska panva,\" \"Pannonische Tiefebene,\" \"Тисо-Дунайська низовина,\" \"Tyso-Dunajs'ka nyzovyna,\" \"Câmpia de Vest,\" \"Панонска низија,\" \"Panonska nizija,\" \"Panonska nizina,\" \"Panonska nižina)\" je rozlehlá pánev ve Střední Evropě mezi Alpami, Karpaty a Dinaridy. Z hlediska geomorfologické hierarchie jde o subsystém Alpsko-himálajského systému. Název dostala po bývalé římské provincii \"Pannonia\".\n\nPanonská pánev zasahuje na území Česka, Slovenska, Rakouska, Maďarska, Ukrajiny, Rumunska, Srbska, Bosny a Hercegoviny, Chorvatska a Slovinska. Na západě sousedí s Alpami, na severu a východě s Karpaty a na jihu s Dinaridy. (Hranicí mezi Alpami a Karpaty je tok Dunaje nad Vídní: levobřežní Weinviertler Hügelland patří k Západním Karpatům, pravobřežní Tullnská pánev (\"Tullner Becken\") a Vídeňský les (\"Wienerwald\") patří k Alpám; Panonská pánev sem zasahuje svou částí Vídeňskou pánví. Na jihovýchodě se Panonská pánev protahuje kotlinou řeky Velké Moravy až k soutoku Západní a Jižní Moravy, tedy k hranici Karpat s Dinaridy. Na západě zasahují okrajové pahorkatiny kolem horního toku Sávy do Slovinska k hranici mezi Dinaridy a Alpami.)\n\nVětšinu rozlohy Panonské pánve tvoří nížiny o nadmořské výšce kolem nebo pod 100 m. Z nížin a pahorkatin však místy vystupují osamělé ostrovní hory či vrchoviny. Vesměs jde o vyzdvižené kry starých hornin. Pásmo těchto vrchovin dělí Panonskou pánev na menší západní a větší východní část.\n\nPanonskou pánev odvodňuje Dunaj a jeho přítoky, zejména Tisa a Sáva.\n\nNásleduje neúplný přehled částí Panonské pánve:\n\n\n"}
{"id": "215085", "url": "https://cs.wikipedia.org/wiki?curid=215085", "title": "Skoky (Žlutice)", "text": "Skoky (Žlutice)\n\nSkoky, původně Skok a dříve také Mariánské Skoky (), jsou bývalá ves, součást města Žlutice nad žlutickou přehradní nádrží. Leží ve svahu na terase nad údolím řeky Střely. Do současnosti se zachovaly ruiny bývalého hostince, hřbitova, jedné stodoly a zejména barokní poutní kostel Navštívení Panny Marie, poškozený četnými loupežemi. Zdejší poutní obraz Panny Pomocné Marie dal vzniknout známému úsloví „Panenko Skákavá!“. Od roku 1982 zde trvale nikdo nežil.\n\nPrvní písemné zmínky o Skocích se objevují v roce 1513, kdy Egedius ze Štampachu daroval ves Skoky a tři selské dvory v Teleči své manželce Uršule, roz. z Reitenbachu, s tím, že po její smrti připadnou do vlastnictví faře v Lukách. V roce 1557 získal Skoky hrabě Šlik a to jako součást nedalekého statku Údrč. Hrabě Šlik tento majetek rozdělil na dvě části. Ta část, která obsahovala Skoky, byla společně s Údrčí následně prodána Jáchymu Libštejnskému z Kolovrat. V té době patřily Skoky k údrčské faře, která byla protestantská a tím byla ovlivněna i víra poddaných. \n\nV roce 1623 však koupil statek Údrč horlivý katolík a protireformní komisař Severin Thalo z Horštejna,který své poddané opět rekatolizoval. 16. června 1629 byl statek prodán Juliovi Jindřichovi, vévodovi sasko-lauenburskému, který je připojil ke svému toužimskému panství. V této době (roku 1652) žilo ve vsi 52 poddaných. V letech 1689–1789 patřilo panství markrabatům z Baden-Badenu. Poté panství jako odúmrť připadlo královské komoře, která je roku 1791 rozparcelovala a propachtovala. Zbytek údrčského statku s patronátním právem ke skokovskému kostelu tady následně vlastnilo postupně mnoho majitelů. Počet obyvatel Skoků začal vzrůstat. V roce 1869 obec měla 23 domů a 126 obyvatel. V roce 1900 měla již 27 domů a 144 obyvatel a v roce 1945 28 domů se 134 obyvateli. V obci byly také dva hostince, fara, škola a obchod. Dokonce zde působil spolek dobrovolných hasičů a Svaz venkovské mládeže.\n\nPo roce 1945 však nastal odsun německé většiny obyvatel a část zdejších statků obsadili dosídlenci ze Slovenska. Ve Skocích zůstalo pouze 18 obydlených domů a 43 obyvatel. Někteří z nich však Skoky opustili poté, co odmítli vstoupit do JZD. Jejich majetky a později i majetek krachujícího JZD převzaly státní statky. Obec se již nepodařilo znovu plně osídlit, opuštěné domy pak byly postupně rabovány a strženy. V roce 1950 byla po internaci premonstrátských řeholníků opuštěna i zdejší fara. Farnost s kostelem pak spravoval žlutický římskokatolický farní úřad. Pro velmi nízký počet obyvatel byla obec 1. června 1957 zrušena a připojena k Ratiboři, s kterou následně byla v roce 1960 připojena ke Žluticím, jejichž místní částí je dodnes. V roce 1961 žilo ve Skocích již jen posledních 16 obyvatel. Definitivním koncem pro Skoky byl rok 1965, kdy byla zahájena výstavba žlutické přehradní nádrže na pitnou vodu. Skoky tím byly zcela odříznuty od okolního světa a zbylí obyvatelé, kromě jedné paní, byli vystěhováni do okolních obcí. Zbytek vesnice kromě hostince (čp. 21), jedné stodoly, hřbitova, kapličky a kostela byl po roce 1970 srovnán se zemí. Poté, co roku 1982 zemřela i poslední obyvatelka, byl osud Skoků zpečetěn. Zbylé budovy ve vesnici začaly chátrat a začala je pohlcovat okolní příroda.\n\nV roce 1717 byla ve Skocích na popud žlutického děkana a tepelského premonstráta P. Johannese Ricka, OPraem., místním sedlákem Adamem Lienertem postavena kaple Panny Marie Pomocnice, do níž byl umístěna kopie milostného pasovského obrazu, zhotovená v témže roce toužimským malířem Johannem Wolfgangem Richterem. Kaple s obrazem se záhy stala mariánským poutním místem, které navštěvovalo až 40 000 poutníků ročně. Se stavbou kostela souvisel vleklý spor o patronátní práva mezi majiteli panství a patrony žlutické fary, do něhož zasáhl papež i panovník. V roce 1748 zřídili tepelští premonstráti u kostela svůj superiorát. V roce 1749 se Skoky staly lokálií a od roku 1857 samostatnou farností. K útlumu poutí došlo za vlády císaře Josefa II., během světových válek a po roce 1950. Po roce 1990 však dochází ke znovuoživování poutní tradice.\n\nPoutní kostel Navštívení Panny Marie je jedinou zachovalejší stavbou ve Skocích. Kostel nahradil původní kapli a je barokní novostavbou z let 1736–1748, od stavitele Johanna Schmieda z Útviny. Jedná se o jednolodní obdélnou stavbu s postranními výběžky, sloužícími jako sakristie a panská oratoř, stavba stojí na zděné terase. V přední části kostela se nachází monumentální dvouvěžové hlavní průčelí. Klenby v hlavní lodi jsou dřevěné, podzemí kostela odvodňují dvě gravitační průlezné štoly. Vnitřní zařízení kostela původně tvořil atypický rokokový hlavní oltář baldachýnového typu z doby kolem roku 1760 a dva současné boční oltáře sv. Josefa a sv. Jana Nepomuckého. Za volně stojícím oltářem byl umístěn unikátní obrazový prospekt uzpůsobený pro poutní provoz a uctívání zdejšího obrazu Panny Marie Pomocné, byl koncipovaný jako symbolická nebesa. Tvoří jej kulisovitě řazené dřevěné stěny se svatozáří, oblaky, sochami andělů a holubicí Ducha svatého. Mezi předním rámem obrazu a zadní stěnou byl pohyblivě umístěný poutní obraz, přístupný poutníkům schodištěm mezi stěnami. V zadní stěně oltářního stolu se nachází třináct otvorů patrně pro vkládání zásuvek s drobnými devocionáliemi poutníků k jejich „posvěcení“.\n\nO obnovu a oživení tohoto poutního místa se v současnosti stará spolek Pod střechou za podpory dobrovolníků a finančních dárců. V letech 2006 a 2010 byla díky darům a dotacím Karlovarského kraje a Ministerstva kultury provedena nejnutnější oprava věžních bání, které byly poničeny zloději, a sanktusníku. V roce 2010 byla k podpoře poutního místa otevřena 58 km dlouhá mariánská poutní trasa Skokovská stezka z kláštera v Teplé. V průběhu roku je kostel nepravidelně zpřístupňován, během poutní sezóny v červenci a srpnu zpravidla denně. Zejména během léta se zde pořádají církevní a kulturní akce.\n\nSlávu poutního místa dokládá zlidovělé úsloví Panenko Skákavá!. V 18. a 19. století vznikala řada kopií zdejšího zázračného obrazu a Skoky byly zobrazovány na devoční grafice. Kostel ve Skocích se stal inspirací Petru Linhartovi pro jeho píseň \"Maria Stock\". Miroslav Dědič ve své knize z roku 2003 \"Kantor z Mářina dvora\" popisuje život v poválečných Skocích. Režisér Jan Březina ve Skocích v roce 2013 natočil svůj absolvenstský film \"Maria Stock\".\n\n"}
{"id": "215092", "url": "https://cs.wikipedia.org/wiki?curid=215092", "title": "Entertainment Software Rating Board", "text": "Entertainment Software Rating Board\n\nThe Entertainment Software Rating Board (ESRB) je organizace, která uděluje ratingy počítačovým a podobným hrám v USA a Kanadě.\n\nSeznam používaných ratingů:\n\nK hodnocení organizace PEGI má ESRB tyto ekvivalenty:\n\nEC (Early Childhood) a E (Everyone) jsou ekvivalentní k hodnocení PEGI 3\n\nE10+ (Everyone 10+) je ekvivalentní k hodnocení PEGI 7\n\nT (Teen) je ekvivalentní k hodnocení PEGI 12\n\nM (Mature) je ekvivalentní k hodnocení PEGI 16\n\nAO (Adults Only) je ekvivalentní k hodnocení PEGI 18\n\n\n"}
{"id": "215093", "url": "https://cs.wikipedia.org/wiki?curid=215093", "title": "Židovský způsob pohřbívání", "text": "Židovský způsob pohřbívání\n\nŽidovský pohřeb ( , \"kvura\") je podobně jako v jiných náboženstvích rituál, který slouží k poslednímu a důstojnému rozloučení se zesnulým, a to podle náboženských pravidel a předpisů (halacha).\n\nTradice judaismu učí, že nemocný člověk nemá být v nemoci a ve smrti sám. O to se starají bližní nemocného, nebo tradičně pohřební bratrstvo, , \"chevra kadiša\", celým názvem pak , \"chevra kadiša de-gomlej chasadim\" (Svaté bratrstvo těch, kteří konají skutky milosrdenství), které pomáhá potřebnému jak duchovně, tak prakticky. Pokud je úmrtí nemocného nevyhnutelné, pohřební bratrstvo zůstává stále při něm. Velmi důležitou úlohou bratrstva je vyslechnout doznání hříchů umírajícího (\"viduj\"), který poté jako svá poslední slova pronáší vyznání víry Šema Jisra'el.\n\nKdyž člověk zemře, je zvykem položit jeho tělo na zem, přikrýt plachtou a u jeho hlavy mu zapálit svíci. Když členové bratrstva oznámí úmrtí, je jejich úkol vykopat hrob a vyrobit rakev z nehoblovaných prken. Nastává chvíle, kdy bratrstvo omývá zemřelého, tato fáze se nazývá , \"tahara\" (očištění). Platí zásada, že omývání muže přísluší pouze mužům a omývání ženy jen ženám. Tuto fázi doprovází modlitba seskládaná z biblických veršů. K omývání je používána teplá voda.\n\nPoté je mrtvý oblečen do zvláštních kalhot, košile, ponožek, čepice, rubáše (kitl) a pásku. Veškeré oblečení se souhrnně nazývá \"tachrichin\" a je zhotoveno z bílého plátna.\n\nMuži mají na sobě navíc talit, ze kterého byl ale předtím odvázán jeden z pramenů \"cicit\" a talit je tak neplatný. Judaismus určuje, že se do rakve nesmí vkládat šperky ani květiny a nesmí být patrný rozdíl mezi bohatým a chudým, a tak mají všichni pohřbení bez výjimky stejné oblečení, ze stejného důvodu se nehoblují prkna, z kterých se vyrábí rakev.\n\nPodle židovského zákona má být pohřeb nejlépe ještě ten den, kdy dojde k úmrtí, a tak pohřeb začíná obvykle hned po přípravě. Dalším zvykem je, že si blízcí příbuzní ještě před obřadem natrhnou oblečení jako výraz smutku, což je starý zvyk pocházející ještě z orientu. První část pohřbu je nazvána , \"ciduk ha-din\" (ospravedlnění soudu), při které chazan zpívá modlitbu jakožto uznání Boží spravedlnosti a smíření se s jeho soudem. Poté následuje smuteční řeč - , \"hesped\", kterou pronáší rabín. \n\nPak se seřadí průvod - hodnostář pohřebního bratrstva s pokladničkou na milodary jde jako první, za ním nejbližší příbuzní zemřelého, po nich máry, dále představenstvo bratrstva a rabín a po nich následují ostatní zúčastnění, nejdříve muži a až poslední ženy. Toto uspořádání platilo spíše v minulosti, dnes většinou chodí muži a ženy dohromady. Při cestě ke hrobu chazan sedmkrát přednese žalm 91. Když je rakev spuštěna do hrobu, každý z přítomných na ni vysype tři lopatky hlíny. Poslední fáze obřadu se odehrává v synagoze, výjimečně u hrobu. Zúčastnění se nejdříve modlí žalm 49, pak některý z mužských příbuzných předříkává modlitbu Kadiš. Při odchodu si všichni rituálně umyjí ruce a tradicí je, že přátelé zvou pozůstalé na hostinu útěchy.\n\nPro nejbližší příbuzné platí, že by prvních sedm dní neměli vůbec vycházet z domu ani pracovat a měli by sedět na zemi nebo na nízkých stoličkách. Tento týden největšího smutku se nazývá \"šiva\". Poté následuje etapa, které se říká \"šlošim\" (dosl. třicet), trvá třicet dní (včetně šivy) a podmínky zachování zármutku jsou při ní o něco mírnější než při prvním období. Pokud ale zemře rodič, manžel či manželka, trvá období největšího smutku celý rok.\n\nJedenáct měsíců po pohřbu pozůstalý říká při bohoslužbách קדיש יתום \"Kadiš jatom\" - Kadiš sirotků. Každý rok je také zvykem zapalovat vzpomínkovou svíci na výročí smrti ( , \"jarcajt\"). Svíce má hořet celých 24 hodin. V průběhu roku se vyjadřuje ještě několikrát úcta zemřelým, o posledních dnech poutních svátků, o Jom kipur a Roš ha-šana a o postních dnech.\n\nDvanáct měsíců po obřadu se vztyčuje na hrobu náhrobek ( , \"maceva\"). V aškenázských komunitách je tradice, že se náhrobek vztyčuje u nohou zesnulého, v sefardských naopak u hlavy. V některých komunitách je zvykem vztyčovat náhrobní kámen dříve, např. po uplynutí sedmi nebo třiceti dní. Vztyčování náhrobku se odkládá, pokud by mělo připadnout na sváteční dny. \nNáhrobek měl v průběhu dějin různé podoby, od prostých stél až po výstavné tumby. Ve středověku bylo zvykem psát na náhrobek texty týkající se života zesnulého a vyzdvihovat jeho zásluhy, v moderní době se od této praxe upouští a náhrobek tak většinou nese pouze jméno a data narození a skonu. Jediným prvkem, který zůstal od středověku zachován, je tzv. תנצב״ה, \"tanceva\", nazvaná podle úvodních písmen (akrostichu) slov \"Tehe nišmato (nišmatah) crura bi-cror ha-chajim\" (nechť je jeho/její duše připojena ke svazku živých).\n\n\n"}
{"id": "215099", "url": "https://cs.wikipedia.org/wiki?curid=215099", "title": "Pobřežní hory", "text": "Pobřežní hory\n\nPobřežní hory ( ) jsou horské pásmo spadající pod Kordillery, které se táhne podél západního pobřeží Severní Ameriky a pokrývá většinu pobřežních oblastí kanadské provincie Britská Kolumbie. Nejvyšší horou je Mount Waddington (4019 m).\n\nPobřežní hory jsou 1 600 kilometrů dlouhé a v průměru 200 km široké. Jsou součástí větší skupiny, nazývané Pacifické pobřežní pásmo (\"Pacific Coast Ranges\"). To v sobě zahrnuje pásmo Aljašské hory, pohoří Chugach, pohoří Saint Elias Mountains, pásmo Kaskádového pohoří, pohoří Sierra Madre Occidental a další horská pásma. Na západní straně hor se nacházejí hluboké deštné pralesy mírného pásma, v pohoří je mnoho vrcholů pokryto ledovcem. Součástí Pobřežních hor jsou i největší ledovce na světě nacházející se v mírném pásmu. Pohoří se na jeho východních svazí zužuje do suché vnitřní rokliny, nebo do subarktického lesa v oblasti Skeena Mountains a náhorní plošiny \"Stikine Plateau\".\n\nJižní a jihovýchodní část pohoří je ohraničena plošinou Interior Plateau. Severně od pahorkatiny \"Nechako\" je pohoří Coast Mountains lemováno na vnitrozemské straně pohořím Hazelton, pohořím Skeena, plošinou \"Stikine\", plošinou \"Tahltan\" a pohořím Tagish. Jeho severozápadní okraj ohraničuje řeka Kelsall, ležící v severní části jihovýchodní Aljašky, za kterou se rozkládá pohoří \"St. Elias Mountains\".\n\nPohoří Coast Mountains vzniklo před 115 milióny let, když se aktivní vulkanický oblouk souostroví Insular Islands srazil s pobřežím amerického severozápadu. Po milióny let byly jeho vrcholy tlačeny dolů a \"izostatický odraz\" způsobil, že jejich magma v magmatických krbech začalo stoupat. Tím se postupně vytvořila dnešní podoba pohoří North Shore.\n\n\"Mount Waddington\" je svou výškou 4 019 metrů nejvyšším vrcholem pohoří Coast Mountains a nejvyšší horou provincie \"Britská Kolumbie\".\n\nNejvětším ledovcem Coast Mountains je ledovec Ha-Iltzuk.\n\nCoast Mountains se dělí na několik hlavních horských pásem. Mezi ně patří:\n\n\n"}
{"id": "215100", "url": "https://cs.wikipedia.org/wiki?curid=215100", "title": "Ruanda-Urundi", "text": "Ruanda-Urundi\n\nRuanda-Urundi byla v letech 1916 – 1924 kolonií Belgie ve střední Africe. Od roku 1924 – 1946 pod dohledem Společnosti národů a poté až do roku 1962 pod kontrolou OSN, kdy se rozdělila na dva nástupnické státy – Rwandu a Burundi. Metropolí byla Bujumbura.\n\nÚzemí do té doby nezávislé rwandské monarchie a Burundi bylo na přelomu 19. a 20. století anektováno Německem a připojeno k Německé východní Africe. Německá přítomnost v oblasti byla minimální.\n\nV roce 1916 byla oblast dobyta ze sousedního Konga Belgičany. Versaillský mír poté celou do té doby Němci ovládanou oblast Tanganiky přiřkl Velké Británii, kdežto území Ruandy – Urundi připadlo pod správu Belgičanů, kteří oblast oficiálně nazývali Belgická východoafrická okupační teritoria. Roku 1924 dozor nad belgickou správou převzala Společnost národů.\n\nBelgičané převzali vládu do svých rukou důsledněji, než Němci před nimi, belgický vliv byl nejpatrnější v dnešní Rwandě. Navzdory pravidlům mandátu správců Společnosti národů Belgičané v teritoriu začali praktikovat stejnou „plundrovací“ politiku, na jakou byli zvyklí z Belgického Konga. Na mezinárodní scéně začali prosazovat své nároky na využívání zdejšího přírodní bohatství a jeho vyvážení do Evropy. Ono bohatství spočívalo především v rozsáhlých kávových plantážích, rozkládajících se ve zdejší úrodné vulkanické půdě. Obyvatelstvo bylo zdaněno a přinuceno plantáže obdělávat.\n\nK prosazení svých plánů neváhali Belgičané použít sílu. Obyvatelstvo se skládalo z menšinových, leč vládnoucích Tutsiů a většinových Hutuů. Belgičtí koloniální úředníci začali uplatňovat rasistickou politiku a začali zvýhodňovat Tutsie v přesvědčení, že Tutsiové jsou Hutům nadřazeni. Zatímco v předkoloniálních dobách hráli Hutové v zemi významnou roli, tak Belgičané zjednodušeně vytvořili sociální vrstvy, vystavěné na rasových základech. Hněv a nenávist utlačovaných Hutů se stále více zaměřovala proti okupanty podporovaným Tutsiům. Toto společenské uspořádání hrálo o několik desetiletí později velkou roli ve vztazích mezi oběma národy.\n\nV roce 1946 převzala kontrolu nad územím od Společnosti národů Organizace spojených národů. To zahrnovalo slib, že Belgie připraví svou kolonii na nezávislost, Belgičané si však uvědomovali, že realizovat takový plán by trvalo několik desetiletí.\n\nNezávislost nakonec přišla jako výsledek událostí, které se valnou většinou odehrály mimo území Ruandy-Urundi. V roce 1950 dorazil sen o nezávislosti do Belgického Konga a koloniální páni dospěli k názoru, že udržet tak velké území není v jejich možnostech. O deset let později, v roce 1960 získal velký soused Ruandy-Urundi (Kongo) nezávislost na Belgii. 1. července 1962, po dvou letech spěšných příprav byly na území kolonie vyhlášeny nezávislé státy Rwanda a Burundi. K úplnému rozdělení však byly zapotřebí ještě další dva roky.\n\n\n"}
{"id": "215101", "url": "https://cs.wikipedia.org/wiki?curid=215101", "title": "Gotická architektura v Anglii", "text": "Gotická architektura v Anglii\n\nGotická architektura v Anglii získala nesmírně zajímavou, zcela suverénní a velmi nezvyklou podobu. Nikdy zde nedošlo ke kompletnímu převzetí francouzského modelu gotické architektury. Angličané v několika vlnách vždy pouze postupně a opatrně přijímali jednotlivé prvky, které však vzápětí zapojili do vlastní architektonické tradice. Přesto i v Anglii působila řada francouzských mistrů.\n\nAnglická gotická architektura se dělí na tři základní období, která jsou poměrně specifická a nemají obdobu v jiných zemích: Early English (přibližně 1170-1240), Decorated (přibližně 1240-1330), Perpendicular (přibližně 1330-1530). Tato období lze chápat jako ekvivalenty rané, vrcholné a pozdní gotiky, specifická je však konkrétní podoba anglické architektury těchto období. Především \"Perpendicular\" totiž nemá prakticky žádnou obdobu v dalších evropských zemích.\n\nTyto zvláštnosti anglické gotiky mají své historické důvody. Jedním z nich je to, že Francie byla pro Angličany po celý středověk hlavním politickým rivalem. Nebylo proto zcela žádoucí, aby se vším všudy přejímala francouzský stavební sloh. Minimálně stejně silným důvodem však byla i snaha při přestavbách starších anglických staveb respektovat starší stavební konstrukce. Důvody tohoto respektování jsou nejen ekonomické, tj. snaha ušetřit, ale do značné míry jsou také (především v případě kostelů, klášterů a kaplí) výrazem potřeby zdůraznit nepřerušenou kontinuitu svatých míst od dob jejich zakladatelů, případně přímo doložit jejich legendární souvislost s postavami prvotní církve či alespoň s dobou christianizace Britských ostrovů. Tento ohled na minulost byl zásadně odlišný od dění ve Francii, kde se v téže době snaha zdůraznit sílící význam a moc francouzské koruny nezastavila prakticky před žádnou překážkou a nemilosrdně likvidovala všechny stopy starších staveb, neboť se nezdály být dostatečně reprezentativní a „krásné“.\n\nAnglie proto sice výrazně přijímala francouzské gotické prvky, často dokonce za přímé účasti francouzských mistrů, ale zároveň je nejen čile mísila se staršími prvky románského anglo–normanského stylu, nýbrž navíc takřka okamžitě velmi inovativně proměňovala. Těmito znaky jsou na anglických katedrálách například časté použití pravoúhle uzavřených presbytářů, polygonální kapitulní sály, časté použití dvou transeptů, existence tzv. retrochóru a mariánské kaple (\"lady chapels\") umístěné za presbytářem v ose chrámu. Častá je i absence viditelného vnějšího opěrného systému, v interiéru časté použití mramoru, specifické tvarování některých kamenických prvků, inovativní přístup v utvážení obrazců žebrových kleneb, časté použití dřevěných kleneb, zpravidla nižší výška, ale zato jejich větší délka. Charakteristická je též absence jednotného plánu a vznik staveb v mnoha postupných izolovaných etapách.\n\nOd poloviny 12. století probíhala čilá umělecká výměna mezi Anglií a Francií. Izolovaně se v rámci románských staveb objevovaly lomený oblouk, křížová žebrová klenba ve všech lodích, jemné členěné tenké přípory. Anglický Durham je jedním z míst Evropy, kde byla kolem roku 1100 křížová žebrová klenba vůbec poprvé užita. Výrazný vliv v této umělecké výměně hrál cisterciácký řád. Příkladem takových staveb jsou zříceniny cisterciáckého klášterního kostela v Roche (1165/70), kostela v Riponu (1160-75 atp.\n\nZákladní stavbou anglické gotiky je katedrála v Canterbury, na níž se podílel francouzský mistr Vilém ze Sensu. Tato architektura vychází především z architektury Saint-Denis a podobných raněgotických francouzských staveb. Obsahuje však také mnoho prvků starší anglické tradice. Dalšími stavbami jsou katedrály v Lincolnu, v Yorku (severní transept, Salisbury či Wellsu).\n\nObdobí začíná novostavbou Westminsterského opatství, které bylo na královo přání budováno jako výrazně francouzsky formulovaná stavba, opírající se hlavně o podobu katedrály v Remeši. Reaguje tak už na první projevy francouzské rayonantní gotiky, především na použití kružeb. Stavby tohoto období jsou skutečně velmi dekorativní. Dalšími stavbami jsou katedrály (nebo jejich části) v Yorku, Exteru, Bristolu, Ely.\n\nVychází také z rayonantní gotiky, ale v mnoha věcech se od ní liší. Je také velmi zdobná. Jedním ze základních prvků je tzv vějířová klenba. Stěny a okna jsou pak členěna pruty, takže tvoří jakousi paneláž. Stavbami tohoto období jsou především King's College Chapel v Cambridge a kaple Jindřicha VII. ve Westminsterském opatství.\n\n"}
{"id": "215103", "url": "https://cs.wikipedia.org/wiki?curid=215103", "title": "Václav Špála", "text": "Václav Špála\n\nVáclav Špála (24. srpna 1885, Žlunice – 13. května 1946, Praha) byl český akademický malíř, grafik a ilustrátor. Mezi sběrateli je jedním z nejvyhledávanějších českých umělců moderního umění.\n\nVáclav Špála se narodil ve Žlunicích u Nového Bydžova jako jedno z devíti dětí cihlářského mistra Jana Špály a matky Barbory, rozené Jandové. Studoval školu uměleckého zámečnictví v Hradci Králové, v soukromé škole Ferdinanda Engelmüllera (1902), kurs ornamentální kresby na na Uměleckoprůmyslové škole v Praze (1903, Emanuel Krescenc Liška) a v letech 1903–1909 Akademii výtvarných umění (Vlaho Bukovac, Franz Thiele). Dostal pokyn odejít, neboť „pracoval po celý rok mimo školu a směřoval k odchylným, v rámci školy neležícím uměleckým cílům“.\n\nV letech 1909-1911 byl členem SVU Mánes. Roku 1911 vystoupil a byl spoluzakladatelem Skupiny výtvarných umělců. Byl vojákem v první světové válce v letech 1915-1916. Od roku 1918 byl členem skupiny Tvrdošíjní, od roku 1925 byl dopisujícím členem vídeňského Hagenbundu. V letech 1921-1946 byl znovu členem SVU Mánes, v letech 1938-1939 byl předsedou. Jako teoretik a publicista přispíval články do časopisů a novin (Přítomnost, Rozpravy Aventina, Pokroková revue, České slovo, aj.). V roce 1945 byl jmenován Národním umělcem.\n\nDne 19. listopadu 1918 se v Praze oženil s Johannou Rychlíkovou (1888—??). Jejich syn Jan Špála (1920—1970) byl též malířem. Malířství se věnovala i Špálova neteř Milada Špálová.\n\nV počátcích své tvorby se nechal ovlivňovat především zahraničními umělci. Pod dojmem Munchovy výstavy v roce 1905 vznikla \"Skica venkovského děvčete\" (1907), obraz \"Baruše\" je inspirován Cézannem, \"Kvetoucí jabloň\" pak van Goghem. Následující léta bychom mohli označit za hledání osobitého stylu tvorby, v kresbách tuší si osvojoval umění fauvismu.\n\nV roce 1911 v obraze \"Idyla (Dvě dívky při koupeli)\" poprvé použil typickou kombinaci dvou barev: navzájem se vyvažující teplé červené a studené modré, která se v jeho tvorbě objevuje až do roku 1923 (později v návratech ke starším dílům). Motiv lze hledat v jeho vzpomínkách z dětství, kdy ženy na venkově nosily červené spodničky a modré blůzy. V témže roce se v Paříži setkal s kubismem a jeho další tvorba byla tímto střetem silně ovlivněna.\nVystavoval společně se skupinou Tvrdošíjní, patřil do Spolku výtvarných umělců Mánes.\n\nPo roce 1923 začal hledat nové téma a maluje krajiny. Toto období Špálovy tvorby se nazývá zelené období (až do roku 1926).\n\nVrcholem jeho malování přírody je však tzv. modré období, kdy používal v mnoha odstínech jedinou barvu. Malování přírody – jak sám říkal – využíval k vyjádření sebe sama.\n\nPo roce 1930 se uchýlil k méně osobité, honosnější malbě kytic a zátiší.\n\n\n\n‎\n"}
{"id": "215105", "url": "https://cs.wikipedia.org/wiki?curid=215105", "title": "Pizza", "text": "Pizza\n\nPizza [pica] je velký kruhový plát světlého chlebového těsta, nahoře s náplní vyrobenou nejčastěji z rajčat, sýra a dalších rozdílných ingrediencí, záleží na druhu pizzy. Peče se v peci nebo troubě. Původem pochází z Itálie a stala se oblíbeným jídlem po celém světě. Restaurace, ve kterých se pizza připravuje, se nazývají pizzerie.\n\nPřipravuje se pečením a v Itálii se obvykle skládá z těchto základních surovin:\n\nDále lze přidat jakékoliv suroviny podle druhu pizzy, např. olivy, sardinky, žampiony, cibule, salám, ančovičky, ananas a mnoho dalších. V závislosti na národních zvyklostech toho kterého státu se v receptech nacházejí i různé náhrady a obměny surovin.\n\n\nPizzu je také možno zakoupit i předpečenou a zmraženou a poté ji rozmrazit a dopéct.\n\nDnes známá podoba pizzy pochází z italské Neapole, avšak její předchůdci pochází z Řecka (hlavními ingrediencemi byly sýr a olivy) a Egypta.\n\nPizza freestyle (též pizza akrobacie) je sportovní odvětví, při kterém se hází s těstem na pizzu nebo s gumovým diskem, který má podobné vlastnosti jako pizza těsto. Tato tzv. pizza show se předvádí do rytmu hudby. Pizzař nechává pizza těsto lítat a točit se okolo něj, zatímco těsto za pomocí odstředivé síly zvětšuje svůj průměr.\n\nNa přípravu pizzy se používá několik druhů pecí:\n\n\n\nJídlo obdobné dnešní pizze bylo připravováno již v době neolitu. Jednoduché koláče na způsob pizzy připravovali již starověcí Egypťané v podobě jednoduchých plochých koláčů. Od nich je časem převzali Římané. Název pizza je odvozen ze slova \"picea\", které pochází z neapolského dialektu italštiny. Označovaly se jím pečené placky z kynutého těsta, na které se kladly další ingredience. Již na konci 17. století vznikaly první pizzerie. Zejména kvůli velkému rozvoji užívání rajčat v italské gastronomii se v 18. století začala pizza formovat do moderní podoby, kterou známe teď.\n\nJedna z nejznámějších pizz – pizza Margherita se zrodila v Neapoli v roce 1889. Nedlouho předtím sjednocená Itálie chtěla uctít královnu Margheritu, která ji navštívila, a tak místní kuchař Rafael Esposito vymyslel pizzu v italských národních barvách: červené (rajče), zelené (bazalka) a bílé (sýr).\n\nO další rozvoj pizzy se postarali italští přistěhovalci v Americe, kam si své technologie přinesli s sebou. Pizzu Margherita pekli s mozarellou a oregánem. Postupem času ji začali připravovat nikoli v peci, ale na pánvi, a její forma se do roku 1945 přizpůsobila americkému fast food stylu. První oficiální americká pizza měla název Chicago-Style a pochází z roku 1943.\n\nV roce 1948 se začalo prodávat první předpřipravené pizza-těsto. V 50. až 60. letech se v Americe stala pizza standardním fast food jídlem vedle hot dogu a jablečného koláče.\n\nV roce 1957 přinesli bratři \"Celentanovi\" na trh první zmrazenou pizzu a tím napomohli masivnímu tažení mražených polotovarů v obchodech. Rozšířil se i její sortiment a v témže roce byl proveden první spotřebitelský test různých druhů pizzy.\n\nPravá Neapolská pizza je od roku 2010 zapsána Evropskou unií do takzvané skupiny pokrmů STG. Jedná se o zkratku „specialità tradizionale garantita“, která v překladu znamená „zaručená tradiční specialita“. Recept na tuto tradiční Neapolskou pizzu je regulován zákonem, který reguluje, jaký má mít pizza tvar, jak musí být připravováno těsto a kde může být pravá Neapolská pizza konzumována.\n\n"}
{"id": "215109", "url": "https://cs.wikipedia.org/wiki?curid=215109", "title": "Eskontní úvěr", "text": "Eskontní úvěr\n\nEskontní úvěr se využívá pro krátkodobé financování potřeb podniků. V České republice není tak často využíván, neboť existují další úvěrové produkty, zejména kontokorentní úvěry, u kterých je získání jednodušší.\n\nPodstatou eskontního úvěru je odkup směnky obchodní bankou před lhůtou její splatnosti. Předmětem odkupu se tedy stává směnka za zboží, služby či jiné statky, která představuje nástroj platby mezi odběratelem a dodavatelem.\nOdběratel je nazýván emitentem směnky, dodavatel je nazýván remitentem.\n\nEmitentovi ze směnky vyplývá povinnost uhradit remitentovi sumu, uvedenou na směnce, do data splatnosti. Pokud nabyvatel směnky potřebuje rychle získat peněžní prostředky, předá směnku obchodní bance. Proces schvalování eskontního úvěru je u každé obchodní banky jiný a řídí se vnitřními předpisy dané banky. Ke každé transakci se přistupuje individuálně. Mezi nejvýznamnější poskytovatele eskontních úvěrů v České republice patří Komerční banka a Česká spořitelna. V případě, kdy je směnka bankou odkoupena, se emitent směnky stává dlužníkem vůči bance a jeho vztah k remitentovi zaniká. K okamžiku splatnosti směnky se banka obrací na emitenta s výzvou k úhradě závazku. Pokud jím není závazek splněn, obrací se banka na původního držitele směnky.\n\nK hlavním výhodám eskontního úvěru patří zejména rychlé získání peněžních prostředků před splatností směnky a nízká úroková sazba.\n\nK hlavním nevýhodám eskontního úvěru patří diskont, tj. částka, kterou si banka odečte od nominální hodnoty směnky (tj. od částky uvedené na směnce), a další poplatky spojené s realizací úvěru.\n\nVýši diskontu ovlivňují datum splatnosti směnky, diskontní sazba České národní banky, od které je odvozena úroková sazba, a bankovní poplatky spojené s realizací eskontního úvěru.\n"}
{"id": "215110", "url": "https://cs.wikipedia.org/wiki?curid=215110", "title": "Společně proti leukémii!", "text": "Společně proti leukémii!\n\nSpolečně proti leukémii! (dříve \"Kapka naděje\" nebo jen \"Kapka\") je humanitární akce Nadace pro transplantace kostní dřeně a Junák – český skaut. Cílem akce je pomoci lidem postiženým leukémií a dalšími nemocemi krvetvorby, a to jak získáváním finančních prostředků, tak prezentací činnosti Nadace. \n\nKaždoročně během víkendu v polovině června umývají dobrovolníci z řad roverů, skautů a skautek ve věku 15-26 let – na předem sjednaných čerpacích stanicích po celé České republice přední skla přijíždějících automobilů, podávají řidičům informace o činnosti nadace a možnostech pomoci. Zároveň od nich přijímají do připravených kasiček finanční prostředky na program nadace.\n\nPoprvé se Kapka konala v roce 1998, kdy ji začali pořádat plzeňští skauti. V následujícím roce se akce konala i v několika dalších městech republiky. V té době měla však ještě původní název \"Kapka naděje\". Od tohoto názvu bylo nutné odstoupit poté, co Vendula Svobodová založila stejnojmennou nadaci. Od roku 1999 do roku 2006 se podařilo v rámci Kapky vybrat částku 4 999 484 Kč. V roce 2006 se Kapky zúčastnilo skoro 900 skautů a skautek, kterým se na 150 čerpacích stanicích podařilo vybrat částku 900 422 Kč. Od roku 2013 akce probíhá pod novým názvem SPOLEČNĚ PROTI LEUKÉMII!\n\n"}
{"id": "215116", "url": "https://cs.wikipedia.org/wiki?curid=215116", "title": "Juraj Papánek", "text": "Juraj Papánek\n\nJuraj Papánek z Kuklova (1. dubna 1738, Kuklov u Kút – 11. dubna 1802, Olasz, jižní Maďarsko) byl slovenský zeman, katolický kněz a historik, který psal latinsky.\n\nPocházel z rodiny, která byla za zásluhy v tureckých válkách v 17. století povýšena do šlechtického stavu. Studoval gymnázium v Mikulově a v Bratislavě, filosofii v Pešti, práva v Egeru a teologii v Pécsi a byl pak farářem v různých obcích v jižních Uhrách, na maďarsko-chorvatském pomezí. Po řadě menších historických studií vydal v roce 1780 v Pécsi dílo \"\"Historia gentis Slavae. De regno regibusque Slavorum\"\" (Dějiny slovenského národa. O království a králech Slováků), které je považováno za první národní dějiny Slovenska. Toto dílo, i přes jeho ne zcela vědeckou metodu, splnilo v době národního obrození důležité poslání. Vycházel z něj J. Fándly při práci na díle \"Krátke dejiny slovenského národa\".\n\nPapánek byl jedním z prvních národně uvědomělých Slováků. Slovensko považoval za slovanskou pravlast a slovenštinu za nejpůvodnější jazyk Slovanů. Bojoval za rovnoprávnost Slováků v rámci Uherska a poukazoval na to, že Slováci jsou nejautentičtější dědicové odkazu sv. Cyrila a Metoděje.\n\n"}
{"id": "215117", "url": "https://cs.wikipedia.org/wiki?curid=215117", "title": "Akceptační úvěr", "text": "Akceptační úvěr\n\nAkceptační úvěr je jedním z typů úvěrů; podobá se eskontnímu úvěru.\n\nAkceptační úvěr je spojen se směnkou. Banka akceptuje směnku, kterou na ni vystaví její klient a to na částku a lhůtu dohodnutou v úvěrové smlouvě. Banka u tohoto úvěru neposkytuje platební prostředky, nýbrž garantuje zaplacení nějakého závazku (=úvěr závazkový). Při poskytnutí úvěru banka akceptuje od svého klienta (příjemce úvěru) cizí směnku s jednou podmínkou, že klient musí stihnout složit peníze na pokrytí závazku bance před uplynutím lhůty (splatností směnky). Banka se stává hlavním směnečným dlužníkem. Banka prodává své dobré jméno a tím směnku učiní důvěryhodnější a obchodovatelnější. Při dospělosti je směnka předložena k proplacení bance. Pokud transakce běží plynule (klient stihne složit peníze před splatností), nepotřebuje banka žádné peníze a mohla by akcepty prodávat neomezeně. Pokud klient nestihne a nesloží peníze, mění se úvěr závazkový na úvěr peněžní.\n\nCena úvěru: akceptační provize a ostatní výlohy (poštovné). Protože si banka nemusí opatřovat provize, je nízká. Poskytuje se jen V.I.P. klientům.\n\nAkceptační úvěr slouží většinou k financování oběhu zboží ve vnitřním i zahraničním obchodu, má krátkodobý charakter. Za poskytnutí úvěru si banka účtuje tzv. akceptační provizi. Takový úvěr je mnohem jistější, když ručí banka a nikoliv kupující. Směnky, které se v u akceptačního úvěru používají – bankovní akcepty – se řadí mezi kvalitní cenné papíry.\n"}
{"id": "215129", "url": "https://cs.wikipedia.org/wiki?curid=215129", "title": "ST-506", "text": "ST-506\n\nST-506/412 je diskové rozhraní, které vyvinula firma Seagate Technologies kolem roku 1980. Rozhraní se původně objevilo s jednotkou Seagate ST-506, která měla kapacitu 5 MB (formátováno) nebo 6 MB (neformátováno) a jednalo se o jednotku s plnou výškou, 5 ¼ palce. V roce 1981 uvedla firma Seagate jednotku ST-412, která doplnila do rozhraní funkci buffered seek – vyhledávání s vyrovnávací pamětí. Zformátovaná jednotka měla kapacitu 10 MB, (12 MB nezformátovaná). Vedle Seagate-412 používala firma IBM v XT disk Miniscribe 1012 a International Memories Inc. Model 512.\n\nVětšina výrobců disku pro PC přijala standard ST-506/412, takže se toto rozhraní stalo velmi populární. Jedním důležitým rysem je návrh rozhraní Plug'n'Play. Pro tyto jednotky není třeba žádný kabel nebo speciální úpravy, což znamená, že s řadičem ST-506/412 bude pracovat prakticky každý disk ST-506/412. Jediným problémem reálné kompatibility s tímto rozhraním je úroveň podpory BIOS poskytovaná počítačem.\n\nKdyž firma IBM uvedla v roce 1983 PC, podpora ROM BIOS pro rozhraní pevných disků byla poskytována čipem BIOS na řadiči. Jako protiklad k tomu, co je nejvíce oblíbené, BIOS základní desky počítačů PC a XT neměl zahrnutu podporu pevného disku. Při uvedení počítače AT firma IBM umístila podporu rozhraní ST-506/412 do BIOSu základní desky a vyloučila ji z řadiče. Od tohoto rozhodnutí, každý počítač, který je kompatibilní s IBM AT (což je většina počítačů na trhu) má také v BIOSu základní desky rozšířenou verzi této podpory. Protože tato podpora byla zvláště u starších verzí BIOSu poněkud omezena, mnoho výrobců řadičů disků umístilo přímo do řadičů další podporu BIOSu.\n\nRozhraní ST-506/412 je v dnešní době zastaralé a překonané. Toto rozhraní bylo navrženo pro 5MB disky.\n"}
{"id": "215132", "url": "https://cs.wikipedia.org/wiki?curid=215132", "title": "Hmyzenky", "text": "Hmyzenky\n\nHmyzenky (Protura), je starobylá bazální skupina Hexapod (tj. hmyzu v širokém slova smyslu). Žijí v hlubších vrstvách půdy, listovém opadu, mechu apod. Jejich hlavním poznávacím znakem je přední pár nohou, který nepoužívají ke kráčení, nýbrž jako náhražku tykadel, jež zřejmě v průběhu evoluce ztratily. Hmyzenky byly objeveny relativně nedávno, teprve v roce 1907. Dnes je známo 500 až 600 druhů hmyzenek, na území České republiky okolo dvaceti.\nDalší významné znaky jsou:\n\nMACEK, Jan. \"Bezobratlí (2)\". řídí Anděra Miloš ; redaktor Karel Vaněk; ilustrovali Pavel Dvorský, Petr Liška, Pavel Procházka, Lenka Vybíralová, Viera Postníková. 1. vyd. Praha : Albatros, 2001. 170 s. Svět zvířat ; sv. 11. ISBN 80-00-00918-8.\n\n"}
{"id": "215133", "url": "https://cs.wikipedia.org/wiki?curid=215133", "title": "Štěpánka Stein, Salim Issa", "text": "Štěpánka Stein, Salim Issa\n\nŠtěpánka Stein (* 1976) a Salim Issa (* 1973) je spolupracující autorská dvojice fotografů, která se ve své tvorbě věnuje subjektivnímu dokumentu, portrétu, módní a reklamní fotografii, fotografii prací českých designerů a architektů. Žijí a pracují v Praze. Oba jsou absolventy Vysoké školy umělecko-průmyslové a jsou držiteli řady ocenění.\n\nŠtěpánka Stein a Salim Issa se potkali v roce 1995 v ateliéru fotografie vedeném prof. Pavlem Štechou na pražské VŠUP. Úzká spolupráce těchto fotografů pak začala asi ve třetím ročníku na této umělecké škole. Osobnost prof. Pavla Štechy zásadně ovlivnila tyto fotografy, stejně jako samotné prostředí VŠUP, které umožnilo fotografům dostat se do přímého kontaktu se studenty z oborů architektury, designu a designu užitého umění, tedy oborů, které byly a jsou pro práci této dvojice fotografů důležité. Spolupráce s mnohými ze studentů VŠUP trvá dodnes.\n\nSpecifické pro jejich tvorbu je spojení několika fotografických disciplín v konceptuálních projektech. Spojení dokumentu, portrétu a prvků reklamní a módní fotografie je patrné v sériích \"Beauty/Fashion\" (1998), \"Mimolimit\" (2000), \"Family\" (2001), \"Magion\" (2001), \"Space Cowboys\" (2002), \"Karlín\" (2004), \"Czechmania\" (2004), \"New Castle\" (2005), \"Národní divadlo\" (2006). Ve svých projektech často používají ostré zábleskové světlo, které dramaticky osvěcuje fotografovaný objekt a zdůrazňuje tak jeho význam a zároveň tak potlačuje scénu v pozadí.\n\nV roce 2003 získali Štěpánka Stein a Salim Issa Grant hlavního města Prahy za první místo v soutěži Czech Press Photo v kategorii \"Portrét\". Tímto Grantem dostávají ocenění roční tvůrčí stipendium na fotografování proměn hlavního města. Dvojice fotografů si jako téma vybrala příběh pražské čtvrti Karlín, která byla v roce 2002 nejtíživěji ze všech městských částí zasažena povodní. Na rozdíl od předchozích držitelů tohoto Grantu, kteří se zaměřili výhradně buď na sociální tematiku, architekturu či životní prostředí nebo významné Pražany, můžeme u této dvojice vidět spojení všech těchto témat, stejně jako pro ně typické spojení dokumentu, portrétu s prvky módní fotografie.\n\nDalším projektem autorské dvojice Štěpánka Stein a Salim Issa je projekt \"Czechmania\", realizovaný pro designový festival Czechmania. Soubor je koncipován do dvou částí – Messages a Czechmania Design, který celou akci prezentuje. Soubor Messages je tvořen z patnácti velkoformátových barevných fotografií lidí držících v rukou vzkazy světu. Všechny fotografie spojuje dominantní postava modelu v popředí a silueta Pražského hradu na pozadí. Projekt byl prezentován po dobu dvou měsíců v Birminghamu spolu s celým festivalem designu Czechmania.\n\nDíky fotografickému cyklu Czechmania byli vybráni, aby se zúčastnili fotografické stáže v rámci projektu Changing Faces 2005 pořádané seskupením fotografických organizací IPRN (the International Photography Research Network). Changing Faces je projekt financovaný Evropskou Unií, zaměřený na téma WORK . Fotografové z různých zemí dokumentují životní styl lidí v cizí zemi svýma očima, tedy očima cizince a vytváří tak subjektivní obraz místa a lidí tak, jak na něj působí. Štěpánka Stein a Salim Issa si pro tento projekt vybrali britské průmyslové město New Castle a jeho okolí. Vznikl tak cyklus fotografií nazvaný \"Ordinary Living\". Styl svícení scény charakteristický pro tuto dvojici dodává běžným životním situacím punc něčeho zvláštního, neobyčejného. Cyklus těchto fotografií byl v roce 2007 vystaven v rámci Praguebiennale 3.\n\nJednou ze zakázek, kterou tato autorská dvojice realizovala, je dokumentace sezony 2005/2006 v Národním divadle. Série barevných portrétů členů Národního divadla a jeho personálu se prý vymyká dosavadnímu přístupu jiných fotografů, kteří dávali přednost černobílé a víceméně tradičně pojaté divadelní fotografii. Všechny pořízené portréty jsou fotografovány v zákulisí divadla, v jeho chodbách. Před objektiv fotografů předstoupily veřejnosti známé i zcela neznámé tváře, zaměstnanci i hosté ND, osobnosti různých profesí od zámečníků, truhlářů, přes garderobiérky, nápovědu, členy orchestru až k hercům, členům baletu, režisérovi a řediteli. Jednotný styl fotografií – nestylizované postoje, civilní výrazy, redukovaná škála barev, nekomplikované pozadí – nedělá rozdíly mezi fotografovanými. Projekt dokumentace sezony Národního divadla 2005/2006 má též svou velmi zdařilou knižní podobu.\n\nNa počátku roku 2007 získali Stein a Issa na Czech Grand Design 2006 ocenění udělované Akademií designu České republiky v kategorii módní fotograf roku 2006 za sérii fotografií pro Muset Design Fashion a Sistersconspiracy a též za cover story pro časopis Blok.\n\nTéto dvojici patří nominace na Cenu Jindřicha Funkeho 2004. Dále pak zařazení jejich práce renomovaným nakladatelstvím Taschen do publikace nazvané Best Portfolios 2005. Již od roku 1999 se pravidelně umisťují na předních příčkách soutěže Czech Press Photo.\n\nŠtěpánka Stein a Salim Issa patří k významným a dnes již uznávaným fotografům současné české fotografické scény. Moderní a originální přístup, překračující zažité stereotypy a postupy ve fotografii, vytváří výrazný a na rozdíl od jiných fotografů rozpoznatelný rukopis této dvojice autorů.\n\nŠtěpánka Stein:\nNarozena v roce 1976 v Praze.\n1990–1994 studium fotografie na SPŠG\n1995–2001 studium fotografie v ateliéru prof. Pavla Štechy na VŠUP\nod roku 2001 pracuje jako volný fotograf\nod roku 2002 doktorandské studium FFUK obor sociologie\n\nSalim Issa:\nNarozen v roce 1973 v Praze, jeho sestrou je česká herečka Klára Issová.\n1989–1993 studium na střední výtvarné škole V. Hollara\n1995–2001 studium fotografie v ateliéru prof. Pavla Štechy na VŠUP\nod roku 2001 pracuje jako volný fotograf a grafický designer\n\n\n\n\n\n"}
{"id": "215153", "url": "https://cs.wikipedia.org/wiki?curid=215153", "title": "Christ Illusion", "text": "Christ Illusion\n\nChrist Illusion (Kristova Iluze) je desáté studiové album americké thrash metalové skupiny Slayer, vydané 8. září 2006, pod hudebním vydavatelstvím American Records. Obsahuje 11 písní, které jsou hezky propracované a hudebníci tím vyvrátili domněnku, že skladatelsky už vyhořeli. Čtvrtá píseň na tomto albu, jehož název se do češtiny překládá jako Kristova iluze, Eyes of the Insane, vyhrála cenu Grammy, v kategorii The best metal performance, pro rok 2006. Dále pak stojí za zmínku úvodní skladba Flesh Storm, kde můžeme slyšet pěkný kytarový riff (ostatně jako všude jinde na albu) a dále pak píseň Cult, která je druhým singlem. Právě tady je několikrát vyřknuto známé ďáblovo číslo 666, které tak nějak doprovází celé album.\n\nZajímavý je také obal alba. Je na něm namalován jakýsi panáček s trnovou korunou, na břichu má nakresleného Ježíše z Nazaretu, má useknuté obě ruce a vedle něho se válí kusy lidských těl a na pozadí na kopci hoří vesnice a její kostel. Mimochodem všechny texty (nebo alespoň drtivá většina) na albu, jsou silně anikřesťanské. Na vrcholu obalu (respektive dole) se pyšní známý rámeček /Parental Advisory Explicit Content/.\n\n\n"}
{"id": "215154", "url": "https://cs.wikipedia.org/wiki?curid=215154", "title": "Tepe Asiab", "text": "Tepe Asiab\n\nTepe Asiab je archeologická lokalita v pohoří Zagros na západě Íránu severovýchodně od Tepe Guranu. Jeho přerušované osídlení je datováno do let 7100 - 6150 př. n. l., jeho počátky náleží ještě protoneolitické šánídár-karím-šáhirské kultuře, kterou zde vystřídala kultura džarmská z raného neolitu. \n\nJsou zde doklady výroby kamenných nástrojů, základů osady a způsobů obživy. Existují náznaky počátků domestikace rostlin i zvířectva podobně, jako je tomu v blízkém Tepe Guranu , Ganj e-Draheu a Ali Koši. Hroby jsou jámové, pohřbení jsou posypáni červeným okrem.\n\n"}
{"id": "215170", "url": "https://cs.wikipedia.org/wiki?curid=215170", "title": "KPMG", "text": "KPMG\n\nKPMG je celosvětová síť poradenských společností poskytujících služby v oblasti auditu, daní a poradenství. KPMG patří společně s firmami PricewaterhouseCoopers, Deloitte a Ernst & Young do tzv. Velké čtyřky auditorských firem.\n\nV členských společnostech KPMG pracovalo v roce 2012 více než 152 tisíc zaměstnanců a konsolidovaný obrat společnosti v roce 2011 činil 22,7 miliard USD.\nKPMG je zkratka jmen původních společníků zakládajících firem.\n\n\nSpolečnost KPMG vznikla v roce 1987 fúzí společností \"Peat Marwick International\" (PMI) a \"Klynveld Main Goerdeler\" (KMG) a jejich členských firem.\n\nVýznamné mezníky KPMG :\n1867 - Robert Fletcher zakládá účetní společnost, která je později nazvána Peat Marwick Mitchell.\n1870 - William Barclay Peat vstupuje do firmy.\n1877 - Thomson McLintock otevírá kancelář v Glasgow.\n1897 - V New Yorku je založena společnost Marwick Mitchell.\n1925 - Společnosti Peat a Marwick Mitchell se spojily a vytvářejí transatlantickou společnost.\n1979 - Thomson McLintock zakládá společnost KMG, skupinu nezávislých národních firem, které vytvářejí významnou mezinárodní firmu se sídlem v Evropě.\n1987 - Proběhla fúze těchto dvou společností a byla vytvořena jedna firma: KPMG.\n\nNezávislé členské společnosti sítě KPMG jsou přidružené ke KPMG International Cooperative („KPMG International“), švýcarské organizační jednotce. Každá členská společnost celosvětové sítě KPMG je právně samostatná a oddělená jednotka a tak se označuje. KPMG International, která sama neposkytuje žádné služby klientům, koordinuje činnost členských firem. Společnost KPMG International je registrována ve švýcarském kantonu Zug a její právní forma je švýcarské družstvo.\n\nManagement společnosti KPMG International tvoří:\n\nFrantišek Dostálek je předsedou a výkonným ředitelem KPMG střední a východní Evropa, pod kterou spadá KPMG v České republice.\n\nSpolečnost KPMG Česká republika zahájila svou činnost v roce 1990, kdy byla v Praze otevřena první kancelář. V současné době má společnost kanceláře v Praze, Brně, Českých Budějovicích, Ostravě.\n\nVedení KPMG v České republice tvoří Radek Halíček (řídící partner) a partneři Petr Bučík, Pavel Kliment, Carolyn Břečťanová, Petr Škoda, Jindřich Vašina.\n\nSpolečnost podniká v České republice prostřednictvím těchto firem:\n\nKPMG v České republice se každoročně umisťuje na předních pozicích významných žebříčků a získává ocenění v řadě odborných soutěží.\n\nV žebříčku 100 obdivovaných firem České republiky Czech Top 100 získala KPMG Česká republika 1. místo v kategorii Služby pro podniky v letech 2011, 2010, 2009, 2007 a 2006, v roce 2013 se umístila na 3. místě.\n\nŽebříček je založen na hlasování manažerů významných společností, ekonomických a finančních analytiků, zástupců oborových sdružení či svazů a profesních asociací. Oslovení odborníci hodnotí řadu kritérií od základních ukazatelů firmy (kvalita výrobků či služeb, inovační schopnosti, finanční stabilita, hodnota firmy) přes její vztah k zaměstnancům (schopnost přilákat a udržet talentované lidi) po vztah ke společnosti (odpovědnost k životnímu prostředí, komunikativnost, podpora regionu a charitativních a obecně prospěšných projektů apod.).\n\nAdvokátní kancelář KPMG Legal získala titul Velmi doporučovaná kancelář v kategorii Daňové právo soutěže Právnická firma roku 2012.\n\nAdvokátní kanceláře byly vybrány na základě hlasů nezávislé skupiny 250 expertů z práva i byznysu a dotazníků, v nichž právnické firmy organizátora soutěže Epravo.cz informovaly například o svých nejvýznamnějších transakcích.\n\nCelosvětová síť poradenských společností KPMG se umístila na druhém místě v žebříčku nejatraktivnějších zaměstnavatelů světa v letech 2012, 2011 a 2010 .Žebříček každoročně sestavuje poradenská společnost Universum na základě hlasování studentů ekonomických a inženýrských oborů z předních světových univerzit.\n\nKPMG Česká republika se dlouhodobě umisťuje na předních příčkách žebříčku TOP odpovědná firma. V kategorii Nejštědřejší firemní dárce  získala 2. místo v letech 2013, 2012 a 2011. V roce 2013 zvítězila v kategorii Nejangažovanější zaměstnanci. Žebříček sleduje firemní dárce v České republice podle objemu rozdělených prostředků (finančních i nefinančních) na obecně prospěšné projekty. Společnost získala ocenění i díky svým zaměstnancům, kteří se zapojují do odborné i manuální pomoci neziskovým organizacím.\n\nSpolečnost KPMG v České republice získala také ocenění za sdílení profesionálního know-how s pracovníky neziskových organizací ve svém projektu ROK společně – KROK dopředu. Projekt jí přinesl 1. cenu VIA BONA 2011 v kategorii \"Zapojování zaměstnanců do dárcovství a dobrovolnictví\". KPMG Česká republika v rámci projektu proškolila několik neziskových organizací např. občanské sdružení Klubíčko z Berouna, Asociaci pomáhající lidem s autismem, občanské sdružení Amelie. Za dlouhodobou a strategickou pomoc ekologickému Sdružení Tereza pak KPMG Česká republika získala 1. cenu VIA BONA 2012 pro velkou firmu za strategické dárcovství.\n\nKPMG v České republice vydává odborné publikace v českém i anglickém jazyce . Zdrojem informací a je například magazín pro top management Horizonty, který informuje o novinkách z různých sektorů (např. finanční služby, daňové poradenství, energetika, informační technologie, telekomunikace).\nSpolečnost dále zpracovává měsíční souhrn důležitých daňových, účetních a ostatních legislativních změn v České republice v měsíčníku Finanční aktuality. KPMG Česká republika také připravuje odborné průzkumy a studie, dostupné pro veřejnost na webových stránkách.\n\n\nOficiální mezinárodní stránky KPMG\nOficiální stránky KPMG v České republice\n"}
{"id": "215171", "url": "https://cs.wikipedia.org/wiki?curid=215171", "title": "Ernst &amp; Young", "text": "Ernst &amp; Young\n\nErnst & Young je mezinárodní síť poradenských společností, která poskytuje auditorské, daňové a poradenské služby. Společně s PricewaterhouseCoopers, Deloitte a KPMG patří do tzv. Velké čtyřky. V České republice firma působí od počátku 90. let a od roku 2000 každoročně pořádá soutěže \"Podnikatel roku\". Od února 1997 byla auditorem Investiční a poštovní banky.\n\n\n"}
{"id": "215172", "url": "https://cs.wikipedia.org/wiki?curid=215172", "title": "Deloitte", "text": "Deloitte\n\nDeloitte Touche Tohmatsu Limited, obvykle pouze Deloitte, je nadnárodní společnost poskytující profesionální služby v oblasti auditu, daní, konzultingu, podnikových rizik a finančního poradenství prostřednictvím více než 244 400 zaměstnanců po celém světě. Společnost, založená ve Velké Británii, má nyní své hlavní sídlo v New Yorku ve Spojených státech amerických.\n\nDeloitte je jednou z tzv. Velké čtyřky auditorských firem a také největší sítí profesionálních služeb na světě podle tržeb a počtu odborníků. Ve fiskálním roce 2016 zaznamenala společnost rekordní tržby ve výši 36,8 miliard USD. V roce 2016 byla Deloitte šestou největší organizací v soukromém vlastnictví ve Spojených státech.\n\nSpolečnost Gartner řadí Deloitte v oblasti poradenství podle podílu na trhu na první místo a Kennedy Consulting Research and Advisory přidělila společnosti Deloitte nejvyšší příčku v oblasti globálního poradenství a manažerského poradenství na základě celkových tržeb již čtvrtý rok po sobě. V roce 2016 zařadil magazín Fortune společnost Deloitte mezi 100 nejlepších zaměstnavatelů a Bloomberg Business uvádí Deloitte jako nejlepší organizaci, kde nastartovat kariéru. Na přelomu let 2016 a 2017 byla firma obětí hackerského útoku.\n\nV roce 1845 otevřel William Welch Deloitte svou kancelář v Londýně. Deloitte byl první osobou, která byla jmenována nezávislým auditorem veřejné společnosti, konkrétně společnosti Great Western Railway. Kancelář v New Yorku otevřel v roce 1880.\n\nV roce 1896 založili Charles Waldo Haskins a Elijah Watt Sells v New Yorku společnost Haskins & Sells. Ta si později vysloužila označení „první velká auditorská společnost, která byla v zemi založena nikoliv britskými, ale americkými auditory“.\n\nV roce 1898 otevřel George Touche kancelář v Londýně a poté se v roce 1900 spojil s Johnem Ballantine Nivenem, se kterým založil společnost Touche Niven se sídlem v Johnston Building na adrese 30 Broad Street v New Yorku.\n\nDne 1. března 1933 vypovídal plukovník Arthur Hazelton Carter, předseda Společnosti autorizovaných veřejných auditorů státu New York a vedoucí partner společnosti Haskins & Sells, před Výborem pro bankovnictví a měnovou politiku Kongresu USA. Carter svou výpovědí pomohl přesvědčit Kongres, že nezávislý audit by měl být pro veřejné společnosti povinný.\n\nV roce 1947 založil účetní George Bailey z Detroitu, později předseda Americké asociace autorizovaných veřejných auditorů (American Institute of Certified Public Accountants) svou vlastní firmu. Nově založený subjekt měl takový úspěch, že se již necelý rok po zahájení činnosti partneři rozhodli spojit s Touche Niven a A. R. Smart, a dali tak vzniknout společnosti s názvem Touche, Niven, Bailey & Smart. Pod vedením Baileyho firma rychle rostla, do jisté míry i díky vytvoření funkce zaměřené na manažerské poradenství. Došlo rovněž k upevnění vztahů s firmami založenými spoluzakladatelem Touche Niven, Georgem Touchem – s kanadskou firmou Ross a britskou George A. Touche. V roce 1960 byla společnost přejmenována na Touche, Ross, Bailey & Smart, o devět let později pak na Touche Ross. V roce 1968 založil Nobuzo Tohmatsu společnost Tohmatsu Aoki & Co, firmu se sídlem v Japonsku, která se stala součástí sítě Touche Ross v roce 1975. V roce 1972 stanul Robert Trueblood, předseda Touche Ross, v čele výboru, který doporučil založit Radu pro standardy finančního účetnictví.\n\nV roce 1952 sloučil Deloitte svou firmu (v té době pod názvem Deloitte, Plender, Griffiths & Co.) se společností Haskins & Sells, a společně tak vytvořili Deloitte Haskins & Sells.\n\nV roce 1989 došlo ke sloučení Deloitte Haskins & Sells a Touche Ross v USA a vznikla společnost Deloitte & Touche. Tuto společnost dále společně vedli J. Michael Cook a Edward A. Kangas. Menší část členských společností Deloitte Haskins & Sells fúzi s Touche Ross odmítlo a krátce nato se spojily se společností Coopers & Lybrand, čímž vznikla Coopers & Lybrand Deloitte (která později fúzovala s Price Waterhouse, a dala tak vzniknout PwC). Některé členské společnosti Touche Ross rovněž fúzi s Deloitte Haskins & Sells odmítly a spojily se s jinými společnostmi. Ve Velké Británii došlo v roce 1990 k fúzi Touche Ross a Spicer & Oppenheim.\n\nV době fúzí vedených americkými společnostmi za účelem založení Deloitte & Touche byl název mezinárodní společnosti problematický, protože neexistoval celosvětový jednotný přístup k názvům „Deloitte“ nebo „Touche Ross“ – klíčové členské společnosti, jako je Deloitte ve Velké Británii a Touche Ross v Austrálii, se fúze neúčastnily. Byl proto vybrán název DRT International, který odkazoval k Deloitte, Ross a Tohmatsu. V roce 1993 došlo k přejmenování mezinárodní společnosti na Deloitte Touche Tohmatsu. Tento název reflektoval přistoupení japonské společnosti.\n\nV roce 1995 rozhodli partneři Deloitte & Touche o založení poradenské skupiny Deloitte & Touche Consulting Group (nyní známá pod názvem Deloitte Consulting).\n\nV roce 2000 získal Deloitte společnost Eclipse, čímž mohl ke svým poradenským činnostem přidat i řešení na bázi internetového designu. Eclipse se později oddělila a došlo ke vzniku Deloitte Online a Deloitte Digital.\n\nV roce 2002 vyjádřila britská kancelář Arthura Andersena, největší kancelář společnosti mimo USA, souhlas s fúzí s britskou kanceláří Deloitte. Andersenovy kanceláře ve Španělsku, Nizozemí, Portugalsku, Belgii, Mexiku, Brazílii a Kanadě s touto fúzí rovněž souhlasily. Odštěpení francouzského poradenského oddělení společnosti Deloitte vedlo ke vzniku společnosti Ineum Consulting.\n\nV roce 2005 získal Deloitte společnost Beijing Pan-China CPA Ltd, která se tak stala největší auditorskou společností v Číně.\n\nV roce 2007 začal Deloitte najímat bývalé zaměstnance americké Ústřední zpravodajské služby (CIA) pro své oddělení konkurenčního zpravodajství známé pod názvem Deloitte Intelligence.\n\nV roce 2009 koupil Deloitte severoamerickou kancelář veřejných služeb společnosti BearingPoint (původně KPMG Consulting) poté, co zažádala o ochranu před úpadkem. V lednu 2010 společnost rovněž převzala britské poradce pro oblast nemovitostí, Drivers Jonas.\n\nV roce 2011 získal Deloitte společnosti DOMANI Sustainability Consulting a ClearCarbon Consulting, díky nimž rozšířil svou nabídku služeb udržitelnosti.\n\nV lednu 2012 oznámil Deloitte koupi společnosti Übermind, Inc., inovativní mobilní agentury. Zisk této společnosti znamenal první vstup společnosti Deloitte na pole mobilních aplikací.\n\nV listopadu 2012 získal Deloitte společnost Recombinant Data Corporation, firmu specializující se na datové sklady a řešení tzv. klinické inteligence, a spustila Recombinant by Deloitte. V únoru 2013 se Recombinant by Deloitte spojil s interní jednotkou pro informatiku (Deloitte Health Informatics) a došlo ke vzniku ConvergeHEALTH by Deloitte.\n\nDne 11. ledna 2013 získal Deloitte v podstatě celý podnik Monitor Group, strategické poradenské firmy založené Michaelem Porterem, profesorem Harvard Business School, poté, co Monitor zažádal o ochranu před úpadkem.\n\nV roce 2014 představila společnost Rubix blockchainovou nabídku poskytující poradenské služby klientům napříč různými podnikatelskými odvětvími, včetně vládního sektoru. V roce 2016 otevřela společnost svou první blockchainovou laboratoř v Dublinu. Druhé středisko bylo otevřeno v New Yorku v lednu 2017. V květnu 2017 se Deloitte stal členem Ethereum Enterprise Alliance a projektu Hyperledger Project sponzorovaného nadací Linux Foundation.\n\nHlava katolické církve, papež František, jmenovala v roce 2015 Libera Miloneho, bývalého předsedu a generálního ředitele společnosti Deloitte v Itálii, prvním hlavním auditorem města Vatikán a Vatikánské banky.\n\nV září 2016 oznámil Apple Inc. partnerství se společností Deloitte zaměřené na podporu prodeje svých telefonů a dalších mobilních přístrojů. Jako součást partnerství spustí tyto dvě společnosti službu s názvem Enterprise Next, v jejímž rámci bude více než 5 000 konzultantů společnosti Deloitte poskytovat klientům poradenské služby zaměřené na lepší využívání produktů a služeb společnosti Apple.\n\nŘadu let byla společnost i síť jejích členských firem právně organizována jako švýcarské sdružení (ekvivalent sdružení bez právní subjektivity). Dne 31. července 2010 se členové tohoto sdružení stali součástí Deloitte Touche Tohmatsu (DTTL), britské privátní společnosti s ručením omezeným zárukou. Každý členský subjekt této globální sítě zůstává oddělenou a nezávislou právní entitou podle právních předpisů a profesních pravidel příslušné země nebo zemí, ve kterých svou činnost provozuje. Společnost Deloitte je registrována podle NAIC pod kódem 55112.\n\nTato struktura je podobná struktuře jiných sítí poskytovatelů profesionálních služeb, které se snaží omezit nepřímou odpovědnost za škody ostatních členů. Jako oddělené právní entity se členské společnosti ani DTTL nemohou vzájemně zavazovat. Odborné služby poskytují pouze členské firmy, nikoli DTTL. V rámci této struktury nenesou členské společnosti odpovědnost za nedbalost ostatních nezávislých členů. Tato struktura jim rovněž umožňuje být členy fóra společností IFAC, které sdružuje sítě auditorských společností.\n\nČlenské subjekty společnosti Deloitte nabízejí služby v níže popsaných funkcích s obměnami podle jejich právní implementace v jednotlivých zemích (tj. provozovaných v rámci jedné společnosti nebo prostřednictvím oddělených právních subjektů fungujících jako dceřiné společnosti zastřešujícího právního subjektu v dané zemi). Podíl na tržbách za rok 2016 je uveden v závorkách.\n\nSpolečnost Deloitte Česká republika poskytuje služby v oblastech digitálních technologií, inovací, auditu, daní, právního a finančního poradenství i poradenství v oblasti rizik a daní. Zaměřuje se na celou řadu odvětví veřejného i soukromého sektoru, například na finance, nemovitosti, spotřebitelské a výrobní odvětví, veřejný sektor, energetiku, technologie, média a telekomunikace nebo zdravotnictví či farmaceutický sektor. Své služby poskytuje v řadě oblastí, které jsou spojeny s moderními technologiemi - od nových příležitostí na trhu po hrozby, které technologie a jejich vývoj přináší. Společnost se tak věnuje tématům, jako např. blockchain, robotická automatizace procesů, finanční technologie nebo kybernetická rizika.\n\nČeská pobočka seznámila nejen svou zemi, ale celý středoevropský region s pojmem forenzní služby, které se specializují na efektivní vyšetřování a prevenci podvodů. Jméno Deloitte zdomácnělo zejména během forenzního šetření v oblasti financování jedné z předních politických stran.\n\nSpolečně s PricewaterhouseCoopers, Ernst & Young a KPMG patří do tzv. Velké čtyřky. V České republice firma působí od počátku 90. let.\n\nHistorie Deloitte Česká republika se začala psát v roce 1990, kdy společnost Deloitte Touche Tohmatsu otevřela s 5 zaměstnanci a 3 partnery první kancelář v Praze. V roce 2003 došlo ke změně názvu firmy na Deloitte. \n\nSpolečnost v současnosti sídlí v ekologické budově Churchill II v Praze na Vinohradech a zaměstnává přes 900 lidí v pobočkách v Praze, Ostravě, Brně, Plzni a Hradci Králové.\n\nPod značkou Deloitte působí v České republice celkem šest společností:\n\nManagement Deloitte Česká republika tvoří:\n\nVedení advokátní kanceláře Deloitte Legal:\n\n\n\n"}
{"id": "215174", "url": "https://cs.wikipedia.org/wiki?curid=215174", "title": "Ádám Bodor", "text": "Ádám Bodor\n\nÁdám Bodor (* 22. února 1936 Cluj-Napoca, Rumunsko) je maďarský spisovatel.\nV roce 1960 absolvoval v Cluj-Napoca Reformovanou teologickou vysokou školu. Od roku 1969 působil v Rumunsku jako spisovatel na volné noze a první knihy (sbírky povídek či novel) vydával v Bukurešti. V roce 1982 se přestěhoval do Maďarska, kde pracoval v nakladatelství \"Magvető\" jako redaktor. V roce 2003 získal Kossuthovu cenu.\n\nV češtině zatím vyšly jeho romány \"Návštěva arcibiskupa\" (Havran 2007, ISBN 978-80-86515-73-1) a \"Okrsek Sinistra\" (Havran 2008, ISBN 978-80-86515-80-9), oba v překladu Anny Valentové, a výběr povídek \"Návrat k sově\" (Dauphin, 2009, ISBN 978-80-7272-145-0) v překladu Tomáše Vašuta.\n\n\n\n"}
{"id": "215176", "url": "https://cs.wikipedia.org/wiki?curid=215176", "title": "Mercosur", "text": "Mercosur\n\nMercosur (španělsky: Mercado Común del Sur, portugalsky: Mercado Comum do Sul) je sdružení volného obchodu, zakládající členské státy byly Argentina, Brazílie, Paraguay, Uruguay.\n\nDohoda vznikla 26. března 1991 na základě smlouvy z Asunciónu (Tratado de Asunción). Sídelním městem je od roku 1996 uruguayské hlavní město Montevideo. Celní unie mezi zúčastněnými státy byla dobudována v roce 1995. V roce 1997 doplnilo sdružení ustavující dokument o nutnost všech členů být demokraciemi. Byla přijata demokratická klauzule, která umožňuje přerušit ekonomickou kooperaci se státem, který demokracii nedodržuje.\n\n21. července 2006 byl potvrzen vstup Venezuely jako plnohodnotného člena do Mercosuru. Tento vstup byl podmíněn ratifikací v parlamentech ostatních zemí; posledním sborem, který jej do té doby neprojednal, byl paraguayský senát. Venezuela byla však 31. července 2012 slavnostně přijata za plnohodnotného člena. Stalo se tak poté, co bylo členství Paraguaye pozastaveno v souvislosti s obviněním a odvoláním paraguayského prezidenta Fernanda Luga v červnu 2012, které ostatní členové Mercosuru označili za převrat. Paraguay byla do Mercosuru plně znovuzačleněna 15. srpna 2013, kdy se v zemi ujal vlády prezident Horacio Cartes, následně i Paraguay ratifikovala začlenění Venezuely.\n\nPřidruženými státy organizace jsou Chile, Kolumbie, Ekvádor, Peru, Surinam a Guyana (stav srpen 2013). Bolívie se stala přistupujícím členem 7. prosince 2012. V červenci 2015 byl potvrzen vstup Bolívie jako plnohodnotného člena do Mercosuru, k tomuto datu však ještě nebyl vstup ratifikován parlamenty Brazílie, Bolívie a Paraguaye.\n\nZpočátku šedesátých let byly vztahy Evropského společenství (ES) se státy Latinské Ameriky včetně států současného Mercosur velice slabé, zaměřené především na rozvojovou pomoc. Obchodní i hospodářské vazby se staly intenzivnějšími v průběhu 70. a 80. let. V první polovině 90. let pak byly uzavřeny Dohody o spolupráci dle článků 113 a 225 Smlouvy o založení EHS s Argentinou (1990), Paraguayí (1992) Uruguayí (1994). S Brazílií uzavřela ES roku 1982 Rámcovou dohodu o spolupráci dle článků 133 a 308 Smlouvy o ES, která byla po deseti letech nahrazena druhou Rámcovou dohodou o spolupráci, která obsahovala demokratizační doložku, která říká, že „vztahy jsou založené na dodržování demokratických zásad a lidských práv, které naplňují domácí i zahraniční politiku Společenství a Brazílie a tvoří podstatnou součást této dohody.“\n\nPrvní smlouvou s Mercosur jako samotným subjektem je Meziregionální rámcová dohoda o spolupráci mezi ES a Mercosur, která byla sjednána v roce 1995 a vešla v platnost v roce 1999. Ta vnesla do spolupráce obou uskupení nově i aspekt politické spolupráce, nikoliv pouze obchodní či rozvojový. Tato dohoda je považována za základ budoucí zóny volného obchodu mezi Evropskou unií a Latinskou Amerikou. V roce 2000 pak začala vyjednávání o Asociační dohodě. Ta by měla zahrnovat hlubší politický dialog, kooperaci a obchod. Jednání však byla přerušena kvůli neshodám nad kapitolou obchodu a k jejich obnovení došlo až na summitu v Madridu v roce 2010. Mezitím pokračovaly debaty v oblastech vědy a technologií, infrastruktury a obnovitelných zdrojů, o nichž pojednává i Dohoda podepsaná v roce 2008 na summitu v Limě. \n\nStrategický rámec pro rozvoj vztahů ze strany EU představuje Latinskoamerický regionální program, který vymezoval alokaci prostředků pro období 2007–2013. V rámci tohoto programu bylo z rozpočtu EU vyčleněno celkem 50 milionů eur s cílem prohloubit a rozšířit spolupráci s Mercosur, redukovat chudobu a sociální nerovnosti v oblasti, podpořit regionální integraci a posílit vzájemné porozumění.\n\nOd vzniku Mercosur se nerozvíjí pouze dialog nad politickou spoluprací, ale taktéž obchodní vztahy mezi oběma celky. EU je největším obchodním partnerem Mercosuru. Vývoz EU do čtyř zemí Mercosur činil v roce 2016 41,5 miliardy EUR a obráceně vývoz Mercosuru do EU dosáhl v témže roce 40,6 miliardy eur. Významnou exportní položkou do EU jsou zemědělské, rostlinné a živočišné produkty, vývozy EU do Mercosur zahrnují strojní zařízení, dopravní prostředky, chemické látky či farmaceutické výrobky. Rychle rostoucí ekonomiky Latinské Ameriky představují stále atraktivnější trhy pro evropské firmy a podnikatele. \n\nHlavním tématem současné diskuze je jednoznačně zóna volného obchodu se skupinou států Mercosur. Jednání o FTA, která byla zahájena v roce 1999, byla v roce 2004 pozastavena pro nedostatečnost nabídky ze strany Mercosuru. V květnu 2010 byla jednání znovu obnovena, ale kvůli politické pozici Argentiny později znovu zastavena. Jednání byla znovu otevřena v roce 2015 a do finále by se mohla dostat na začátku září 2018. Co se týká snížení cel, mohla by to pro EU být zatím nejlukrativnější obchodní dohoda. Spornými body zůstávají nadále evropské dotace zemědělcům, kvóty na dovoz hovězího masa a ochranářská opatření členů Mercosur, především v automobilovém průmyslu.\n\n\n"}
{"id": "215186", "url": "https://cs.wikipedia.org/wiki?curid=215186", "title": "Systémové přístupy", "text": "Systémové přístupy\n\nSystémovým přístupem se myslí účelový způsob myšlení či řešení problémů (jednání), přičemž jsou zkoumané jevy a procesy chápány komplexně (celistvě) v jejich vnitřních a vnějších souvislostech. Metodickým cílem jeho aplikace v informačním managementu je především pochopit, vhodně formulovat a pomoci řešit zkoumaný problém, resp. jeho části, a to v kontextu organizace, vnějšího prostředí, popř. odpovídajících procesů. Jedním z klíčových pojmů systémového přístupu je pojem systém.\nSystémem rozumíme účelově definovanou množinu prvků a vazeb mezi nimi, jež vykazují jako celek určité vlastnosti resp. chování.\n\nJednou z důležitých vlastností systému je jeho struktura - jinak řečeno jak je systém složen z jednotlivých částí. Dalším významným pojmem je okolí systému. Okolí systému tvoří prvky a systémy, které nejsou součástí systému, ale mají na něj určité vazby. Vztah mezi systémem a jeho okolím je dán vstupy a výstupy. Pomocí vstupů působí okolí na systém a naopak pomocí výstupů ovlivňuje systém své okolí. Systém bez vazeb na okolí se nazývá uzavřeným systémem. Pro management jsou však důležitější systémy otevřené tj. systémy se vstupy a výstupy.\nSamotný systémový přístup zastřešuje více oborů mezi které patří např. operační výzkum, systémová analýza, systémové inženýrství, metodologie měkkých systémů, kybernetika. Pro formulaci principů obecné teorie systémů jsou typické interdisciplinární přístup, studium komplexity (složitosti) a vztahu celku a jeho částí (holismus).\n\nSamotný termín Systémový přístup se používá již odedávna. Používal se pro řízení armád a vlád po celá tisíciletí. Teprve však průmyslová revoluce v průběhu devatenáctého a dvacátého století se tento pojem spojuje s managementem, filosofií a vědou (Whitehead 1925, von Bertalanffy 1968) Koncem 40. let přišel biolog Ludwig von Bertalanffy s myšlenkou přemýšlet o živých organismech jako o obecných systémech. Poprvé byla tato myšlenka prezentována v díle General System Theory (Obecná systémová teorie). Postupně, se zvyšující se komplexitou průmyslových procesů se stala potřeba systémového přístupu nevyhnutelná. Systémový přístup přišel na svět ve chvíli, kdy vědci a filozofové identifikovali společná témata přístupu k tomu jak řídit a organizovat komplexní systémy. (University of Washington)\n\nPojem systémový přístup sjednocuje jak analytické, tak i syntetické metody, zahrnující holismus i redukcionismus. Von Bentalanffy si všiml, že všechny systémy z pohledu přírodovědy jsou uzavřené – tzn. že nereagují na podněty z vnějšího světa ani žádné podněty nevysílají. Když přírodovědci vytváří model sluneční soustavy, atomu nebo kyvadla, tak předpokládají (pro zjednodušení), že všechna hmota, všechny částice a síly ovlivňující tyto systémy jsou zahrnuty v daném modelu. To znamená, že ostatní časoprostor jednoduše ignorují. Tímto zjednodušením je možno vypočítat budoucí stavy s perfektní přesností díky tomu, že známe všechny nezbytné informace. (Heylighen, 2000) Avšak Bertalanffy jako přírodovědec věděl, že takový předpoklad není možné použít pro většinu reálných úkazů. Když odloučíme živý organismus od jeho přirozeného prostředí tak rychle zahyne kvůli nedostatku kyslíku, vody a potravy. Organismy jsou otevřené systémy: nemohou přežít bez nepřetržité látkové a energetické výměny se svým okolím. Charakteristickým rysem otevřených systémů je, že vzájemně působí a interagují s ostatními systémy ve svém okolí. Toto ovlivňování má 2 složky: vstupy, tzn. vše co vstupuje do systému z okolí a výstupy – vše co ze systému odchází. Abychom mohli mluvit o vnitřku a vnějšku systému, musíme být schopni rozlišit mezi systémem samotným a jeho okolím. Systém a okolí jsou obecně rozděleny ohraničením. Například pro živý systém je tímto ohraničením pokožka. Výstup systému je obecně buď přímým nebo nepřímým výsledkem určitých vstupů. To, co vychází, musí být nejdřív přijato. Přesto však výstup je obecně docela odlišný od vstupu: systém není jen pasivní trubicí, nýbrž aktivní prvkem, který svoje vstupy zpracovává. Například jídlo, pití a kyslík jako vstupy pro živý systém jsou transformovány a následně vyloučeny jako moč, exkrementy a oxid uhličitý. Tato transformace vstupů na výstupy systémem je obvykle nazývána transformační funkcí. Tímto jsme získali všechny základní složky systémů v chápání systémové teorie\n\nPokud se na okolí systému podíváme podrobněji tak zjistíme, že se skládá z dalších systémů vzájemně působících s jejich prostředím. Například okolí člověka tvoří opět lidé. Pokud budeme nyní uvažovat soubor takových systémů, které mezi sebou navzájem působí, můžeme takový soubor opět považovat za systém. Například skupina navzájem interagujících lidí může tvořit rodinu, firmu nebo město. Vzájemná interakce komponent systému spojuje tyto komponenty do jednoho celku. Pokud by spolu jednotlivé části navzájem neovlivňovaly (navzájem na sebe nepůsobily), pak by celek nebyl ničím jiným než jen sumou jednotlivých částí. Avšak právě díky vzájemného ovlivňování a působení je zde něco navíc. S ohledem na celek jsou jednotlivé části vnímány jako subsystémy. A s ohledem k částem je celek viděn jako supersystém. Pokud se na supersystém díváme jako na celek, nepotřebujeme si být vědomi všech jeho částí. Můžeme se opět jen podívat na všechny jeho vstupy a celkový výstup bez toho, abychom se zajímali o to, která část vstupů jde do kterého subsystému. Například pokud uvažujeme město, můžeme sledovat celkové množství paliva, které město \"zkonzumuje\" (vstup) a celkové znečištění (výstup) bez toho abychom věděli, kdo byl odpovědný za kterou část znečištění. Toto hledisko uvažuje systém jako černou skříňku – něco, co vstřebá (spotřebuje) vstupy a vyprodukuje výstupy bez toho abychom byli schopní vidět, co se děje mezi tím (opakem je systém, u kterého můžeme vidět vnitřní procesy – můžeme ho nazývat bílou skříňkou). Ačkoli nemusí být hledisko systému jako černé skříňky zcela postačující, v mnoha případech je tohle to nejlepší, co můžeme dostat. Například neznáme většinu procesů v našem těle. Lékaři mohou pozorovat, že pokud dají pacientovi určitý lék (vstup) bude pacient reagovat určitým způsobem (výstup) např. bude produkovat více moči. Každopádně ve většině případů mají jen malé povědomí o určitém/konkrétním mechanismu, který vede k tomuto efektu. Lék zřejmě spustí komplexní řetězec navzájem propojených reakcí zahrnujících různé orgány a části těla, nicméně jediné co může být zajištěno je konečný výsledek.\n\n"}
{"id": "215192", "url": "https://cs.wikipedia.org/wiki?curid=215192", "title": "Memorial Day", "text": "Memorial Day\n\nMemorial Day (česky Den obětí války) se slaví v USA poslední pondělí v květnu.\n\nObčané USA si připomínají členy ozbrojených sil, kteří zemřeli v boji. Tento den je současně oslavou konce nepřátelských akcí v americké občanské válce v roce 1865. Tento svátek se původně nazýval Den padlých a poprvé byl slaven v roce 1866 k uctění vojáků, kteří bojovali v americké občanské válce. Dnes se tímto svátkem uctívají všichni američtí vojáci, padlí v kterékoliv válce.\n"}
{"id": "215193", "url": "https://cs.wikipedia.org/wiki?curid=215193", "title": "Velká čtyřka", "text": "Velká čtyřka\n\nPojem Velká čtyřka (anglicky \"Big Four\") se užívá ve více významech:\n\n"}
{"id": "215197", "url": "https://cs.wikipedia.org/wiki?curid=215197", "title": "Deštný les", "text": "Deštný les\n\nDeštný les nebo deštný prales je označení pro listnaté lesy (prakticky jde vždy o stálezelené deštné lesy), ve kterých není období sucha a které rostou v tepelně příznivých podmínkách, konkrétně v tropickém (tropický deštný les), subtropickém (\"subtropický deštný les\") nebo částečně i mírném podnebném pásu (\"deštný les mírného pásu\").\n\n\nCharakteristické jsou porosty stromů, mechy a lišejníky a na zemi růst kapradin.\n\nTropický deštný les je velmi bohatý na druhy – obsahuje až přes 100 druhů stromů na hektar. V tropickém deštném lese žije nejméně 50 % všech druhů živočichů a zvířat Země, přičemž ani zdaleka ještě nejsou všechny známé a každý den v důsledku ničení těchto lesů mnohé druhy vymírají.\n\nTropické deštné pralesy se nachází převážně v rozvojových zemích. V roce 1990 pokrýval asi 7 milionů km² povrchu Země, přičemž stejné množství bylo zničeno v během uplynulých 30 let.\n\nMá ze všech ekosystémů největší biomasu.\n\nVelkým ekologickým problémem je prudké snižování plochy těchto lesů z ekonomických důvodů. Má to vliv na atmosférickou cirkulaci kyslíku, ohrožuje to téměř všechny světové živočišné a rostlinné druhy, způsobuje erozi půdy a podobně.\n\nV deštných lesích mají řeky vždy dost vody. Tečou tam nejvodnatější řeky na Zemi – Amazonka, Kongo. Mají kalnou vodu. Vytvářejí v ní zásoby vody, suroviny dnes ještě nedoceněné. Jen amazonský deštný prales produkuje okolo 40 % veškerého kyslíku, který vzniká na Zemi.\n\nRoste v patrech. Je velmi pestré a husté. Je tam největší počet rostlin a živočichů na Zemi, mnohé z nich člověk ještě neobjevil.\n\nŽijí zde kmeny, které neznají civilizaci, mnohé na úrovni doby kamenné. Pěstuje se palma kokosová, banánovník, kávovník, olivovník, cukrová třtina, rýže a apod. Zemědělství je však obtížné vzhledem k tomu, že neustálé srážky po čase vyplaví většinu živin z půdy, proto lze na půdě vzniklé žďářením pralesa pěstovat plodiny jen po několik let. Těží se mahagon.\n"}
{"id": "215203", "url": "https://cs.wikipedia.org/wiki?curid=215203", "title": "Řada", "text": "Řada\n\nŘada může znamenat:\n"}
{"id": "215205", "url": "https://cs.wikipedia.org/wiki?curid=215205", "title": "Kampeškové dřevo", "text": "Kampeškové dřevo\n\nKampeškové dřevo je barevné dřevo kreveně obecné (\"Haematoxylum campechianum\") z čeledi bobovitých, stromu pocházejícího z tropické Střední Ameriky. Dřevo je z vnějšku modročerné, uvnitř červenohnědé. Obsahuje až 12 % bazického barviva hematoxylinu. Extrakt z kampeškového dřeva se používá jako mořidlo. Hematoxylin má široké využití k barvení biologických preparátů.\n\nNázev je odvozen od názvu mexického státu Campeche.\n"}
{"id": "215213", "url": "https://cs.wikipedia.org/wiki?curid=215213", "title": "Brassaï", "text": "Brassaï\n\nBrassaï (vlastním jménem Gyula Halász) (* 9. září 1899 Braşov, maďarsky Brassó, Sedmihradsko, součást Rakousko-Uherska, dnešní Rumunsko – 8. července 1984 Beaulieu-sur-Mer, Alpes-Maritimes, Francie) byl fotograf, sochař, medailér, a spisovatel. Spolu s exilovými maďarskými fotografy László Moholy-Nagyem a André Kertészem byl významným evropským avantgardním fotografem.\n\nVe věku 3 let se s rodiči odstěhoval na rok do Paříže, kde jeho otec, profesor literatury, učil na Sorboně. Přestože byl velmi malý, utkvěly mu v paměti mnohé obrázky z té doby (cirkus Buffalo Bill, první automobily, divadla či vítání španělského krále Alfonse XIII).\n\nStudoval malbu a sochařství na Akademii výtvarných umění v Budapešti. V sedmnácti letech narukoval ke kavalérii bojující v první světové válce. V armádě se setkal s maďarskými intelektuály, např. hudebním skladatelem Bélou Bartókem. V roce 1920 Brassaï odešel do Berlína, kde pracoval jako novinář. Současně studoval na Akademii výtvarných umění v Berlíně-Charlottenburgu.\n\nV roce 1924 se odstěhoval do Paříže, kde zůstal po zbytek svého života. Francouzštinu se učil četbou knih Marcela Prousta. Stal se novinářem, žil v bohémské čtvrti Montparnasse a mezi jeho přátele patřili lidé jako Henry Miller, Léon-Paul Fargue či Jacques Prévert. Velký vliv na Brassaïe měl v té době jeho krajan žijící také v Paříži, maďarský fotograf André Kertész.\n\nBrassaïova práce a láska k Paříži a jejímu nočnímu životu jej přivedly k fotografii. Noční městská scenérie s pohledy do ulic za svitu lamp pro něj byly výzvou. Sám později napsal: „Až fotografie mi umožnila zcela pochopit pařížské noci, ulice a zahrady – i v dešti a v blátě.“\n\nPseudonym „Brassaï“ zvolil podle svého rodiště (maďarsky Brassó). Pod tímto jménem vydal v roce 1932 svou první publikaci s názvem „\"Paris de nuit\"“ (\"Noční Paříž\"). Kniha měla obrovský ohlas a Henry Miller ve své eseji Brassaïe nazval „okem Paříže“. K tématům z nočních ulic přibyly obrázky ze života současné pařížské „high society“ – prostředí „intelektuální“ scény, baletu, opery. Považuje se tak za průkopníka noční fotografie. Brassaï fotografoval mnohé velké umělce – své přátele, například malíře Salvadora Dalího, Pabla Picassa, Henri Matisse, Alberta Giacomettiho nebo spisovatele Jeana Geneta a Henriho Michauxe.\n\nV roce 1937 byl osloven uměleckým ředitelem Alexeyem Brodovivitchem a editorem francouzské mutace časopisu \"Harper’s Bazaar\", Carmelem Snowem, aby s magazínem spolupracoval jako fotograf. Brassaï nabídku přijal a ve spolupráci pak pokračoval 25 let. Není nepodstatné, že Brassaï získal absolutní volnost a svobodu při výběru fotografovaných „objektů“. Proslavené jsou především fotografie umělců z jejich ateliérů (Georges Braque, Bernard Buffet, Pierre Soulages nebo Pierre Bonnard). V roce 1939 Brassaï vytvořil sérii portrétů Pabla Picassa pro časopis \"Life\".\n\nBrassaï se stal uznávaným a váženým fotografem, což dokazovalo i množství samostatných výstav ve Spojených státech – v Rochesteru (\"George Eastman House\"), New Yorku (\"Museum of Modern Art\") a Chicagu (\"Art Institute of Chicago\").\n\nByl úspěšný i ve filmu a literatuře. V roce 1956 získal za svůj film „\"Tant qu’il y aura des betes\"“ ocenění „nejoriginálnější film“ na festivalu v Cannes. V roce 1978 získal od francouzského ministerstva kultury cenu „Grand Prix National de la Photographie“ v Paříži.\n\nByl autorem sedmnácti knih a nespočetných článků. Brassaïova novela \"Histoire de Marie\" (\"Mariin příběh\") byla vydána s předmluvou Henry Millera. Jeho \"Dopisy rodičům\" a \"Hovory s Picassem\" byly přeloženy do angličtiny a publikovány za podpory \"University of Chicago Press\".\n\nK příležitosti umělcových osmdesátých narozenin v roce 1979 byla zorganizována rozsáhlá retrospektivní výstava v New Yorku a v Londýně.\n\nBrassï zemřel 8. července 1984 ve věku 84 let ve svém domě na Francouzské Riviéře poblíž Nice. Je pohřben na hřbitově Montparnasse v Paříži.\n\nBrassaï byl oceňován již za svého života jako jeden z největších fotografů dvacátého století. Byl jedním z nejvýznamnějších fotografů „francouzské školy“. Na Paříž pohlížel jako na objekt – majestátní a vznešené místo neohraničených možností. Jeho fotografie poskytují citlivý, a přesto často extrémně dramatický „rozbor“ lidských životů v lesku pařížských ulic a nekonečně spletitých „uliček postranních“, a to jak doslova, tak obrazně.\n\nJeho díla jsou zastoupena v následujících veřejných sbírkách:\n\n\n\n\n\n"}
{"id": "215215", "url": "https://cs.wikipedia.org/wiki?curid=215215", "title": "Sousoší Olivetské hory (Olomouc)", "text": "Sousoší Olivetské hory (Olomouc)\n\nSousoší Olivetské hory v kostele svatého Mořice v Olomouci je jedna z nejvýznamnějších památek pozdně gotického sochařství v českých zemích. \n\nSousoší sestávající ze čtyř samostatných soch – sedících apoštolů Petra, Jana a Jakuba a modlícího se Krista – bylo vytvořeno pravděpodobně ve 30. letech 15. století z mladějovského pískovce. Jeho autorem je neznámý středoevropský či přímo pražský sochař, tvořící nejspíše pod vlivem porýnského nebo jihonizozemského umění. \n\nJednotlivé sochy byly původně polychromované, byly zhotoveny v pestrých barvách – červené, modré, zelené a bílé. Právě objev zbytků polychromie při restaurování v 90. letech 20. století umožnil stanovit dobu vzniku sousoší do doby o mnoho let dřívější, než se všeobecně soudilo.\n\nSousoší, které je považováno za vůbec první evropské sochařské ztvárnění Krista na Olivetské hoře, bylo nejspíše původně umístěno na dnes již neexistující hřbitovní zdi kolem kostela svatého Mořice. Pravděpodobně koncem 19. století bylo sousoší umístěno na kamenný podstavec u jižní zdi Svatomořického kostela. Dnes se originál nachází v kapli svatého Jana Křtitele ve Zdíkově paláci, který je součástí expozice Arcidiecézního muzea v Olomouci.\n\n\nNa Moravě jsou známa ještě alespoň dvě podobná gotická sousoší, Olivetská hora u kostela svatého Gotharda v Modřicích u Brna a Olivetská hora v kostele svatého Jakuba v Jihlavě.\n\nDalší gotické sousoší Olivetské hory vytvořené mezi lety 1488–1518 se nachází například v polském Krakově u kostela svaté Barbory. Na tomto sousoší vytvořeném některým ze spolupracovníků Veita Stosse se zachovala původní bohatá polychromie.\n\nNa našem území je negotické sousoší s výjevem hory Olivetské před kostelem svatého Jana Křtitele s kapucínským klášterem také ve Znojmě.\n\n"}
{"id": "215216", "url": "https://cs.wikipedia.org/wiki?curid=215216", "title": "Seznam místních názvů větrů", "text": "Seznam místních názvů větrů\n\nV různých místech světa se používají zvláštní názvy pro typické větry.\n\nFén (též föhn) je vítr vanoucí z jihu přes Alpy. Na návětrné (jižní) straně pohoří stoupá a ochlazuje se a tím dojde k vypadávání srážek. Na severní straně klesá a adiabaticky se otepluje s rostoucím tlakem. Protože gradient ochlazovaní stoupajícího vlhkého vzduchu je nižší než gradient oteplování klesajícího suchého vzduchu je teplota po překonání Alp výrazně vyšší než teplota ve stejné nadmořské výšce na jižní straně pohoří.\n\nPravidelný sezónní vítr přinášející v létě mohutné srážky především do oblasti jižní a jihovýchodní Asie a sněhové v zimě. Existuje tedy letní monzun a zimní monzun. \n\nLetní monzun spočívá v nerovnoměrném zahřívání pevniny a oceánu. V létě teplo z pevniny stoupá vzhůru, protože se pevnina zahřívá rychleji než oceán, vzniká tlaková níže. Vlhký vzduch z oceánu je následně přitahován, zaráží se o vysoká pohoří těchto oblastí a stoupá po nich vzhůru. V horách se ochlazuje a principiálně vznikají bouřlivé srážky nad těmito oblastmi (Čerapundží).\n\nZimní monzun je závislý na nerovnoměrném ochlazování, tedy suchý vzduch z pevniny je přitahován k oceánu, přičemž vzniká tlaková výše (nízký tlak se mění na vysoký). Z moří se nasává vlhkost a prouděním nakonec dochází ke sněhovým srážkám – nejvíce na japonských ostrovech (Hokkaidó).\n\nVelmi rychle stoupající větrný proud, vznikající při nerovnoměrném rozložení teploty a tlaku vzduchu při zemském povrchu. V Česku v posledních letech se tento jev vyskytuje poměrně častěji než v minulých desetiletí, mnohem častější je v Severní Americe nebo některých státech JV Asie. Rychlost tornáda může přesáhnout 200 km/h.\n\nPadavý studený vítr, který se vyskytuje v Jižní Francii, místní název pro bóru.\n\nJedná se o pobřežní vánek, který vane mezi mořem a pobřežím v létě jako důsledek nestejnoměrného zahřívání vody a souše, měnícími směr tlakového gradientu. Mořský vánek – odpoledne vane chladnější vzduch z moře na pevninu. Pevninský vánek – vane v noci z pevniny na moře. \n\nBóra je studený, kontinentální vítr, který vzniká nad pevninou u moří, která jsou blízko pohoří, způsobuje prudký pokles teploty, vlnobití. Častý výskyt v těchto oblastech: pobřeží Jadranu, oblast Novorosijska, Nová Země, Bajkal, údolí Rhony – místní název mistrál.\n"}
{"id": "215217", "url": "https://cs.wikipedia.org/wiki?curid=215217", "title": "Komora auditorů České republiky", "text": "Komora auditorů České republiky\n\nKomora auditorů České republiky (KAČR) je samosprávnou profesní organizací se sídlem v Praze zřízenou zákonem č. 254/2000 Sb. (zákon o auditorech) za účelem správy auditorské profese na území České republiky.\n\nKomora auditorů ČR plní zejména tyto funkce: \n\n"}
{"id": "215218", "url": "https://cs.wikipedia.org/wiki?curid=215218", "title": "Rada kraje", "text": "Rada kraje\n\nRada kraje je jedním z orgánů kraje (vedle zastupitelstva kraje, krajského úřadu, hejtmana kraje a zvláštního orgánu kraje) jakožto vyššího územněsamosprávního celku České republiky.\n\nRada kraje je výkonným orgánem kraje v oblasti samostatné působnosti. Při výkonu své působnosti odpovídá rada zastupitelstvu. Jinak též může rozhodovat ve věcech přenesené působnosti, a to stanoví-li tak zákon.\n\nRada kraje je v podstatě krajská vláda. Schází se podle potřeby, obvykle v týdenních cyklech. Jednotliví radní mají přiděleny obory působnosti (resorty), např. radní pro majetkové záležitosti kraje, radní pro grantovou politiku apod. Na tyto radní může hejtman přenést právo zastupovat kraj, jde-li o jim svěřenou oblast (resort); to se nejtypičtěji projevuje tak, že tito radní jménem kraje podepisují na svěřeném úseku smlouvy.\n\nDůležité je, že na rozdíl od zasedání zastupitelstva kraje nejsou schůze rady kraje veřejné. O průběhu schůze rady se však pořizuje zápis, v němž se vždy uvede počet přítomných členů rady, schválený program schůze rady, průběh a výsledek hlasování a přijatá usnesení. Každý občan kraje starší osmnácti let má právo do usnesení rady nahlížet a pořizovat si z nich výpisy, nebrání-li tomu jiné zákony.\n\nRadu kraje tvoří hejtman, náměstek hejtmana (náměstci hejtmana) a další členové rady. Počet členů rady kraje se ze zákona liší podle velikosti krajů:\n\nMimo svou nejčastější působnost (viz níže) rada kraje připravuje návrhy a podklady pro jednání zastupitelstva kraje a zabezpečuje plnění jím přijatých usnesení. V praxi tedy zpravidla všechny materiály, o nichž má jednat zastupitelstvo kraje, nejdříve na své schůzi projedná rada kraje.\n\nTak jako je formalizován legislativní proces na úrovni vlády a parlamentu v podobě legislativních pravidel vlády, určitou obdobu lze nalézt i na krajské úrovni.\n\nRozlišuje se \"zpracovatel\" podkladu pro jednání rady (zpravidla vedoucí odboru nebo pověřený referent odboru krajského úřadu) a jeho \"předkladatel\" (zpravidla radní, předseda komise, ředitel nebo vedoucí odboru krajského úřadu). Podklady pro jednání se člení na část navrhující text usnesení a na část tento návrh odůvodňující (problém a jeho možná řešení); pravidelně bývají součástí podkladu i přílohy. Aby se dalo sledovat, zda a jak je usnesení plněno, bývá usnesením vyslovena i konkrétní odpovědnost za jeho plnění a termín pro jeho plnění.\n\nV přenesené působnosti rozhoduje rada kraje spíše výjimečně, např. když nařízením rady kraje vydává požární poplachový plán kraje. Těžištěm její činnosti tak nejsou státněprávní, nýbrž samosprávní otázky:\n\n\n"}
{"id": "215224", "url": "https://cs.wikipedia.org/wiki?curid=215224", "title": "Asistent auditora", "text": "Asistent auditora\n\nAsistent auditora je fyzická osoba zapsaná do seznamu asistentů auditorů vedeném Komorou auditorů České republiky, která splňuje podmínky stanovené zákonem o auditorech.\n\nKomora zapíše na žádost do seznamu asistentů auditora fyzickou osobu, která\n"}
{"id": "215230", "url": "https://cs.wikipedia.org/wiki?curid=215230", "title": "Garanční systém finančního trhu", "text": "Garanční systém finančního trhu\n\nGaranční systém finančního trhu (GSFT) je zákonem zřízená instituce pro zajištění, správu a použití finančních prostředků určených pro zabezpečení a udržení stability finančního trhu v České republice. Garanční systém finančního trhu spravuje Fond pojištění vkladů a Fond pro řešení krize. V případě, že některá z bank, stavebních spořitelen nebo družstevních záložen zkrachuje, zajistí Garanční systém výplatu náhrad za vklady jejich klientům. Tuto funkci do konce roku 2015 vykonával Fond pojištění vkladů, který se od roku 2016 stal součástí Garančního systému.\n\nGaranční systém finančního trhu je zvláštní osobou veřejného práva, která byla pod původním názvem \"Fond pojištění vkladů\" zřízena zákonem č. 156/1994 Sb., novelizujícím zákon č. 21/1992 Sb., o bankách, v tehdy platném znění. Zákonem č. 374/2015 Sb., o ozdravných postupech a řešení krize na finančním trhu, došlo od 1. ledna 2016 ke změně stávajícího Fondu pojištění vkladů na Garanční systém finančního trhu.  Fond pojištění vkladů se k tomuto datu stal účetní jednotkou Garančního systému stejně jako nově vzniklý Fond pro řešení krize. \n\nVznik Garančního systému finančního trhu znamená zavedení komplexnějšího systému ochrany vkladatelů a podpory stability na finančním trhu. Změny v nastavení zabezpečení finančního trhu vycházejí z plánu zemí Evropské unie. Cílem je zajistit stabilní a silnou záchrannou finanční síť, která minimalizuje případné problémy finančních trhů jednotlivých zemí i celé Evropské unie.\n\nGaranční systém finančního trhu je spolu s Českou národní bankou, která dohlíží nad finančním zdravím a kapitálovou přiměřeností jednotlivých subjektů na bankovním trhu, a Ministerstvem financí součástí záchranné finanční sítě. Občané ani firmy se tak v České republice nemusejí obávat, že by přišli o všechny své úspory v okamžiku, kdy by se některá z vyjmenovaných finančních institucí dostala do potíží.\n\nDo Fondu pojištění vkladů, který Garanční systém spravuje, ze zákona povinně přispívají všechny banky, stavební spořitelny a družstevní záložny se sídlem v České republice a pobočky bank z jiných než členských zemí EU. V případě, kdy Česká národní banka oznámí, že některá z bank, stavebních spořitelen či družstevních záložen není schopna dostát svým závazkům, vyplatí Garanční systém finančního trhu z Fondu pojištění vkladů všem fyzickým a právnickým osobám 100 % jejich vkladů, a to včetně úroků, až do výše 100 000 eur, přičemž novou legislativou je umožněno ve výjimečných případech získat náhradu za vklad přesahující tento limit (náhrada za dočasně vysoké zůstatky se vztahuje na vklady plynoucí z příjmů ve specifických životních situacích, např. z prodeje soukromého nemovitého majetku sloužícího k bydlení, rozvodového vyrovnání, inkasa pojistného plnění pro případ úrazu, nemoci, invalidity nebo smrti, dědictví, výplaty jednorázové důchodové dávky, odstupného při propuštění ze zaměstnání, náhrady újmy způsobené trestným činem aj.). Základní výplata náhrad musí být zahájena do 7 pracovních dní od vydání oznámení České národní banky o neschopnosti finanční instituce dostát svým závazkům.\n\nZa dobu své existence Fond pojištění vkladů (a následně Garanční systém finančního trhu) vyplácel náhrady vkladů ve dvaceti dvou případech, při kterých poskytl v podobě osmnácti řádných a čtyř dodatečných výplat náhrady vkladatelům třinácti bank a pěti družstevních záložen v celkové výši zhruba 45,37 miliard korun (k 1. 8. 2017).\n\nVznik Fondu pro řešení krize přinesl od 1. ledna 2016 možnost řešení problémových situací finančních institucí i jinými nástroji než jen prostřednictvím výplaty náhrad pohledávek z vkladů. Účelem existence tohoto Fondu je mít k dispozici finanční prostředky, které mohou být použity v případě ohrožení stability některé z finančních institucí tak, aby nebylo nutné ukončit její existenci a zahajovat výplatu náhrad pohledávek z vkladů jejím klientům. O použití těchto prostředků rozhoduje Česká národní banka jakožto orgán příslušný pro řešení krize. Toto opatření lze uplatnit pouze za podmínek, že instituce selhává nebo lze její selhání důvodně přepokládat, neexistují jiná opatření dohledu nebo soukromého sektoru, která by selhání instituce v krátkém čase odvrátila, a řešení krize je ve veřejném zájmu. Cílem je posílit stabilitu finančního sektoru, minimalizovat náklady a škody, a pokud možno eliminovat použití veřejných prostředků.\n\nDo Fondu pro řešení krize přispívají nejen finanční instituce již zapojené do systému pojištění vkladů (banky, pobočky bank z jiných než členských států, družstevní záložny a stavební spořitelny), ale i někteří obchodníci s cennými papíry. V případě obtíží některé z nich pak mohou být získané prostředky použity například na poskytnutí záruky, úvěru či dodatečného kapitálu, což v důsledku může vyřešit jejich problematickou finanční situaci a předejít jejich krachu.\n\nNejvyšším orgánem Garančního systému je správní rada, statutárním orgánem je výkonná rada.\n\nČleny správní rady jmenuje ministr financí České republiky. Správní rada je pětičlenná a je složena ze dvou zaměstnanců České národní banky, dvou zaměstnanců Ministerstva financí České republiky a jednoho člena jmenovaného na návrh České bankovní asociace. Její členové jsou jmenováni na pětileté období. Pro zajištění kontinuity byl při prvním jmenování jeden člen jmenován na 3 roky, dva členové na 4 roky a dva členové na 5 let. Správní rada jmenuje tříčlennou výkonnou radu Garančního systému a dohlíží na její činnost. Způsob přijímání rozhodnutí a další podrobnosti o jednání správní rady stanoví statut Garančního systému. Mezi další úkoly správní rady patří například schvalování rozpočtu Garančního systému, ročního a dlouhodobého plánu činnosti, výroční zprávy, významných veřejných zakázek nebo stanovení způsobu odměňování výkonné rady.\n\nČlenové správní rady:\n\n\nVýkonná rada je statutárním orgánem Garančního systému finančního trhu, který zabezpečuje činnost Garančního systému a vykonává rozhodnutí správní rady. Výkonná rada má tři členy, kteří jsou jmenováni správní radou Garančního systému a jsou zaměstnanci Garančního systému. Způsob přijímání rozhodnutí a další podrobnosti o jednání výkonné rady stanoví statut Garančního systému.\n\nČlenové výkonné rady:\n\n\nSvou činnost začal Fond pojištění vkladů fakticky vykonávat od 1. ledna 1995. Původně byly podle zákona č. 156/1994 Sb. pojištěny pouze bankovní vklady fyzických osob vedených v českých korunách na jméno, příjmení, adresu a datum narození vkladatele, a to ve výši 80 % hodnoty pojištěných vkladů, nejvýše však do limitu 100 000 Kč pro jednoho vkladatele u jedné banky. Roční příspěvek banky byl stanoven na 0,5 % z celkového objemu pojištěných vkladů fyzických osob ke dni 31. prosince běžného roku.\n\nPodle zákona č. 83/1995 Sb., s účinností od 1. července 1995, jsou pojištěny i stavební spořitelny, resp. vklady fyzických osob vedených v českých korunách na jméno, příjmení, adresu a datum narození vkladatele, ve stejné výši a se stejným limitem jako u bank. Roční příspěvek stavebních spořitelen do Fondu byl stanoven na 0,1 % ze čtvrtletního průměrného objemu pojištěných vkladů v běžném roce.\n\nPodle zákona č. 16/1998 Sb., s účinností od 6. února 1998, byl zvýšen maximální limit pro výplatu náhrad vkladatelů bank a stavebních spořitelen na 300 000 Kč pro jednoho vkladatele u jedné banky.\n\nNovelou zákona o bankách, č. 165/1998 Sb., s účinností od 1. září 1998, jsou navíc pojištěny vklady fyzických osob vedené na identifikační číslo fyzické osoby – podnikatele a pojištění je rozšířeno i na vklady právnických osob vedených v českých korunách na jméno nebo název právnické osoby, její sídlo a identifikační číslo. Náhrady se poskytují vkladatelům ve výši 90 % hodnoty pojištěných vkladů, maximálně však do limitu 400 000 Kč pro jednoho vkladatele u jedné banky.\n\nPodle další novely zákona o bankách, č. 319/2001 Sb., s účinností od 7. září 2001, jsou navíc pojištěny i devizové vklady. Náhrady se poskytují vkladatelům ve výši 90 % hodnoty pojištěných korunových i devizových vkladů, maximálně však do limitu 25 000 euro pro jednoho vkladatele u jedné banky.\n\nFinanční krize a panika na trzích si v závěru roku 2008 vynutila další novelu zákona, která odstranila 10% spoluúčast klientů pojištěných bank, družstevních záložen a stavebních spořitelen. A navýšila maximální částku pojištění vkladů na 50 000 eur.\n\nDalší novela zákona o bankách č. 148/2009 Sb. přinesla od 31. prosince 2010 zdvojnásobení limitů pojistného krytí a zkrácení lhůty pro zahájení výplat klientů zkrachovalých bank. Podle této zákonné normy jsou nyní vklady klientů tuzemských bankovních institucí pojištěny v celé své výši až do částky odpovídající ekvivalentu 100 000 eur pro jednoho vkladatele a jednu banku. Přičemž s výplatou náhrad vkladů za zkrachovalou banku bylo podle této právní úpravy nutné začít nejpozději 20 pracovních dnů ode dne, kdy Česká národní banka označí banku, stavební spořitelnu nebo družstevní záložnu za insolventní.\n\nNa základě novely zákona o bankách došlo také k úpravě výše a způsobu plateb pravidelných příspěvků pojištěných institucí. Banky a družstevní záložny od 1. července 2010 do fondu přispívaly ve čtvrtletních intervalech částkou odpovídající 0,04 % průměrného objemu pojištěných vkladů za uplynulé čtvrtletí. Stavební spořitelny z průměrné výše spravovaných vkladů odváděly příspěvky ve výši 0,02 %.\n\nPoslední novelou zákona o bankách č. 375/2015 Sb., došlo od 1. ledna 2016 ke změně stávajícího Fondu pojištění vkladů na Garanční systém finančního trhu, zavedení pojištění dočasně vysokých zůstatků, zavedení příspěvků hrazených do Fondu pojištění vkladů na rizikové bázi, změně frekvence odvodu příspěvků do Fondu pojištění vkladů (hradí se jednou ročně do 30. června). Současně tento zákon umožnil zřízení Fondu pro řešení krize, jehož správou byl Garanční systém finančního trhu pověřen.\n\nOd června 2016 byla zkrácena lhůta pro výplatu náhrady za pojištěné vklady z dvaceti na sedm pracovních dní.\n\n\n"}
{"id": "215233", "url": "https://cs.wikipedia.org/wiki?curid=215233", "title": "Ahti", "text": "Ahti\n\nAhti nebo Ahto je ve finské mytologii bůh moře (někdy též veškerých vod) a rybaření. Je vládcem vodního živočišstva a vlastníkem všem pokladů ležících na mořském dně. Bývá vyobrazen většinou s vousy z mechu či mořských řas. Jeho manželkou je Vellamo. Spolu s ní bydlí v podmořské říši Ahtole.\n\nJe třeba rozlišovat mezi Ahtim a Ahtim Lemminkäinenem, což jsou dvě různé bytosti.\n"}
{"id": "215235", "url": "https://cs.wikipedia.org/wiki?curid=215235", "title": "Vellamo", "text": "Vellamo\n\nVellamo je ve finské mytologii manželka boha moře Ahtiho, s nímž bydlí v paláci v podmořské říši Ahtole.\nVellamo je též název finského výrobce minerálních vod sídlícího ve městě Viikinäinen.\n"}
{"id": "215236", "url": "https://cs.wikipedia.org/wiki?curid=215236", "title": "Seznam starostů Lipska", "text": "Seznam starostů Lipska\n\nToto je seznam starostů Lipska od roku 1778 po současnost. Od roku 1877 se oficiálně nazývají \"Oberbürgermeister\", dříve \"Bürgermeister\".\n\n"}
{"id": "215244", "url": "https://cs.wikipedia.org/wiki?curid=215244", "title": "Hypoteční zástavní list", "text": "Hypoteční zástavní list\n\nHypoteční zástavní list je dluhopisový cenný papír, který může být podle zákona o dluhopisech emitován jedině bankou. Krytý je pohledávkami z hypotečních úvěrů. \n\nHypoteční zástavní listy usnadňují bankám financování hypotečních úvěrů. Pohledávky za hypoteční úvěry však mohou krýt hypoteční zástavní listy pouze do 70 % zástavní hodnoty zastavených nemovitostí těchto úvěrů. 10 % z hodnoty hypotečních zástavních listů pak banka může krýt z jiných předem určených likvidních zdrojů (např. hotovost, vklady u centrální banky či státními dluhopisy). Banky musí důkladně evidovat hypoteční zástavní listy a jejich krytí. Česká národní banka dohlíží na dodržování podmínek evidence.\n"}
{"id": "215247", "url": "https://cs.wikipedia.org/wiki?curid=215247", "title": "Kamil Běhounek", "text": "Kamil Běhounek\n\nKamil Běhounek (29. března 1916 Blatná – 19. prosince 1983 Bonn) byl český swingový akordeonista a skladatel.\n\nDětství prožil ve Slaném u Prahy. Během studia na právnické fakultě (1935) se seznámil s Janem Šímou a zapojil se do vznikajícího orchestru Gramoklubu. S tímto orchestrem nahrál několik snímků. V dalších letech skládal vlastní písně a aranžoval pro Melody Boys R. A. Dvorského a orchestr Harryho Ostena. V roce 1939 se stal členem Blue Music Karla Slavíka.\n\nPo emigraci Karla Slavíka (1939) se stal členem orchestru Karla Vlacha a současně spolupracoval s Melody Boys.\n\nKoncem roku založil vlastní septet. S tímto souborem po 2. světové válce účinkoval pro americké vojáky v důstojnických klubech v západním Německu, v americké okupační zoně. (v jeho septetu hrál na trubku pozdější známý elektrofonický kytarista druhé poloviny 50. let, Miroslav Kefurt). V únoru 1948 pobýval v západoněmecké okupační zóně a do komunistického Československa se již nevrátil.\n\nV roce 1986 vydal Josef Škvorecký jeho autobiografickou knihu \"Má láska je jazz\".\n\n\n\n"}
{"id": "215249", "url": "https://cs.wikipedia.org/wiki?curid=215249", "title": "Jay Chandrasekhar", "text": "Jay Chandrasekhar\n\nJayanth Jambulingam Chandrasekhar (* 9. dubna 1968 in Chicagu, Illinois) je herec, komik, spisovatel a filmový režisér. Je členem komického týmu Broken Lizard. Nejznámější je jako režisér filmu Mistři hazardu a jako hrdina filmů Superpoldové, Klub hrůzy a Beerfest. Účinkoval také jako taxikář ve skeči „Terror Taxi“ z filmu \"Jackass 2\".\n\nNavštěvoval střední školu Lake Forest Academy. Promoval na Colgate University, kde byl člen komediální herecké společnosti Charred Goosebeak a společenství Beta Theta Pi.\n\n\n\n\n"}
{"id": "215250", "url": "https://cs.wikipedia.org/wiki?curid=215250", "title": "Tatra 402", "text": "Tatra 402\n\nTatra 402 je označení pro nerealizovaný projekt dvoučlánkového (kloubového) trolejbusu, který měl být odvozen ze standardního trolejbusu Tatra 401.\n\nVůz Tatra 402 měl vycházet z trolejbusu T 401, mnoho mechanických částí tak mělo být shodných, což mělo usnadnit údržbu a nákup náhradních dílů. Mělo se jednat o dvoučlánkový čtyřnápravový trolejbus, jehož části měly být spojeny kloubem a přechodovým měchem. Tři nápravy (zadní dvě měly být hnací) měly být v přední části vozu, poslední čtvrtá měla být umístěna v návěsu. Do trolejbusu se mohlo vstoupit trojími skládacími dveřmi. První měly být trojkřídlé, druhé a třetí čtyřkřídlé. V návěsu měly být pouze poslední dveře. Sedačky v interiéru mohly být umístěny ve dvou variantách: podélné nebo příčné.\n\nTrolejbus T 402 měly pohánět čtyři sériové motory s cizí ventilací.\n"}
{"id": "215263", "url": "https://cs.wikipedia.org/wiki?curid=215263", "title": "Tatra 403", "text": "Tatra 403\n\nTatra 403 je označení pro nerealizovaný projekt menšího dvounápravového trolejbusu, který byl odvozen z vozu Tatra 401.\n\nVůz Tatra 403 měl být jedním z typů nové unifikované řady trolejbusů Tatra, jejíž základem měl být standardní trolejbus T 401. T 403 měl být určen spíše pro menší města. Mělo se jednat o dvounápravový trolejbus se zadní hnací nápravou a samonosnou karoserií. Mechanicky i elektricky měl vycházet ze základního typu T 401, což mělo usnadňovat údržbu a nákup náhradních dílů. Sedačky ve voze měly být uspořádány pouze příčně. Nástup a výstup cestujících měly zajišťovat dvoje trojkřídlé skládací dveře.\n\nTrolejbus T 403 měly pohánět dva sériové trakční motory s cizí ventilací.\n"}
{"id": "215272", "url": "https://cs.wikipedia.org/wiki?curid=215272", "title": "Mykény", "text": "Mykény\n\nMykény (řec. Μυκῆναι) jsou archeologická lokalita v Řecku, zhruba 90 km jihozápadně od Athén na severovýchodě Peloponésu. Mykény byly ve 2. tisíciletí př. n. l. jedním z hlavních center řecké civilizace a vojenskou pevností, která dominovala velké části jižního Řecka. Období od 16. do 12. století př. n. l. je proto nazýváno obdobím mykénské kultury. Město Mykény bylo centrem první řecké civilizace, která vznikla po mínojské kultuře na Krétě. První archeologické výzkumy začaly v roce 1841 a s přestávkami probíhají dodnes (2010). V Mykénách působil také proslulý amatérský archeolog Heinrich Schliemann.\n\nMykéňané (známí také jako Achájci) přišli do Řecka z Balkánu kolem roku 2000 př. n. l. Mykénskou civilizaci tvořily nejprve vesnice na svazích hor, které obývali lidé hovořící starou formou řečtiny. Kolem roku 1650 př. n. l. přerostly mnohé vesnice v opevněná města s bohatými paláci a s luxusním zbožím, které konkurovalo zboží velmi zručných krétských řemeslníků. Mykénskou civilizaci tvořilo asi 20 městských států. V době svého největšího rozkvětu ovládali Mykéňané celý jih Řecka. Na severu sahalo jejich území až do Boiótie a Thessalie, na západě potom až k Iónským ostrovům.\n\nPodle řeckého bájesloví založil Mykény Perseus a později zde sídlili králové krvavého rodu Pelopovců. Nejznámějším Pelopovcem je král Agamemnon, který byl vrchním velitelem řeckých vojsk v Trojské válce.\n\nMykénská pevnost zaujímala  dominantní strategické postavení na vrcholku kopce, neboť z ní mohlo město ovládat přilehlou nížinu i horské průsmyky až ke Korintu. Mohutné zdivo z nepravidelných vápencových kvádrů o síle až pěti metrů se proslavilo jako „kyklopské\", neboť pozdější generace měly za to, že je mohli postavit pouze jednoocí mytičtí obři zvaní Kyklopové. Hlavní vstup do města tvoří Lví brána, která vznikla kolem roku 1260 př. n. l. Nad mohutným portálovým překladem stojí proti sobě dva kamenní lvi. Od brány vede cesta ke královskému paláci. Jeho dva trakty jsou spojeny chodbami, jež sloužily jako zásobárny. Malované podlahy a bohaté fresky na stěnách se podobají těm, které nalezneme v palácích na Krétě. Kolem paláce stojí domy méně významných občanů včetně tříposchoďového domu zvaného Sloupový.\n\nHrad sám byl různým způsobem přestavován, časem byl do něho zahrnut mladší šachtový okruh a vybudovány mohutné hradby i s proslulou Lví bránou. Dnes máme celou stavbu zachovanou v podobě, kterou dostala kolem poloviny 13. století př. n. l. Pouze na severovýchodě byl po roce 1230 př. n. l. přistavěn z obranných důvodů malý výběžek. A to poté, co byl hrad obležen a zničeny palácové dílny a skladiště v podhradí. Hrad sám podlehl definitivní zkáze kolem roku 1125 př. n. l. K bývalé slávě se už Mykény nikdy nevzpamatovaly, i když zde později vznikala malá sídliště a ve 3. století př. n. l. dokonce malý chrám.\n\nZ Mykén jsou známé také obytné domy a dílny, které vytvářely město. Najdeme zde charakteristické kopulové hroby, náhrobní desky a oltáře. Malířské umění se projevuje ornamenty a stylizacemi, obrazy zvířat i lidí na stěnách i vázách. Obě místa – hrad i město – jsou bohatá na naleziště skvostných pokladů nesmírné umělecké a hmotné ceny doby mykénské. Dnes se těmto památkám můžeme obdivovat ve vstupní síni athénského Národního archeologického muzea.\n\nNejvětším zdrojem poznání vedle vykopávek samotných budov se staly šachtové hroby, které objevil Schliemann. Jsou to pohřebiště vytesaná ve skalách mající tvar pravoúhlých studní o značné hloubce. Kromě toho objevil tento muž a jeho následovníci velké množství zasypaných staveb zarážející velikosti. Už antický autor Pausaniás pokládal tyto stavby nikoli za dílo lidí, ale za opuštěné stavby jednookých obrů Kyklopů. Nelze se mu divit, vždyť stavby se skládaly z mnoha kamenných bloků o velikosti 3 x 1 m.\n\nSchliemann v Mykénách objevil první ze šachtových hrobů na místě, které je dnes známo jako \"okruh hrobů A\". Při vykopávkách bylo objeveno devatenáct koster obklopených zlatými šperky, zlatem a stříbrem vykládanými zbraněmi, zlatým brněním i zlatými a stříbrnými poháry. Bohatství těchto hrobek ukazuje, že se jednalo o královskou rodinu nebo aristokracii. Král měl až 400 bronzířů a stovky otroků. A zámožní Mykéňané si velmi vážili zlata, které dováželi z Egypta.\n\nNejvětší nález však na Schliemanna čekal v hrobce číslo pět – nádherná zlatá maska. Označil ji za posmrtnou masku Agamemnona. Podle Homéra byl Agamemnon králem Achaie (dnešních Mykén) a vůdcem řeckých vojsk při tažení na Tróju.\n\nPoblíž citadely mimo hradu je okruh B – řada hrobů, které pocházejí z pozdější doby než hroby šachtové okruhu A. Každý hrob tvoří až třicet pět kruhových řad obrovských kamenů. Řady se k vrcholu postupně zužují a připomínají tradiční lidové úly. Mykéňané je stavěli obvykle na svahu asi po 200 let, od roku 1400 do roku 1200 př. n. l. Přicházelo se do nich dlouhou chodbou, zakončenou mohutnými dveřmi. Po každém pohřbu byly dveře zazděny a chodba zasypána hlínou.\n\nNejhonosnějšími hrobkami v Mykénách je takzvaná Atreova pokladnice (Atreus byl Agamemnonovým otcem) a hrobka Klytaimnéstry. Átreova pokladnice měla téměř 6 m vysoký vchod, otvírající se do komnaty vysoké 13 m a široké 14 m. Kdysi byla obložena bronzovými deskami. V obou hrobkách bývaly pravděpodobně stejně bohaté poklady jako v hrobech šachtových, avšak po mnoho staletí do nich pronikali vykrádači hrobů, takže z Atreovy pokladnice dnes zbývá jen hrubá stavba. \n\nMykénsko-argonský region je jedním z nejdéle osídlených v Řecku. První nálezy pocházejí z neolitu z doby kolem roku 3000 př. n. l. Řekové nebyli původní obyvatelé Řecka. Přišli sem kolem roku 2000 př. n. l. ze severu, postupně splynuli s původním obyvatelstvem (kmeny Achájů).\n\nMykénskou společnost tvořili hlavně lovci a válečníci. Nedostatek surovin je nutil k dálkovým obchodům. Vyváželi především umělecké výrobky a olivový olej. Dováželi kovy. Paláce byly správními středisky. Opevnění bylo vybudováno z velkých mohutných kamenných kvádrů “kyklopských“ podle bájného obra s jedním okem.\n\nRozmach mykénské kultury souvisí s městem a hradem Mykény. V té době zde žil jeden z hlavních řeckých kmenů Achajové. Mykénská kultura je pokračováním egejsko-krétské kultury na půdě vlastního Řecka. Vyvrcholení mykénské kultury se klade do doby mezi r. 1400 až 1200 př. n. l. Historickou osobou z té doby je Agamemnon, vrchní velitel spojených vojsk řeckých knížat v trojské válce.\n\nKolem roku 1550 př. n. l. Mykény dobyly Krétu a začaly zakládat kolonie okolo Egejského moře a na ostrovech Rhodos a Kypr. Obchodovali v celém Středomoří, především s Féničany, Egyptem.\n\nÚpadek mykénské kultury a posléze i její zánik začíná kolem roku 1200 př. n. l., kdy Mykény podlehly kočovným nájezdníkům, tzv. mořským národům a dalším řeckým kmenům Dórů.\n\nNaleziště v Mykénách bylo díky své jedinečnosti v roce 1999 zařazeno na Seznam světového kulturního dědictví UNESCO.\nDo rozsáhlého areálu archeologických vykopávek se vstupuje z parkoviště pod hradem. Podél staršího hrobového okruhu vpravo se stoupá ke Lví bráně vysoké přes 3 metry. Nahoře na bráně na vápencové desce se nachází reliéf dvou lvic vztyčených na zadních nohách. Další hrobový okruh se 6 šachtovými hroby o hloubce téměř 10 m je napravo za branou. Cesta stoupá po kamenné rampě a zbytcích velkolepého schodiště, které vedlo do vladařova paláce na akropoli. Zde je nádvoří s trůním sálem na západní straně a s vlastním obytným palácem zdobeným vstupním sloupořadím. Na východě je hlavní síň – megaron. Nedaleko jsou i zbytky Athénina chrámu ze 3. století př. n. l. Zajímavý je též dodatečně přistavěný výběžek opevnění z konce 13. století př. n. l., který chrání podzemní pramen. Ten tryská přímo ze skály a lze k němu sestoupit po 90 schodech. Z výběžku opevnění se lze dostat některou z bran až na vrchol hory s. Eliáše (Ajios Ilias), odkud je rozsáhlý pohled nejen na Mykény, ale na celou argolskou kotlinu až k arkadským horám uvnitř Peloponésu.\n\nMimo areál hradu leží ještě 9 kupolových hrobů (tholů), polorozbořená hrobka Aigisthova z první poloviny 15. století př. n. l., zrekonstruovaná hrobka Klytaiméstřina z doby okolo 1300 př.n. l. a poškozená Lví hrobka. Další hroby se nacházejí v okolním zvlněném terénu.\n\n\n"}
{"id": "215282", "url": "https://cs.wikipedia.org/wiki?curid=215282", "title": "Slovenské učené tovaryšstvo", "text": "Slovenské učené tovaryšstvo\n\nSlovenské učené tovaryšstvo byl spolek založený roce 1792 v Trnavě. Jeho cílem bylo rozšiřování kultury v nové gramatické formě slovenského jazyka. U jeho zrodu stáli Anton Bernolák a Juraj Fándly. Ve své době tento spolek nalezl velmi širokou odezvu hlavně mezi duchovními. Během velmi krátké době byly založeny „Stánky“ Tovaryšstva v dalších slovenských městech (v Bratislavě, Nitre, v Rovnom pri Veľkej Bytči, v Spišskej Kapitule, Solivare pri Prešove, v Košicích, Rožnavě, Banské Bystrici, Jágri, Ostrihome a ve Vídni). Postupně získalo sdružení 446 členů, z toho bylo 355 duchovních, převážně katolických, mezi nimi i 9 arcibiskupů a biskupů.\n"}
{"id": "215284", "url": "https://cs.wikipedia.org/wiki?curid=215284", "title": "Malohontská učená spoločnosť", "text": "Malohontská učená spoločnosť\n\nMalohontská učená spoločnosť (\"Erudita Societas Kishontensis\") byl spolek, který existoval v letech 1808–1842 na jižním Slovensku, v oblasti Malohont.. Členové tohoto sdružení, převážně evangeličtí duchovní a místní zemané, se každý rok scházeli k filozoficko-literárním disputacím a svá rokování vydávali v ročence \"Solemnia Bibliothecae Kishontanae\". Jednání probíhala v latině, částečně v „bibličtině“.\n\n\n"}
{"id": "215287", "url": "https://cs.wikipedia.org/wiki?curid=215287", "title": "Východoslovenské povstání rolníků", "text": "Východoslovenské povstání rolníků\n\nTzv. východoslovenské povstání rolníků ( ) proti šlechtě a inteligenci proběhlo v červnu 1831. Již od května téhož roku ho organizoval zeman z Malých Ražkovic Peter Tasnády. Počet povstalců se odhaduje na 40 tisíc, povstání však nebylo nijak pevně organizované a poměrně rychle bylo vojensky zlikvidováno.\n\nV roce 1830 postihla východní Slovensko velká neúroda, díky které postihlo chudé obyvatelstvo bída a hlad. Taktéž se sem směrem od východu (z Haliče) šířila asijská cholera, které padlo za oběť mnoho lidských životů, další vrstvy obyvatel propadaly zoufalství a panice. Tasnády, který byl od roku 1825 v Krakově zapojen do lože svobodných zednářů, využil příležitosti, rozšířil pověst, že se páni chystají otrávit lid, a tato fáma se stala rozbuškou povstání.\n\nVzpoura vypukla 24. června 1831 v Kerestúru, během následujících dní se rozšířila asi do 150 obcí v Dolním Zemplíně, Šariši a Spiši. Povstalci masově útočili na panský majetek, přepadali a vraždili úředníky, lékaře, kněze a ostatní pány.\n\nStátní orgány následně reagovaly velmi přísně, 119 lidí bylo odsouzeno k trestu smrti a přes 4 tisíce lidí mělo být potrestáno ranami holí a uvězněno. Již 19. srpna však byl na místo vyslán zástupce dvora, baron Ignác Eötvös ml., který se snažil o zmírnění rozsudků soudů. Král František nakonec 4. listopadu nařídil přerušit činnost soudů a vynést podstatně umírněnější tresty.\n\n"}
{"id": "215288", "url": "https://cs.wikipedia.org/wiki?curid=215288", "title": "Orlando", "text": "Orlando\n\nOrlando je hlavní město okresu Orange County ve státě Florida ve Spojených státech amerických. Rozkládá se celkem na 261,5 km² a má 220 186 obyvatel (k červnu 2006). Jedná se tak o šesté největší město na Floridě.\n\nMěsto je známo především díky mnoha turistickým atrakcím, zejména nedaleký Walt Disney World Resort, situovaný do oblasti Lake Buena Vista. Dalšími zajímavými atrakcemi je SeaWorld, Universal Orlando Resort a Island of Adventure (s Jurským parkem). Do oblasti přijede 52 milionů turistů ročně.\n\nV ve dnech 10. a 12. června roku 2016 došlo ve městě Orlando ke dvěma tragickým událostem:\n\nZpěvačka a youtuberka Christina Grimmie byla zavražděna na autogramiádě Kevinem Jamesem Loiblem, jenž pak spáchal sebevraždu.\n\nDošlo k teroristickému útoku na místní gay club počátkem druhé hodiny ranní. 29letý Omar Mateen zabil 49 lidí a 53 jich zranil. Policie ho po přestřelce zastřelila.\n\n\n\n\n"}
{"id": "215311", "url": "https://cs.wikipedia.org/wiki?curid=215311", "title": "Direct mail", "text": "Direct mail\n\nDirectmail je jakoukoli propagační záležitostí zaslanou pomocí pošty nebo distribuční sítě přímo osobě, které chce prodejce produkt nabídnout. Formy direct mailingu: dopis, pohlednice, katalog, ceník, objednávkový list, sdružený directmail. Directmail je součástí directmarketingu (přímého marketingu). U něj je nutné respektovat zákon o regulaci reklamy a zákon o ochraně osobních údajů.\n"}
{"id": "215316", "url": "https://cs.wikipedia.org/wiki?curid=215316", "title": "Skrytočelistní", "text": "Skrytočelistní\n\nSkrytočelistní (Entognatha) je parafyletická skupina sdružující tři bazální bezkřídlé vývojové linie v rámci šestinohých členovců - chvostoskoky, hmyzenky a vidličnatky. Všechny jsou vlastně blízce příbuzné hmyzu. Jejich ústní ústrojí je skryto uvnitř hlavy a mají svaly ve všech tykadlových článcích kromě posledního (na rozdíl od hmyzu v úzkém slova smyslu, který má svaly jen v prvním tykadlovém článku).\n\n"}
{"id": "215322", "url": "https://cs.wikipedia.org/wiki?curid=215322", "title": "Radek Chalupa (programátor)", "text": "Radek Chalupa (programátor)\n\nRadek Chalupa (* 1962) je český programátor, autor knih o programování, nyní také lektor a konzultant v oblasti software.\n\nProšel od děrných štítků a sálových počítačů programováním v jazycích Fortran, Cobol, Pascal, C a C++ až po dnešní praxi ve Visual C++ .NET, zná rozhraní Win32 API a programátorské knihovny MFC a VCL. Dlouhodobě pracoval ve firmách MTTÚ (pozdější SPT Telecom) či ZZNET Praha.\n\nPublikoval odborné články a seriály například na serverech na Živě.cz nebo builder.cz.\n\n\n\n"}
{"id": "215323", "url": "https://cs.wikipedia.org/wiki?curid=215323", "title": "Gentle Giant", "text": "Gentle Giant\n\nGentle Giant byla britská progressive rocková skupina, jedna z nejexperimentálnějších v 70. letech. Jejich texty byly inspirovány filosofií, osobními zážitky a dílem Françoise Rabelaise a heslo bylo „Rozšířit hranice současné populární hudby s rizikem, že se stane velmi nepopulární.“\n\nSkupinu Gentle Giant založili bratři Derek, Ray a Phil Shulmanovi v roce 1970, po tom co v roce 1969 rozpustili svou soul-popovou skupinu Simon Dupree and the Big Sound. Bratři se spojili s Gary Greenem, Kerry Minnearem a za svého působení od 70. let vydali dvanáct alb, svou činnost ukončili v roce 1980.\n\nJejich raná alba byla více elektrická a experimentální než ta pozdější. Po roce 1974, kdy začali dobývat Ameriku, zjednodušili své písničky (které, v porovnání s ostatními rockovými umělci té doby, byly stále ještě velice složité), aby získali širší publikum. Album \"Free Hand\" se dostalo do Top 50 v USA.\n\nV roce 1977, kdy se módní trendy v hudebním průmyslu posunuly k punku a new wave, skupina přešla ke komerčnějšímu zvuku. V roce 1979 se skupina přemístila do USA , kde nahrávala jejich dvanácté album \"Civilian\", po jehož dokončení byla skupina rozpuštěna.\n\n\n\n\n\n"}
{"id": "215324", "url": "https://cs.wikipedia.org/wiki?curid=215324", "title": "Žvahov", "text": "Žvahov\n\nŽvahov () je kopec a vilová čtvrť v Praze v oblasti Smíchova. Leží v katastrálním území Hlubočepy a obvykle je považována za součást Zlíchova.\n\nVilová čtvrť Žvahov se rozkládá na svazích mezi tramvajovou tratí ze Smíchova na Barrandov a železniční tratí Pražský Semmering, která se proslavila díky vysokým viaduktům.\n\nPro povahu čtvrti je velmi významná přítomnost několika chráněných území v blízkém okolí, v první řadě přírodní rezervace Prokopské údolí, jejíž součástí je i vrch Děvín. Děvín a přilehlé hřbety, souhrnně nazývané Dívčí hrady (se stejnojmennou čtvrtí na severním okraji), se nacházejí přímo nad železniční tratí naproti Žvahovu a tvoří charakteristickou kulisu čtvrti.\n\nDo září roku 2004 existovala v ulici \"Pod Žvahovem\" základní škola pro obyvatele čtvrtí Žvahov a Hlubočepy. Kvůli nízkému počtu žáků byla sloučena se ZŠ Barrandov na Chaplinově náměstí.\n\nOd září 2005 sídlily v budově bývalé základní školy Pod Žvahovem, která je v majetku Městské části Praha 5, v nájmu dvě školy: Osmileté gymnázium Buďánka (které se odtud roku 2010 přestěhovalo do Řep) a ve východní polovině budovy Taneční centrum Praha – konzervatoř. Vzhledem k potřebě obnovení základní školy bylo MČ Prahy 5 této konzervatoři dána a následně v soudním sporu i soudně potvrzena výpověď.\n\nOd 1. září 2019 pak vznikla obnovená samostatná Základní škola Pod Žvahovem. \n\nČtvrti Žvahov a Hlubočepy měly dokonce dříve i vlastní zdravotní středisko, v současné době ale tyto lokality patří do spádové oblasti polikliniky na Barrandově.\n\nŽvahov se vyznačuje obtížnou dopravní dostupností. Čtvrť je s okolním světem spojena dvěma ulicemi, ani jedna z nich ale není průjezdná pro všechna vozidla. Ulice \"Nad Zlíchovem\" je hned u svého počátku přeťatá nízkým viaduktem, který znemožňuje například i vjezd běžných autobusů či velkých popelářských aut, ulice \"Pod Žvahovem\" má zase v dolní části velmi ostrou zatáčku, která také ztěžuje průjezd velkých vozidel.\n\nDopravní spojení Žvahova a okolních čtvrtí se zbytkem Prahy zajišťuje tramvajová trať vedoucí ke Smíchovskému nádraží. Do roku 2003 trať končila na smyčce Hlubočepy, v roce 2003 byla ale prodloužena o úsek Hlubočepy – Barrandov. Od září 2005 také funguje autobusová linka 128 přímo pro obsluhu samotné čtvrti Žvahov; linka začíná i končí u tramvajové smyčky Hlubočepy a má 8 zastávek. Na lince jezdí midibusy kvůli zmiňovanému nízkému zlíchovskému viaduktu.\n\nČtvrť Žvahov má i vlastní železniční zastávku, Praha-Žvahov, která leží na trati 122 vedoucí ze severního nástupiště Smíchovského nádraží do Hostivic. Kvůli řídkému provozu je ale vlakové spojení málo využíváno.\n\n\n"}
{"id": "215329", "url": "https://cs.wikipedia.org/wiki?curid=215329", "title": "Pavel Zatloukal", "text": "Pavel Zatloukal\n\nPavel Zatloukal (* 27. října 1948 Olomouc) je český historik umění. Zabývá se především výtvarným uměním a architekturou 19. a 20. století. V letech 1990– 2013 byl ředitelem Muzea umění Olomouc.\n\nVýrazně se zasloužil o vybudování unikátního Arcidiecézního Muzea v Olomouci.\nV roce 1999 obdržel Cenu města Olomouce.\nZa knihu \"Příběhy z dlouhého století. Architektura let 1750–1918 na Moravě a ve Slezsku\" obdržel nejprestižnější českou knižní cenu Magnesia Litera za knihu roku 2003. V roce 2004 byl jmenován profesorem.\n\n"}
{"id": "215332", "url": "https://cs.wikipedia.org/wiki?curid=215332", "title": "Alena Hynková", "text": "Alena Hynková\n\nAlena Hynková (Alena Hynková-Krämerová, roz. Šimíčková) (25. května 1947 Praha – 8. dubna 2014) byla česká scenáristka, dramaturgyně a režisérka.\n\nV letech 1990–1991 pracovala jako redaktorka České televize. \n\nZemřela v roce 2014 ve věku šestašedesáti let.\n\n\n"}
{"id": "215333", "url": "https://cs.wikipedia.org/wiki?curid=215333", "title": "Hematologie", "text": "Hematologie\n\nHematologie je vědní obor, jenž se zabývá studiem krve a všemi jejími složkami. Studuje zejména buňky krve z hlediska jejich morfologie, kvantity a funkce. V druhé řadě se zabývá srážlivostí krve a všemi faktory, které se na srážení podílejí. Studuje mechanismy srážení, zpětné mechanismy apod. V hematologii se pracuje vždy s čerstvou nesraženou krví. Sražená krev, respektive sérum se používá v sérologii, biochemii a imunologii, ke stanovení jednotlivých organických molekul (proteiny, tuky, sacharidy) a makroprvků či mikroprvků.\n\n\nHematologické vyšetření je velmi významnou složkou vyšetření pacienta, bez něhož se neobejde žádný lékař a proto každá nemocnice má ve své struktuře vždy začleněno oddělení klinické hematologie. Klinická hematologie sleduje odchylky v krvi pacienta od daného fyziologického stavu a napomáhá tak diagnostice onemocnění. V některých případech lze již na základě hematologického vyšetření stanovit přesnou diagnózu.\n\nPomocí různých hematologických technik se zjišťuje celkový krevní obraz, diferenciální rozpočet leukocytů a faktory srážlivosti. mikroskopií speciálně barvených hematologických preparátů (krevní nátěr na sklíčku) lze sledovat morfologii jednotlivých typů leukocytů a jejich počty. To má význam zejména při diagnostice leukémií, tj. rakoviny bílých krvinek.\n\nMezi základní hematologické parametry patří:\n\n\n"}
{"id": "215335", "url": "https://cs.wikipedia.org/wiki?curid=215335", "title": "Tektonické jezero", "text": "Tektonické jezero\n\nTektonické jezero je druh jezera vzniklý v důsledku deskové tektoniky a to buď divergencí litosférických desek (Tanganika, Malawi, Ukerewe, Bajkal, Titicaca) nebo oddělením od oceánu vyzvednutím mořského dna (Kaspické moře). Může se nacházet v propadlinách nebo podél tektonických zlomů. Činnosti, které způsobily vznik tektonických jezer můžeme rozdělit do čtyř skupin:\n\n\n"}
{"id": "215337", "url": "https://cs.wikipedia.org/wiki?curid=215337", "title": "Letní olympijské hry 1932", "text": "Letní olympijské hry 1932\n\nX. letní olympijské hry se konaly ve dnech 30. července až 14. srpna 1932 v největším městě Kalifornie, Los Angeles. Město bylo vybráno jako jediný kandidát. Hry se konaly v době světové hospodářské krize a proto se jich účastnilo z finančních důvodů méně zemí a sportovců. Československo reprezentovalo sedm sportovců, kteří získali 4 medaile, z toho jednu zlatou (Jaroslav Skobla ve vzpírání) a v celkovém hodnocení zemí obsadili 17. místo.\n\nSvětová hospodářská krize po roce 1929 zasáhla i sportovní hnutí. Většina zemí omezila počet svých reprezentantů a mnozí z nich jeli jen díky darům a veřejným sbírkám. Proto byl počet sportovců na LOH 1932 nejmenší od roku 1900.\n\nHry byly uspořádány dobře a měly i výtečnou sportovní úroveň. Poprvé byla postavena skutečná olympijská vesnice.\n\nŽádné další město se o pořádání 10. olympijských her neucházelo.\n"}
{"id": "215338", "url": "https://cs.wikipedia.org/wiki?curid=215338", "title": "Letní olympijské hry 1928", "text": "Letní olympijské hry 1928\n\nIX. letní olympijské hry se uskutečnily ve dnech 28. července až 12. srpna 1928 v hlavním městě Nizozemska, Amsterdamu. Her se zúčastnilo 3014 sportovců ze 46 zemí, Československo reprezentovalo 69 sportovců, z toho jedna žena. V celkovém hodnocení se naše výprava s devíti medailemi umístila na 14. místě.\n\nJediným protikandidátem Amsterdamu na pořadatelství bylo Los Angeles, které pak hostilo Letní olympijské hry 1932. Pro olympiádu byl na jižním předměstí Amsterdamu vybudován podle projektu Jana Wilse nový olympijský stadion pro 34 000 diváků. Wils za svůj návrh získal zlatou medaili v umělecké soutěži. Oficiální píseň her „Opter Olympiade“ složil Gerrit van Weezel, autorem plakátu byl Jos Rovers. \n\nRozdělovalo se 109 sad medailí ve čtrnácti sportech (ukázkovými sporty byly keatsen, korfbal a lakros). Po velkých diskusích byla dovolena účast ženám v lehké atletice a sportovní gymnastice. Běh žen na 800 metrů se stal předmětem kritiky jako přílišná zátěž pro ženský organismus, poté byly z olympijského programu vyřazeny běhy delší než čtvrtka až do roku 1960.\n\nStartovalo 46 zemí, premiéru měly Malta, Panama a Rhodesie, poprvé od první světové války bylo pozváno Německo. Medaili získalo 33 zemí, 28 zemí vyhrálo alespoň jednu soutěž. Poprvé se stali olympijskými vítězi zástupci asijského kontinentu: Japonec Mikio Oda v trojskoku a indická reprezentace v pozemním hokeji, která získala první z šesti titulů v řadě. Maďarské družstvo šavlistů zahájilo sérii sedmi olympijských vítězství.\n\nNejúspěšnějším sportovcem olympiády byl švýcarský gymnasta Georges Miez, který získal tři zlaté a jednu stříbrnou medaili. dalšími výraznými postavami byli Hermann Hänggi (dvě zlaté, stříbro a bronz), Lucien Gaudin (dvě zlaté a stříbro), Paavo Nurmi (zlato a dvě stříbra), plavec a pozdější filmový herec Johnny Weissmüller (dvě zlaté) a Percy Williams, který jako jediný Kanaďan v historii získal sprinterský double. Nejmladší účastnící byla italská gymnastka Luigina Giavotti (11 let a 301 dní), nejstarším sportovcem byl rakouský reprezentant v jezdectví Arthur von Pongracz (64 let a 46 dní).\n\n"}
{"id": "215345", "url": "https://cs.wikipedia.org/wiki?curid=215345", "title": "Šachové hodiny", "text": "Šachové hodiny\n\nŠachové hodiny jsou dvojice spřažených časoměrných zařízení, které se přepínají (zpravidla pomocí tlačítek) tak, aby vždy jedno zařízení šlo a druhé stálo. Používají se v šachu a jiných hrách pro dva hráče (například go, dáma) k odměřování času na přemýšlení. Na začátku hry má každý hráč přidělený jistý čas, který pod hrozbou prohry nebo (za určitých podmínek) remízy nesmí překročit do konce partie nebo do vykonání určitého počtu tahů. Moderní digitální hodiny navíc umožňují přidělit jistý časový bonus za každý provedený tah.\n\nK přesnému určení okamžiku, kdy došlo k přečerpání vymezeného času, slouží u mechanických šachových hodin takzvaný \"praporek\", kovová páka upevněná nad číslicí 12 na ciferníku. Velká ručička hodin praporek postupně nadzvedává jak se blíží k dvanáctce, a jakmile dvanáctku překročí, praporek spadne, čímž se vyznačí překročení časového limitu.\n\nStav, kdy již hráč trpí nedostatkem času na přemýšlení, protože se blíží konec časového limitu, se označuje jako \"časová tíseň\".\n"}
{"id": "215351", "url": "https://cs.wikipedia.org/wiki?curid=215351", "title": "Winston Parks", "text": "Winston Parks\n\nWinston Parks (* 12. října 1981, Limón, Kostarika) je kostarický fotbalový útočník, v současnosti působící v rumunském týmu FC Temešvár.\n\nDo povědomí českých fanoušků se zapsal svým angažmá v FC Slovan Liberec. V české lize stihl během 1 sezony odehrát 17 zápasů a dát v nich 1 gól. Kvůli konkurenci Blažka a Nezmara a také kvůli hře Liberce na 1 útočníka si však nezahrál více. Do Liberce přišel z FC Lokomotiv Moskva. Hrál také v italském klubu Udinese Calcio.\n"}
{"id": "215353", "url": "https://cs.wikipedia.org/wiki?curid=215353", "title": "Mabon", "text": "Mabon\n\nMabon (čti \"maban\" nebo \"meiboun\") je velšský bůh. Jeho jméno znamená \"božský syn\". Jeho galským ekvivalentem je Maponus nebo Maponos, který byl známý i v Británii. Jeho matkou je podle velšské mytologie bohyně plodnosti a úrody Modron. Mýty o Mabonovi se překrývají s mýty Gwyna ap Nuad, což může naznačovat, že šlo původně o jedno božstvo. Příběh o Mabonovi je součástí rozsáhlejšího mýtu o výpravě hrdiny Culhwcha za získáním obrovy dcery Olwen, který byl zapsán kolem roku 990 n.l. jako úryvek delšího příběhu, který ve své plné podobě není znám.\n\nPodle mýtu byl Mabon své matce ukraden, když mu byly pouhé tři dny, a nikdo neví, kam byl unesen, ani jestli ještě vůbec žije. Obr Ysbaddaden, který chce Culhwchovi zabránit ve sňatku se svou dcerou (jejíž syn ho má podle proroctví zabít), zadá Culhwchovi řadu zdánlivě nesplnitelných úkolů. Jedním z nich je i najít ztraceného Mabona. Culhwch se svou družinou, která čítá jeho bratrance Artuše a další významné hrdiny, navštíví různá význačná a prastará stvoření (kosa, jelena, sovu, orla a lososa) a ptá se jich, zda vědí něco o tom, kde se teď nachází Mabon. Teprve losos je upozorní na jakési podivné zlo, které objevil v kraji Gloucesteru. Ukáže se, že je to Mabon, krutě uvězněný za neprorazitelnou zdí. Jediné, co ho může osvobodit, je bitva, kterou Artuš vyvolá tím, že vyzve všechny britské válečníky. Teprve potom je možné zeď prorazit a Mabon se vrací s Artušem domů jako svobodný člověk. Kdo ho unesl, to ale stále zůstává záhadou.\n\n\nPodle mýtu byl Mabon své matce ukraden, když mu byly pouhé tři dny, a nikdo neví, kam byl unesen, ani jestli ještě vůbec žije. Obr Ysbaddaden, který chce Culhwchovi zabránit ve sňatku se svou dcerou (jejíž syn ho má podle proroctví zabít), zadá Culhwchovi řadu zdánlivě nesplnitelných úkolů. Jedním z nich je i najít ztraceného Mabona. Culhwch se svou družinou, která čítá jeho bratrance Artuše a další významné hrdiny, navštíví různá význačná a prastará stvoření (kosa, jelena, sovu, orla a lososa) a ptá se jich, zda vědí něco o tom, kde se teď nachází Mabon. Teprve losos je upozorní na jakési podivné zlo, které objevil v kraji Gloucesteru. Ukáže se, že je to Mabon, krutě uvězněný za neprorazitelnou zdí. Jediné, co ho může osvobodit, je bitva, kterou Artuš vyvolá tím, že vyzve všechny britské válečníky. Teprve potom je možné zeď prorazit a Mabon se vrací s Artušem domů jako svobodný člověk. Kdo ho unesl, to ale stále zůstává záhadou."}
{"id": "215356", "url": "https://cs.wikipedia.org/wiki?curid=215356", "title": "Chvostoskoci", "text": "Chvostoskoci\n\nChvostoskoci (Collembola) jsou starobylá bazální skupina šestinohých (tj. hmyzu v širokém slova smyslu). Jsou to drobní živočichové žijící v půdě nebo na povrchu půdy, v humusu, opadu, někdy i na vodní hladině, firnových polích či okrajích ledovců. Jejich hlavním znakem (a synapomorfií) je unikátní skákací aparát a ventrální tubus na zadečku – \"collophor\". Označení Collembola pochází ze starořeckého κόλλα \"kólla\" „lepidlo“ a ἔμβολος \"émbolos\" „kolík“; toto označení plyne z existence collophora, jehož účel byl předpokládán v přilepení k povrchům a stabilizaci.\n\nChvostoskoci mají kousací ústní ústrojí uložené uvnitř hlavy a čtyřčlánková tykadla, jejichž všechny články jsou vybaveny vlastní svalovinou. Proto bývají řazeni do parafyletické skupiny Entognatha (skrytočelistní). Oči u chvostoskoků buďto chybějí (zejména půdní druhy), nebo jsou reprezentovány osmi samostatnými ommatidii.\n\nHruď je buď srostlá (skupina Symphypleona – srostločlenky), nebo článkovaná (skupina Arthropleona – volnočlenky).\n\nZadeček má šest článků. Na prvním z nich se nachází ventrální tubus \"collophor\", nepárový orgán se dvěma vychlípitelnými váčky, plnící celou řadu funkcí: od příjmu vody, přes vylučování a vůbec osmoregulaci až po dýchání. Většina druhů chvostoskoků nemá tracheu.\n\nNa zadečku se rovněž nachází skákací aparát, tvořený skákací vidlicí – \"furcou\" (někdy označovanou i jako \"furcula\") a záchytkou – \"retinaculem\". V klidovém stavu je furca držena retinaculem, po jeho uvolnění se vymrští a katapultuje živočicha do výše. U půdních chvostoskoků však skákací aparát často chybí.\n\nChodidlo chvostoskoků splynulo s holení v tibiotarsus.\n\nOplození je vnější, samice si sbírá spermatofor vybavený stopkou. U některých druhů se vyskytuje složité epigamické chování (samec a samice se během námluv vzájemně zaklesávají tykadly apod.). Larvy absolvují čtyři až pět svlékání a jsou podobné dospělcům (vývoj přímý), ale i dospělí jedinci se svlékají po celý život (uvádí se až padesátkrát). Známy jsou i partenogenetické druhy.\n\nChvostoskoci jsou kosmopolitní živočichové odolní vůči výkyvům podmínek prostředí. Žijí v půdě, humusu, v opadu, na povrchu půdy, někdy i na vodní hladině, na firnových polích či okrajích ledovců. Pro jejich život je důležitá vlhkost.\n\nPotravní spektrum chvostoskoků je pestré, přičemž většina se živí saprofágně. Živí se rozloženým opadem, řasami, houbami, detritem nebo pylem. Někteří jsou predátoři a živí se půdními živočichy. Někteří mohou být považováni za škůdce stopkovýtrusných hub (např. žampiónů v pěstírnách).\n\nChvostoskoci jsou významní půdotvorní činitelé. Jsou významnou složkou edafonu (resp. zooedafonu; z hlediska velikosti jsou zpravidla řazeni do mezoedafonu). V málo narušených půdách dosahují počtu až 200 000 jedinců na metr čtvereční. Významně ovlivňují společenstva půdních mikroorganismů, zejména hub, a to nejen jejich konzumací, ale i roznášením spor. Udržují diverzitu hub v půdě.\n\nChvostoskoci jsou jedním z nejužívanějších organismů v půdní ekotoxikologii (zejména \"Folsomia candida\").\n\nV akvaristice a teraristice jsou využíváni jako krmivo.\n\nV rámci chvostoskoků rozeznáváme 4 základní skupiny:\n\nPředpokládaná fylogeneze:\n"}
{"id": "215357", "url": "https://cs.wikipedia.org/wiki?curid=215357", "title": "Francouzské námořnictvo", "text": "Francouzské námořnictvo\n\nFrancouzské námořnictvo (francouzsky \"Marine Nationale\") je součástí francouzských ozbrojených sil. Námořnictvo čítá přes 40 000 osob a provozuje jednu letadlovou loď s jaderným pohonem, 13 torpédoborců, 11 fregat, 9 korvet, 4 velké výsadkové lodě a 10 ponorek s jaderným pohonem, z nichž čtyři nesou balistické rakety s jadernou hlavicí.\n\nOd dob středověku dodávaly lodě pro válečná tažení francouzskému králi poddaná knížata, šlechtici a obchodní města. Tento systém roku 1624 zanikl a francouzská loďstvo se začalo vytvářet z cíleně postavených válečných lodí (nikoliv adaptovaných obchodních plavidel).\n\nRoku 1635 nechal král Ludvík XIII. a jeho rádce, kardinál de Richelieu postavit válečnou loď \"Couronne\" o výtlaku 2 000 t a vyzbrojenou 72 děly. Nenesla sice tak těžkou výzbroj jako španělské nebo anglické lodě, ale tím, že byla postavena celá ve Francii představovala zásadní zlom ve francouzské politice ve vývoji francouzských námořních sil, neboť do té doby se takřka všechny francouzské plachetnice stavěly v Nizozemí. De Richelieu se stal ministrem námořnictva a vypracoval plán na rozdělení námořních sil na středomořskou flotilu a ocenánskou flotilu.\n\nRoku 1640 admirál de Maillé-Brézé v bitvě u Cádizu porazil španělskou flotilu a připsal tak pro francouzské loďstvo první vítězný bod. S pomocí loďstva dále docházelo k rozsáhlé kolonizaci, vybudování kolonií v Karibiku (Tortuga, Martinique, Bahamas, Saint-Barthélemy a Guadeloupe), Kanadě (Řeka svatého Vavřince, Acadie) a Madagaskaru.\n\nRozkvět francouzského námořnictva začal naplno až v době, kdy na trůn usedl Ludvík XIV..\n\nFrancouzské námořnictvo se účastnilo Krymské války proti Rusku. Při ostřelování krymských pevností se uplatnil zcela nový typ válečných lodí, parou poháněné plovoucí baterie třídy \"Dévastation\", chráněné železnými plechy. Právě parní stroj, nově konstruovaná děla a železo přinesly kvalitativní převrat v lodním stavitelství té doby. Francie se snažila narušit dominanci britského námořnictva právě pomocí technických inovací. V roce 1852 byl dokončen \"Napoléon\", první parou poháněná válečná loď a v roce 1860 do služby vstoupila \"La Gloire\", první plnohodnotná pancéřová loď schopná operací na širém moři. Francie rovněž vyvinula novou kategorii pancéřových křižníků, reprezentovanou první lodí \"Dupuy de Lôme\". Ve Francii 19. století se rovněž zrodila vlivná škola Jeune École, založená na nasazení menších dobře vyzbrojených lodí (například torpédy), které měly narušit britskou námořní převahu v bitevních lodích.\n\nZa první světové války mělo Francouzské námořnictvo důležitou roli v ochraně lodí plujících ze Severní Afriky do metropolitní Francie.\n\nNa počátku druhé světové války se francouzské námořnictvo účastnilo operací Spojenců, například druhé bitvy o Atlantik, norské kampaně či operace Dynamo. Německo-italská pozemní invaze a následná kapitulace Francie však přinesly rozkol do jeho ozbrojených sil. Jen část lodí unikla z francouzských přístavů do Afriky a dalších kolonií (Mers-el-Kébir, Dakar, Martinik, Francouzská Indočína), zatímco jiné zůstaly ve spojeneckých přístavech ve Velké Británii či Egyptě. Většina námořnictva přitom zůstala věrna kolaborantské vládě ve Vichy, která zastavila bojové akce a své síly stáhla zpět na základny. Jen málo jich dál bojovalo v řadách Svobodných Francouzů.\n\nStrach z toho, že by francouzské lodě ukořistila Třetí říše, vedl k zahájení kontroverzní britské operace Catapult. Ta měla neutralizovat tuto hrozbu, mimo internace francouzských lodí kotvících v Alexandrii však vedla i k útoku na Mers-el-Kébir a bitvě o Dakar, ve kterých došlo ke značným ztrátám na životech. Další těžké ztráty přinesla též spojenecká invaze do Severní Afriky, proti které se vichistické síly krátce bránily, ale poté přešly na spojeneckou stranu. Německo reagovalo okupací části metropolitní Francie doposud spravované vichistickým režimem a pokusem o násilné obsazení francouzského loďstva kotvícího v Toulonu. Dne 27. listopadu 1942 tak posádky své lodě potopily, aby nepadly do německých rukou.\n\nRozrůstající se síly Svobodných Francouzů se naopak podílely například na vylodění v Normandii a vylodění v Jižní Francii. Francie tak sice patřila mezi vítěze druhé světové války, zároveň ale utrpěla těžké ztráty.\n\nDo poválečného období francouzské námořnictvo vstupovalo značně oslabeno. Ztráty jen částečně zacelily jednotky předané v rámci reparací (obzvláště hodnotné byly technologicky pokročilé německé ponorky typu \"XXI\") či dodané z přebytků amerického námořnictva a Britského královského námořnictva. Pestrou směs spíše starších lodí přitom čekalo intenzivní nasazení v indočínské válce, alžírské válce a při Suezské krizi.\n\nMohutným vzestupem námořnictvo prošlo v 50. letech. Na jeho počátku byl vznik do NATO, na jehož základě Francie získala rozsáhlou americkou pomoc z programu MDAP. K hlavním prioritám patřila ochrana atlantických konvojů NATO, ochrana pobřeží a prosazování velmocenských ambicí země. V 50. letech tak námořnictvo získalo dvě (zapůjčené) lehké letadlové lodě – \"Arromanches\" (R95) britské třídy \"Colossus\" a \"La Fayette\" (R96) americké třídy \"Independence\", křižník \"De Grasse\", 17 torpédoborců, devět fregat, dvě ponorky a řadu menších lodí. Rozestavěné přitom byly další dvě těžké letadlové lodě třídy \"Clemenceau\", křižník \"Colbert\", devět fregat a osm ponorek.\n\nV roce 1958 se francouzským prezidentem stal Charles de Gaulle, který výrazně ovlivnil jak francouzskou politiku, tak její obrannou doktrínu. Země nejen opustila vojenské struktury NATO, ale zároveň zahájila ambiciózní jaderný program, který měl i svou námořní složku v podobě jaderných útočných ponorek a balistických raket na palubách jaderných ponorek. Námořnictvo rovněž asistovalo jaderným zkouškám na atolu Mururoa. Ostatní země nákladný francouzský jaderný program nepodporovaly a proto mohl být realizován jen za cenu velkých škrtů v rozpočtu námořnictva a jeho postupného zastarávání. V 60. letech tak byly postaveny pouze dva torpédoborce třídy \"Suffren\", konvenční ponorky třídy \"Daphné\" a výsadkové lodě třídy \"Ouragan\".\n\nNa počátku 70. let byl představen ambiciózní plán na modernizaci námořnictva, jehož alespoň částečná realizace se, pro nedostatek financí, protáhla hluboko do 80. let. Důležité byly především raketonosné ponorky třídy \"La Redoutable\". V 80. letech byly stavěny především jaderné ponorky třídy \"Rubis\", torpédoborce tříd \"Georges Leygues\" a \"Cassard\", korvety třídy \"D'Estienne d'Orves\", přičemž rozestavěna byla první výsadková loď třídy \"Foudre\" a velká letadlová loď s jaderným pohonem \"Charles de Gaulle\".\n\n\n\n\n\n\n\n\n\n\n\n\n\n\n\n\n\n"}
{"id": "215367", "url": "https://cs.wikipedia.org/wiki?curid=215367", "title": "Aero L-39 Albatros", "text": "Aero L-39 Albatros\n\nAero L-39 Albatros je proudový podzvukový cvičný letoun vyvinutý v šedesátých letech 20. století v československém Aeru Vodochody, hlavním konstruktérem Ing. Janem Vlčkem.\n\nJedná se o první typ cvičného proudového letadla druhé generace a jeden z prvních typů s dvouproudovým motorem. L-39 se stal jednotným výcvikovým letounem armád Varšavské smlouvy (s výjimkou Polska), v 70. a 80. letech 20. století byl v počtu cca 2800 kusů součástí leteckého parku letectev tří desítek států a zůstává nejpoužívanějším proudovým výcvikovým letounem na světě.\n\nL-39 Albatros je všestranný letoun určený pro základní, pokračovací i bojový letecký výcvik, ve verzích, které umožňují instalaci výzbroje (L-39C, L-39ZO, L-39ZA) může být použit jako lehký bitevní letoun, omezeně může působit i proti vzdušným cílům. Díky skvělým letovým vlastnostem a snadné ovladatelnosti je vhodný i pro leteckou akrobacii, kterou s tímto typem předváděla např. slovenská akrobatická skupina Biele Albatrosy (1991–2004) ruská skupina Rusi z Vjazmy nebo francouzský Breitling Jet Team. Mezi další přednosti patří vysoká spolehlivost, jednoduchost a nenáročnost na obsluhu. Letoun je navržený tak, aby mohl působit bez problémů i z nezpevněných ploch (vstupy vzduchu vysoko nad zemí, kryté před nečistotami křídlem, zakryté podvozkové šachty).\n\nLetoun byl navržen jako součást komplexního výcvikového systému, kam patří i pilotní trenažér TL-39, trenažér katapultáže NKTL-39, pozemní kontrolní zařízení KL-39 a vlečný terč KT-4.\n\nV České republice provozuje letouny L-39 213. výcviková letka v Čáslavi (4 kusy verze L-39ZA) a Centrum leteckého výcviku v Pardubicích (verze L-39C – ev. č. 0103, 0113, 0115, 0441, 0444, 0445, 0448).\n\nV roce 2014 představila firma AERO Vodochody AEROSPACE a.s. na veletrhu ve Farnborough projekt nové generace Albatrosu s názvem L-39NG (Next Generation). První prototyp, kombinující stávající drak a nový motor, by měl vzlétnout v září 2015. Letoun měl být představen na přelomu let 2016 a 2017,<ref name=\"ATM 9/2014\"></ref> ale stalo se tak až v říjnu 2018.\n\nLetoun je nástupcem předchozího úspěšného typu Aero L-29 Delfín. Prototyp L-39 X-02 (OK-32) poprvé vzlétl 4. listopadu 1968 s pilotem Rudolfem Duchoněm, druhý letový prototyp X-03 7. května 1969 a následně třetí letový prototyp X-05 (OK-25) pak 23. září 1969. 28. dubna 1970 zalétal tovární pilot J. Šouc čtvrtý letový prototyp X-06 (OK-186) a X-07 (3907) 15. prosince 1970. Následně byl od roku 1971 vyráběn jako letoun pro základní výcvik vojenských pilotů letectev Sovětského svazu, Československa a dalších zemí Varšavského paktu (s výjimkou Polska, které používalo vlastní letoun PZL TS-11 Iskra). Vznikl také jeden prototyp nazývaný L-139 Albatros 2000, který používal americký motor Garrett TFE731-4 o tahu 18,15 kN.\n\nNěkolika úpravami a modernizací při zachování stejného designu draku letounu vznikl typ Aero L-59 Super Albatros, montáží výkonnějšího motoru, prodloužením přední části trupu, která ukrývá radarový systém, podstatnou modernizací avioniky a dalšími úpravami vznikl typ Aero L-159 Alca.\n\nV červenci 2014 byl představen projekt nové generace cvičného proudového letounu L-39NG.\n\nAlbatros se do konce 80. let stal jedním z nejrozšířenějších cvičných proudových letadel na světě. Používaný byl zejména v zemích Varšavské smlouvy, kromě Polska, které používalo vlastní typ PZL TS-11 Iskra. Do poloviny 90. let byl spolu s L-29 hlavním cvičným letadlem pro pokračovací letecký výcvik i v SSSR.\nPřestože jsou Albatrosy postupně nahrazovány modernějšími typy, tisíce těchto strojů zůstává dodnes v aktivní službě jako cvičné letouny. Také mnoho těchto letadel je v soukromých rukách po celém světě. V USA, kde se jejich cena pohybuje v rozmezí 200 000 až 300 000 USD, si Albatros oblíbili letci hledající rychlé a agilní letadlo. Jejich popularita vedla k zařazení tohoto letadla do závodů Reno Air Race v kategorii strojů s proudovým motorem. V polovině března 2006 bylo ve federálním rejstříku letadel USA registrovaných 257 albatrosů.\n\nPři dělení majetku ČSFR v roce 1993 získala SR 8 ks L-39C (evidenční čísla:\" 0101, 0102, 0111, 0112, 0442, 0443, 4355, 4357\"), 9 ks L-39ZA (evidenční čísla:\" 4701, 4703, 4705, 4707, 4711, 1701, 1725, 1730, 3905\") a 2 ks L-39V (evidenční čísla:\"0730\" a \"0745\"). Stroje L-39C byly od 1. ledna 1993 zařazeny k 1. letce 5. školního leteckého pluku na letišti v Košicích, ze kterého bylo v roce 1995 zformováno Výcvikové středisko letectva.\n\nBěhem reorganizace v roce 2001 bylo Výcvikové středisko letectva v Košicích zrušeno a šest strojů \"L-39C\" bylo přeřazeno k \"Vojenské letecké akademii gen. M.R. Štefánika\" v Košicích a byly označen\\ jako výcviková letka. Letiště Sliač a jeho 1. stíhací letecký pluk získal 1. ledna 1993 pět strojů \"L-39ZA\" (evidenční čísla:\"4701, 4703, 4705, 4707, 4711\"), jeden stroj \"L-39ZA\" (\" 1701\") získal 2. smíšený letecký pluk na letišti Trenčín. Zbývající tři stroje (evidenční čísla:\"1725, 1730, 3905\") byly zařazeny k 3. stíhacímu bombardovacímu leteckému pluku na letišti Kuchyňa. V březnu 1993 byly přesunuty do Trenčína, odkud půjčili jeden \"L-39ZA\" (ev.č.\" 3905\") na základnu Sliač. Trojice strojů \"L-39ZA\" byla v druhé polovině roku 1994 přesunuta k 33. stíhacího bombardovacímu křídlu na letišti Kuchyňa. Rok 1995 znamenal pro všechny \"L-39ZA\" zařazení k 31. stíhacímu křídlu z letiště Sliač. Koncem roku 2001 byly zařazeny k výcvikovým letce. Stroje \"L-39V\" byly 1. ledna 1993 přiřazeny k 5. leteckému školnímu pluku v Košicích a v roce 1995 k výcvikovému středisku letectva. Během reorganizace byly v roce 2001 přesunuty na leteckou základnu Sliač, kde byly v roce 2006 vyřazeny z důvodu ukončení technické životnosti. Výcviková letka má nyní k dispozici 9 letadel L-39 Albatros. Na základě prohlášení tehdejšího ministra obrany Ľubomíra Galka se šest strojů podrobí generálním opravám, čímž bude zajištěna jejich další letová činnost.\n\nV letech 1996 a 1997 se šestice strojů \"L-39C\" podrobila generálním opravám, během nichž jim vyměnili přední části trupu a jejich životnost byla prodloužena o 5 let. Rozhodnutí o modernizaci letadel instalováním nových křídel a zadní části trupu s ocasními plochami bylo přijato v letech 2000 až 2001. Tím byla jejich životnost prodloužena o 15 let, s opravami naplánovanými na každých 5 let. Modernizovaná byla také jejich avionika. Projekt modernizace byl vyhotoven leteckou akademií. Prvním strojem který se jí podrobil byl \"L-39C\" s ev. č. \"0111\". V září roku 2003 byl převzat výcvikovou letkou. Jeho přelet na leteckou základnu Sliač se uskutečnil 15. dubna 2004. V letech 2002 až 2005 se tři stroje \"L-39ZA\" podrobily modernizací avioniky. První modernizovaný stroj s ev. č. 1725 byl osazen přístroji v metrických mírách, avšak v roce 2006 bylo uloženo z důvodu nekompatibility. Zbývající dvojice strojů \"L-39ZAM\" s ev. č. \"1701\" a \"1730\" byly doplněny další dvojicí \"L-39ZAM\" s ev. č. \"4703\" a \"4707\". Letecký park výcvikové letky se v současnosti skládá z 5 ks modernizovaného modelu \"L-39CM\" (evidenční čísla:\"5252, 5253, 5254, 5301 a 5302\"). Všechny se musely v roce 2011 podrobit generálním opravám. Na stroji s ev. č. 5301 již oprava probíhá v leteckých opravnách Trenčín. Stroj L-39CM (\" 5252\") byl v opravě od dubna 2011, L-39CM (5253) od května 2011, a L-39CM (5254) od června 2011. Ve výzbroji má letka i 4 ks L-39ZAM (evidenční čísla: \"1701, 1730, 4703, 4707\"). Strojem s ev. č. \"1701\" a \"1730\" vyprší v roce 2012 technická životnost a budou nahrazeny 2 ks uložených L-39ZA, které projdou generální opravou.\n\nBěhem nácviku skupinové zalétanosti akrobatické skupiny Biele Albatrosy dne 17. června 1997, po srážce v turbulenci, havaroval L-39C s ev. č. \" 4357\". Jeho piloti – pplk. Marián Sakáč a kpt. Róbert Rozenberg se katapultovali. Skupina Bílé Albatrosy přišla o další L-39C s ev. č. \"4355\" na letišti Sliač dne 3. června 2000, během jejich vystoupení. Při této nehodě zahynul pilot mjr. Ľuboš Novák. Dne 14. září 2000 se zřítil L-39ZA s ev. č. \"3905\" u obce Ožďany, přičemž jeho pilot kpt. Pavel Serbín se katapultoval. Dne 29. října 2002 se během výcviku pilotů maďarské národnosti zřítilo letadlo L-39ZA s ev. č. \"4705\". Nehoda se odehrála u obce Kalsa a jeho piloti – instruktor Jenő Vadaš a žák Gyula Molnár se katapultovali.\n\nBěhem občanské války v Sýrii nasadila armáda při bojích v Aleppu proti povstalcům také letouny L-39 vyzbrojené raketami. Dne 26. prosince 2017 byl syrský L-39 sestřelen přenosnou protiletadlovou raketou nedaleko letiště Hama.\n\n\n\nL-39C je celokovový dvoumístný dolnoplošník poloskořepinové konstrukce.\n\nTrup se skládá ze tří částí. V přední je uloženo radiovybavení, přetlaková kabina posádky a palivové nádrže (1100 l). Ve střední části je uložen motor AI-25TL. Zadní část, na které jsou uchyceny ocasní plochy lze pro montáž motoru odpojit.\n\nKřídlo je přímé, průběžné, lichoběžníkového tvaru. Na koncích jsou upevněny okrajové palivové nádrže (2x150 l). Křídlo je opatřeno dvojštěrbinovými vztlakovými klapkami. Na spodní straně jsou dva brzdící štíty, které se automaticky vysouvají při překročení Machova čísla 0,78.\n\nŘízení je klasické bez hydraulických posilovačů, letoun má podélné a příčné vyvážení elektricky stavitelnými ploškami na kormidlech.\n\nPodvozek je zatažitelný tříbodový příďového typu. Příďový podvozek je neřiditelný, zasouvá se dopředu do trupu. Je opatřen tlumičem bočních kmitů. Nohy hlavního podvozku se zasouvají k sobě do trupu. Obě kola jsou brzděná, brzdy mají protismykový systém.\n\nPohonná jednotka: Motor AI-25TL. K jeho spouštění se používá turbostartér Saphir-5.\n\nHydraulická soustava je použita k ovládání vztlakových klapek, brzdících štítů, brzd a náporové turbínky záložního dynama.\n\nElektrická soustava je stejnosměrná 28 V. Hlavním zdrojem je dynamo poháněné od motoru, záložním dynamo poháněné náporovou turbínkou, která se při vysazení hlavního dynama automaticky vysune pod trupem. Pro transformaci energie pro některé spotřebiče jsou určeny dva měniče 115 V a dva 3 x 36 V.\n\nVýzbroj: verze C může nést pod každým křídlem jeden závěsník s nosností 125 kg. Na něj lze podvěsit pumu, raketový blok, nebo neřízenou protileteckou střelu.\n\nSystém záchrany posádky: letoun je opatřen vystřelovacími sedadly VS-1BRI československé konstrukce. Umožňují záchranu z nulové výšky při rychlosti min. 150 km/h.\n\nTabulka obsahuje přehled vojenských uživatelů L-39 v roce 2016 podle ročenky Flightglobal.\n\n\n\n\nPodrobné informace o zajimavostech jsou uvedeny na stránkách Zajímavosti o L-39 Albatros\n\nGrand Theft Auto V - videohra USA, 2013. Ve hře se vyskytuje pod jménem Besra.\n\n"}
{"id": "215373", "url": "https://cs.wikipedia.org/wiki?curid=215373", "title": "Slepičí hory", "text": "Slepičí hory\n\nSlepičí hory leží na jihu Česka v blízkosti Novohradských hor. Jsou geomorfologickým podokrskem v severovýchodní části Soběnovské vrchoviny.\n\nPodle staršího geomorfologického členění Česka byly Slepičí hory geomorfologickým okrskem. Novější členění je jako podokrsek zařadilo do nově vymezeného okrsku Kohoutská pahorkatina.\n\nJedná se o výrazný hřbet, který je ze všech stran omezený zlomovými svahy. V geologické stavbě převládají žuly a granodiority. Nejvyšší horou je Kohout (870 m), druhým nejvyšším vrcholem je Vysoký kámen (nazývaný též Slepice) ležící 865 metrů nad mořem.\n\n\n"}
{"id": "215374", "url": "https://cs.wikipedia.org/wiki?curid=215374", "title": "Ajattara", "text": "Ajattara\n\nAjattara (nebo také Ajatar, Ajattaro) je ve finské mytologii ženský zlý lesní duch v podobě draka či hada známý též jako \"Ďábel lesů\". Ajattara rozsévá nemoci a mor; kdo se na ni podívá, okamžitě onemocní. \nAjattara je pravděpodobně \"příbuzná\" litevskému domácímu duchu Aitvarasovi a estonskému duchu jménem Äi, nebo též Äijo, Äijatar. Jisté podobnosti jsou patrné s babylonskou bohyní Tiamat, dračí matkou babylonských bohů.\n"}
{"id": "215375", "url": "https://cs.wikipedia.org/wiki?curid=215375", "title": "Hugo Fuchs", "text": "Hugo Fuchs\n\nHugo Fux von Volkwarth, též Hugo Fuchs (4. ledna 1844 v Jevíčku – 17. května 1907 v Karlových Varech), byl rakousko-uherský právník a politik německé národnosti z Moravy; poslanec Moravského zemského sněmu a Říšské rady, starosta Nového Jičína.\n\nStudoval na gymnáziích v Kroměříži, Olomouci a Brně. Pak vystudoval práva na Vídeňské univerzitě.\n\nV roce 1869 (podle jiného zdroje až roku 1873) se přestěhoval do Nového Jičína, kde působil jako právní zástupce a obhájce. Od roku 1873 byl členem obecní rady v Novém Jičíně. Patřil k předním představitelům ústavověrných německých liberálů na Moravě. V letech 1879-1899 byl starostou Nového Jičína. V roce 1899 (podle jiného zdroje roku 1895 nebo 1896) se odstěhoval z Nového Jičína do Brna, protože od r. 1898 působil jako přísedící zemského výboru v Brně.\n\nV 80. letech se zapojil i do vysoké politiky. V zemských volbách v roce 1884 byl zvolen na Moravský zemský sněm, za kurii městskou, obvod Nový Jičín, Štramberk. Mandát zde obhájil i v zemských volbách 1890, zemských volbách v 1896 i v zemských volbách roku 1902. V zemských volbách 1906 uspěl (po volební reformě) kurii měst, německý obvod Nový Jičín, Štramberk, Fulnek, Příbor. Poslancem byl až do své smrti roku 1907. Na sněmu vedl školský referát. Od roku 1899 (podle jiného zdroje od roku 1896) byl členem zemského výboru, ve kterém nahradil zesnulého Adolfa Prombera a v němž působil ve finančním referátu. Na sklonku života je uváděn i jako náměstek moravského zemského hejtmana (předsedy sněmu).\n\nByl i poslancem Říšské rady (celostátního parlamentu Předlitavska), kam usedl po doplňovacích volbách 17. ledna 1893 místo Johanna Nedelly. Zastupoval kurii venkovských obcí, obvod Nový Jičín, Hranice atd. Uvádí se jako člen poslaneckého klubu Sjednocené německé levice, do kterého se spojilo několik ústavověrných (liberálně a centralisticky orientovaných) proudů. V 2. polovině 90. let se pak němečtí liberálové soustředili v Německé pokrokové straně.\n\nProslul též jako vynikající zpěvák a byl dlouholetý předseda pěveckého spolku a jako vášnivý střelec založil r. 1882 střelecký spolek. Byl jmenován čestným občanem Nového Jičína, vyznamenán mnoha řády a v neposlední řadě také povýšen do šlechtického stavu. Do šlechtického stavu byl povýšen císařem za jeho zásluhy o provedení tzv. moravského vyrovnání.\n\nZemřel náhle v Karlových Varech po operaci slepého střeva 17. května 1907. Pohřben byl v Brně.\n\n"}
{"id": "215376", "url": "https://cs.wikipedia.org/wiki?curid=215376", "title": "Hans Jelen", "text": "Hans Jelen\n\nHans Jelen (5. ledna 1892 v Bílsku – 1. dubna 1977 v Norimberku) byl právník a hudební skladatel.\n\nNavštěvoval střední školu ve Frýdku, kde studoval také hru na klavír a harmonii. V letech 1911–1916 studoval práva a hudební vědu ve Vídni. Od roku 1916 do roku 1919 absolvoval vojenskou službu v rakouské armádě. Po válce pokračoval ve studiu hudby ve Vídni. Od roku 1922 studoval v Praze a v roce 1924 získal doktorát práv. Od roku 1935 pracoval jako advokát v Žacléři a následně v Trutnově. V letech 1939–1945 působil v soudnictví. Roku 1946 byl odsunut do Německa, kde se věnoval výhradně komponování a výuce hudby.\n\n"}
{"id": "215378", "url": "https://cs.wikipedia.org/wiki?curid=215378", "title": "Akka", "text": "Akka\n\nAkka (česky možno přeložit jako \"\"bába\", \"stařena\"\") je ženský duch/bůh ve finské a sámské mytologii.\nV sámské mytologii byla první akkou Maderakka, její dcery pak Sarakka, Uksakka a Juksakka. Podle legendy povstal sámský lid z moře, které vzniklo z Maderaččiných slz. U Finů (především západních) pak byla uctívána jako manželka nejvyššího boha Ukka (Jumaly). Podle tradice, když mu Akka spílala, hřmělo.\n\nJabme-akka je pak sámská bohyně podsvětí, jejíž jméno znamená „Stařena mrtvých“.\n"}
{"id": "215379", "url": "https://cs.wikipedia.org/wiki?curid=215379", "title": "Dějiny Čečenska", "text": "Dějiny Čečenska\n\nČečenci bojovali neustále proti cizí nadvládě. V 15. století proti Turkům (kdy byli „převedeni“ na islám), následně proti křesťanským sousedům – Gruzii a Kozákům. Pod tíhou těchto útoků podepsali v r. 1783 smlouvu s Ruskem – o ochraně teritoria. Po válkách (rusko-turecká a rusko-perská, 1804–13), probíhajících od dob Petra I., a postupného upírání suverenity Čečencům, bylo zahájeno v roce 1834 pod vedením legendárního národního hrdiny imáma Šamila povstání. Šamil se držel na Kavkazu více než 25 let. Uštědřil Rusům mnoho porážek. Za vlády Alexandra II. roku 1859 Rusové dobyli pevnost Vedeno a následně u hory Gunib se vzdal samotný Šamil. Byl odvezen do Petrohradu, poté byl internován v Kaluze. V roce 1870 mu car povolil pouť do Mekky a r. 1871 v Medině Šamil zemřel.\n\nTím bylo Čečensko dobyto Ruskou armádou a stalo se součástí impéria se zvláštními právy. Tyto boje popisovali v literatuře Alexandr Sergejevič Puškin či Lev Nikolajevič Tolstoj (\"Hadži Murat\"), (\"Kavkazský zajatec\"). Účastnili se jich také vyhnanci, mj. Michail Lermontov. Další revolty pak následovaly vždy, kdykoliv se Rusko dostalo do nějaké konfliktní či nestabilní situace – rusko-turecká válka (1877-8), revoluce 1905, revoluce 1917, občanská válka, kolektivizace. Dne 30. listopadu 1922 vznikla v rámci RSFSR vyčleněním z Horské ASSR Čečenská autonomní oblast. Groznyj původně nebyl její součástí, do oblasti byl začleněn až roku 1929. 15. ledna 1934 vznikla sloučením Čečenské autonomní oblasti a Ingušské autonomní oblasti Čečensko-ingušská autonomní oblast, přeměněná 5. prosince 1936 na Čečensko-ingušskou ASSR.\n\nV druhé světové válce, po obsazení části Kavkazu německými vojsky, některé skupiny Čečenců a Ingušů – v naději na nezávislost – zahájily spolupráci s Němci. Dle tvrzení spisovatele Valentina Pikula byl Groznyj v roce 1942 připraven na obléhání, ale bombardéry lokalizované na Kavkazu musely být použity na potlačení čečenské vzpoury, místo jejich nasazení na frontě u Stalingradu. Ačkoliv fronta do Čečenska nikdy nedošla, čečenští partyzáni vázali spoustu jednotek, které mohly být použity v boji s Němci. Po vytlačení Němců v rámci kolektivní viny rozhodly sovětské úřady v čele s Josifem Stalinem o likvidaci republiky (1944) a vysídlení Čečenců a Ingušů do Kazachstánu a na Sibiř (na základě obvinění z kolaborace s nacisty). Během deportací jich asi čtvrtina zemřela. Od 7. března 1944 tak byla dosavadní republika součástí Groznyjské oblasti. Návrat části Čečenců a Ingušů byl umožněn čtyři roky po Stalinově smrti (1953). Chruščovovým rozhodnutím byla Čečensko-Ingušská ASSR 5. ledna 1957 obnovena. I tak ale pokračovalo porušování práv menšin a ruština byla vyžadována v mnoha aspektech života (např. pouze ruskojazyčná výuka na vysokých školách). V poválečném SSSR zůstali Čečenci loajální až do dob glasnosti, kdy se opět objevila naděje na nezávislost na Rusku.\n\nV situaci hroutícího se SSSR vznikl Čečenský národní kongres, který odstartoval „emancipační“ snahy Čečenců k odtržení od ruské správy – stejně jako většina tehdejších sovětských republik. Vše vyvrcholilo pokusem o odtržení od Ruské federace násilnou cestou. Ruská reakce na sebe nedala dlouho čekat. Dne 11. 12. 1994 podepsal prezident RF nařízení č. 2169 – „O míře bezpečnostní zákonnosti, právu, pořádku a obnovení bezpečnosti na území Čečenska“. Ještě týž den vstoupily jednotky ruské armády do Čečenska a začala první čečenská válka.\n\n\n"}
{"id": "215380", "url": "https://cs.wikipedia.org/wiki?curid=215380", "title": "Sarakka", "text": "Sarakka\n\nSarakka je v sámské mytologii jedna ze tří dcer první bohyně Maderakky. Sarakka je prospěšná především těhotným ženám. Po porodu by měla na Sarakčinu počest žena sníst porci ovesné kaše.\n"}
{"id": "215383", "url": "https://cs.wikipedia.org/wiki?curid=215383", "title": "Ochranný systém metra", "text": "Ochranný systém metra\n\nOchranný systém metra se nachází v metru v některých městech (například Praha, Moskva, Minsk, Taškent, Pchjongjang, Singapur).\n\nJedná se o speciální vybavení sítě metra, které umožňuje podzemní část systému v případě ohrožení uzavřít a zajistit její fungování jako krytu civilní obrany (či případného zázemí některých organizací za možné války apod). Historicky poprvé sloužilo metro ochraně civilního obyvatelstva v dobách občanské války ve Španělsku v 30. letech 20. století, v Londýně a Moskvě pak v dobách druhé světové války hrála podzemní dráha rovněž roli protileteckého krytu. V časech studené války pak byly celé linky metra navržené (převážně ve Východním bloku) s ohledem na možný jaderný či jiný útok (například spekulované a tajné Metro 2 pod Moskvou). Podle většiny názorů je možnost dlouhodobého bezpečného přežití nukleárního útoku v metru prakticky nulová, neboť datum útoku by muselo být známé minimálně 3 měsíce dopředu, aby se šlo zásobit, resp. aby šlo vybudovat velké sklady potravin v dalších tunelech s tím, že by bylo stejně nutné tunely po pár dnech opustit. Proto v západní Evropě a v USA žádné podobné systémy neexistují a jejich význam pro ochranu před samotným výbuchem je vzhledem ke zranitelnosti metra v konfliktech a rizicích paniky při hromadném úprku mizivý. \n\nDle zprávy komise příčinou zatopení bylo koncepční i realizačně aktivační neprovázanost, aktivačního plánu ochranného systému (OSM), který byl vybudován pro účely civilní ochrany v případě napadení Prahy zbraněmi hromadného ničení a není koncipován jako mírový protipovodňový systém a povodňového plánu DP - Metro. Příčinou povrchového zaplavení stanic bylo průsak do úseku Nádraží Holešovice, Vltavská, Florenc C a Křižíkova, Invalidovna, Palmovka, Florenc B. Další příčinou zatopení bylo přerušení dodávky elektrického proudu. OSM není ani navržen, ani realizován pro specifické účely ochrany před povodněmi. Jeho využití k ochraně v podzemí shromážděných lidí před průvalovou vlnou z vltavské kaskády, předpokládá jeho plnou aktivaci a kontrolu celé jeho funkce relativně dlouho před vznikem tohoto nebezpečí a při plném energetickém zabezpečení, přičemž doba, po kterou jsou vstupy do metra zatopeny, je řádově kratší, nežli zatopení vlivem povodně a čerpací systém metra je v této době plně v provozu.\n\n\n"}
{"id": "215384", "url": "https://cs.wikipedia.org/wiki?curid=215384", "title": "Krasnogvardějskaja (stanice metra v Moskvě)", "text": "Krasnogvardějskaja (stanice metra v Moskvě)\n\nKrasnogvardějskaja () je stanice moskevského metra, do roku 2012 jižní konečná Zamoskvorecké (druhé) linky. Pojmenována je po rudoarmějcích.\n\nKrasnogvardějskaja byla otevřena 7. září 1985; je to jednolodní mělce založená stanice, neboť její nástupiště se nachází 9 m pod povrchem. Nástupiště je ostrovní, osvětlení stanice, která se svým provedením podobá standardnímu ztvárnění stanic washingtonského metra, je zajištěno pomocí lamp, umístěných v ose nástupiště. Obklad stanice tvoří u kolejiště rudý mramor, loď je pak neobložená a tvořena řadami betonových dílců, tvarovaných jako zaduté kesony (celkem 11 řad). Mezi umělecká díla v prostorách stanice patří kamenná mozaika oslavující Rudou armádu a říjnovou revoluci.\n\n"}
{"id": "215387", "url": "https://cs.wikipedia.org/wiki?curid=215387", "title": "Trebia", "text": "Trebia\n\nTrebia ( ) je řeka na severu Itálie (Emilia-Romagna, Lombardie, Ligurie). Je to pravý přítok řeky Pád. Je 115 km dlouhá. Povodí má rozlohu 1000 km².\n\nV prosinci roku 218 př. n. l. v době punských válek došlo na řece k bitvě mezi kartaginskou armádou Hannibala a římskou armádou Sempronia Longa.\n\nV červnu roku 1799 v době napoleonských válek došlo na řece k bitvě mezi rusko-rakouskou armádou polního maršála A. V. Suvorova a francouzskou armádou generála MacDonalda.\n"}
{"id": "215388", "url": "https://cs.wikipedia.org/wiki?curid=215388", "title": "Převzorkování", "text": "Převzorkování\n\nPřevzorkování je proces, na jehož vstupu je digitální signál zaznamenaný (navzorkovaný) určitou vzorkovací frekvencí a na výstupu je tentýž signál, ale s jinou vzorkovací frekvencí.\n\nV závislosti na tom, zda je výstupní vzorkovací frekvence vyšší nebo nižší oproti původní vzorkovací frekvenci vstupního signálu, lze použít různé výpočetní postupy k získaní převzorkovaného signálu.\n\nPraktickým problémem může být zvuk zaznamenaný vzorkovací frekvencí 44,1 kHz, nicméně při přehrávání na méně kvalitních aparaturách (např. v přenosném přehrávači) není nutné mít tento zvuk uložený tak kvalitně (a objemně), je možné jej převzorkovat na 22,05 kHz (nejsnadněji například vypuštěním každého druhého vzorku nebo zprůměrováním dvou sousedních vzorků) a přehrávat jej potom poloviční rychlostí.\n\nPodobným (ale dvourozměrným) příkladem může být zobrazení digitální fotografie zachycené v rozlišení např. 2560×1920 pixelů na displeji s maximálním rozlišením 1280×960 pixelů. V takovém případě je opět nutné provést redukci obrazu za cenu určité ztráty detailů.\n\nJiným problémem je zvětšení vzorkovací frekvence, tedy zvýšení počtů vzorků, např. zvětšení malého bitmapového obrázku ve vyšším rozlišení nebo umělé zvýšení vzorkovací frekvence zaznamenaného zvuku (a tedy zvýšení jeho „kvality“, přestože není odkud brát).\n\n"}
{"id": "215389", "url": "https://cs.wikipedia.org/wiki?curid=215389", "title": "Polluter Pays Principle", "text": "Polluter Pays Principle\n\nPolluter pays principle (zkratka PPP) - znečišťovatel platí - je princip, že škody na životním prostředí musí hradit ten kdo je způsobí. Tento princip se Evropská unie či Česká republika snaží zahrnout zejména do ekonomických nástrojů (poplatky, daně, pokuty…) ochrany životního prostředí.\n"}
{"id": "215390", "url": "https://cs.wikipedia.org/wiki?curid=215390", "title": "Hiisi", "text": "Hiisi\n\nHiisi je baltský, především pak baltofinský druh lesního či horského většinou zlého ducha či démona. Původní význam jména byl „svaté místo“. V dnešní estonštině slovo \"\"hiis\"\" znamená \"posvátný les\".\nJe třeba rozlišovat mezi nejvyšším, hlavním Hiisim a tzv. hiidet neboli hiisii, jeho pomocníky.\n"}
{"id": "215391", "url": "https://cs.wikipedia.org/wiki?curid=215391", "title": "Trichinelóza", "text": "Trichinelóza\n\nTrichinelóza (: ) je parazitární onemocnění zvířat a člověka způsobené hlísticí rodu \"Trichinella.\" Onemocnění je dáno přítomností larev trichinel v kosterní svalovině ale i dalších orgánech.\n\nOnemocnění způsobuje hlístice rodu \"Trichinella\" patřící do kmene Nematoda, třídy Adenophorea, čeledi Trichinellidae. V minulosti byl pokládán za původce onemocnění pouze jeden druh – svalovec stočený Trichinella spiralis (Owen, 1835). Dnes je již popsáno celkem 7 druhů svalovců:\n\n\nJednotlivé druhy se liší ve své patogenitě, spektru hostitelů a rozšíření. \nDospělé pohlavně zralé trichinely (tj. svalovci) žijí ve střevě. Samci měří 1-1,8 mm, samice 1,3-3,7 mm. Larvy v kapsulách ve svalovině jsou dlouhé až 1,3 mm.\n\nJe známo více než 150 vnímavých druhů zvířat, u kterých byla zjištěna přítomnost trichinel.\nU trichinel existují velmi komplikované cykly přenosu v prostředí. Rozlišujeme základní sylvatický (lesní), a smíšený cyklus. U synantropního cyklu dominují prasata domácí, hlodavci a člověk. U sylvatických cyklů je počet zvířat daleko vyšší a vztahy dost komplikované. Významnou roli v přenosu v sylvatickém cyklu hraje kanibalismus, karnivorismus a nekrofágie. \n\nČlověk se nakazí konzumací nedostatečně tepelně upraveného masa (např. klobásy uzené studeným kouřem). V našich podmínkách nejčastěji z masa vepřového či z divočáka. Riziko však představuje i maso koňské, z jezevce, z rysa a řady dalších masožravců. Larvy trichinel druhu \"T. britovi\", \"T. nativa\" a \"Trichinella\" T6 jsou odolné vůči mrazu. Při teplotách −10 °C mohou přežívat larvy v mraženém mase od 2 do 12 měsíců, při teplotách −30 °C je doba přežití larev kratší.\n\nTrichinelóza se u člověka vyskytovala už v dobách minulých a její výskyt byl vždy spojen s konzumací syrového nebo polosyrového masa. Nejstarším nálezem je průkaz původce v mumii mladého Egypťana z doby před 1200 př. n. l . Parazita objevil v Londýně v roce 1835 student medicíny James Paget a ve stejném roce jej Robert Owen popsal a pojmenoval jako \"Trichina spiralis\". O 60 let později byl parazit přejmenován na dnešní \"Trichinella spiralis\".\n\nPrvní epidemie byla na území Čech a Moravy zaznamenána poprvé v roce 1865. Tehdy v pěti obcích na Liberecku onemocnělo 34 lidí. Od té doby bylo na našem území zjištěno 19 epidemií, trichinelózou onemocnělo 1000 lidí a 50 z nich zemřelo. Na Slovensku proběhla celá řada epidemií, přičemž zřejmě největší proběhla v roce 1998. Zdrojem nákazy nebylo maso domácích nebo divokých prasat, ale maso psí. K výrobě tradičních klobás bylo použito maso čtyř k tomuto účelu vykrmených psů. Malou obec ve středu Slovenska (Valaská u Banské Bystrice) navštívili lidé z jiných koutů Slovenska, klobásy ochutnali a ještě dostali výslužku. Nákaze se tak dostala i do jiných krajů. Celkem onemocnělo 336 lidí, nejčastěji muži v aktivním věku. Nejmladším nakaženým bylo tříleté dítě, nejstarší pacient měl 65 let. Žádný z pacientů nezemřel, ale 2 gravidní ženy po infekci potratily .\n\nInkubační doba závisí na množství pozřených larev, druhu trichinel, imunitním stavu člověka. Obvykle se pohybuje od 1 do 4 týdnů.\n\nVzhledem k charakteru vývojového cyklu parazita má onemocnění dvě základní fáze:\n\nOnemocnění zpravidla začíná nespecifickými příznaky: horečka, třesavka, bolest hlavy, intenzivní pocení. Postupně se přidává edém obličeje, nevolnost, zvracení a průjem. Jakmile se larvy dostávají do svaloviny vznikají bolesti svalů, svalové třesy atd. Mezi komplikace, které mohou vzniknout při trichinelóze, patří: \n\nSérologické metody: nejběžnější je ELISA, Western Blot\ndalší vyšetření:\n\nAnthelmintika: albendazol, mebendazol, thiabendazol +\nspolečně s glukokortikosteroidy.\n\n"}
{"id": "215392", "url": "https://cs.wikipedia.org/wiki?curid=215392", "title": "Näkki", "text": "Näkki\n\nNäkki (nebo též Vesihiisi, Vetehinen) je ve finské mytologii vodní, obecně zlý skřet sídlící v bažinách, studních, pod moly a mosty. Do finské mytologie byl přejat ze sousedních skandinávských mytologií; ve švédštině se jmenuje \"„Näcken“\".\nVěří se, že Näkki stahuje do vody, bažin či studní děti, popřípadě mladé ženy, které se dívají do vody na svůj obraz.\nObyčejně bývá Näkki zepředu krásný, avšak záda má chlupatá a nesmírně škaredá.\n"}
{"id": "215393", "url": "https://cs.wikipedia.org/wiki?curid=215393", "title": "Bitva na řece Trebia (antika)", "text": "Bitva na řece Trebia (antika)\n\nBitva na řece Trebia, která leží blízko Piacenzy v severní Itálii, se odehrála v prosinci roku 218 př. n. l. v rámci punských válek. Střetla se v ní kartaginská armáda pod vedením Hannibala (10 000 jezdců a 20 000 pěšáků) a římská armáda pod vedením Sempronia Longa a Publia Cornelia Scipiona (4000 jezdců a 32 000 pěšáků). Římské vojsko, které bylo v tehdejší době jednou z nejobávanějších a nejúspěšnějších formací starověku, zde utržilo zdrcující porážku a Hannibal naopak prokázal své geniální vojevůdcovské vlohy. Tato bitva vedla k bitvě u Kann, která se ukázala jako nejhorší katastrofa pro římskou armádu, a Hannibalovo jezdectvo zde ukázalo své nesporné kvality oproti jízdě římské.\n\nHannibal nenáviděl Řím a Římany způsobem, který byl přímo legendární. Jeho nenávist však nebyla slepá. Řím porazil punské Kartágo v první punské válce v letech 264 až 241 př. n. l. se značnými obtížemi. Co však učinilo druhé střetnutí nevyhnutelným, byla skutečnost, že Římané využili příhodné situace, která nastala, když Kartágo sužovala vzpoura jeho žoldnéřské armády, a zmocnili se Sardinie a Korsiky. Vyhlášením války Kartágu v roce 238 si Římané zajistili nejen tyto dva ostrovy, ale také odškodnění ve výši 1700 talentů stříbra a nehynoucí nenávist rodiny Barků vůči všemu římskému (Hamilkar Barkas potlačoval zmíněné povstání žoldnéřů a přitom se musel dívat, jak Římané využívají těžkých časů jeho státu a požadují na Kartágu splnění dalších a dalších požadavků). \n\nPo potlačení žoldnéřského povstání se Kartágo začalo rozhlížet po nové kolonii, kterou by mohlo dobýt. Skupina kupců, jež Kartágo vedla, objevila nové zdroje zisků a nové příležitosti v Hispánii a za účelem jejich využití tam vyslala právě Hamilkara. Země převážně osídlena keltskými národy byla známa bohatým výskytem stříbra a nacházela se, alespoň zatím, mimo zájmovou sféru Říma. Na španělském pobřeží kromě toho ležela stará foinická kolonie Gades, ideální přístav pro punskou flotilu. Slovy Caesara Hamilkar přišel, viděl a zvítězil, ale nechtěl zdejší obyvatele pobít, nýbrž z nich udělat spojence. V roce 229 př. n. l. zemřel při obléhání města a velení se ujal jeho syn Hasdrubal, který dokončil podmanění Španělska a založil zde nové město Carthago Nova. Řím se bál rychlého vzestupu Kartága, a tak s ním uzavřel dohodu, která udávala hranici Španělska podmaněného Kartágem. Tuto hranici udávala řeka Ebro. Po smrti Hasdrubala (byl zabit otrokem) se velení ujal další syn Hamilkara, Hannibal.\n\nStřetnutí, které rozhodlo o budoucnosti západního Středomoří, vzplanulo tak jako první punská válka v důsledku lokálního konfliktu. Město Sanguntum na španělském pobřeží se vojensky střetlo se svými iberskými sousedy, kteří se těšili ochraně Kartáginců. Po měsíci trvajícím obléhání, tuto Řeky kdysi založenou kolonii, která svého času uzavřela pakt s Římem, Hannibalovy oddíly dobyly. Římský senát reagoval neprodleně a do Kartága vyslal delegaci. Avšak Římané byli na válku už stejně připraveni.\n\nPsal se rok 218 př. n. l., když se u města Carthago Nova dala do pohybu mohutná armáda. Hannibalovo vojsko postupovalo rázně dál. V průběhu mála měsíců přešla mohutná armáda Španělskem a překonala Pyreneje. Díky svým zvědům věděl vojevůdce, že v okolí dnešní Marseille číhají římské legie. Kartaginské vojsko proto podle plánu odbočilo k severu a pak zas na východ. Tam na ně čekal další mocný nepřítel – Alpy. Za pouhých 15 dnů dorazil Hannibal do Itálie. Dá-li se plně věřit tradici, vyžádal si přechod Alp strašné ztráty (prý až 20 000 mužů). I když cestovali uprostřed zimy, tak tuto cestu stihli velmi rychle, a to díky silné vůli a důkladném plánování. Vzhledem k obratnosti, s níž Hannibal velel své armádě při přechodu do Itálie, a neuvěřitelně rychlému přesunu slonů přes hory, se stal Hannibal opravdu strašlivým protivníkem. \n\nPo příchodu na italskou půdu se zdálo, že Hannibalův plán vychází. K jeho vojsku se po tisících přidávali Galové. Jejich kmeny byly v urputných krvavých bojích Římany podrobeny teprve před několika lety. Teď věřili, že se jim nenáviděné římské jho podaří setřást. Příchod kartaginských vojsk nenašel vrchní velení ve městě nad Tiberou nepřipravené, protože Hannibalovy plány nezůstaly římským zvědům utajeny. Řím rychle zareagoval a konzul Scipio, který na Kartaginské se svými legiemi číhal původně v jižní Galii, přemístil své vojsko kvůli Hannibalovu rychlému přesunu přes Alpy včas do severní Itálie a do Hispánie vyslal pouze nevelký počet vojáků pod vedením svého bratra Gnaea, který měl za úkol pozdržovat zásobování pro nepřítele. U italské řeky Ticino se ale Hannibalovi podařilo zvítězit, a to hlavně díky jeho numidské jízdě. Sám Scipio byl v bitvě zraněn a stáhl se do opevněného města Placentie. Senát se dozvěděl o tomto nezdaru a okamžitě vyslal posily pod vedením Scipionova spolukonzula Sempronia Longa. Longus, který kvůli vážnému zranění Scipiona převzal velení na oběma armádami, se hned vydal za Hannibalem a dostihl jej u řeky Trebia.\n\nHannibal před samotnou bitvou vyjel na průzkum i se svým mladším bratrem Magonem. Vzali s sebou asi 2000 příslušníků pěchoty a jezdectva, zjistili pohyb římského předvoje a objevili odvrácený svah, kde se skryli a čekali na příhodný okamžik. Hořkost, která přetrvávala u římského účastníka bitvy, měla patrně vliv na Liviův popis strádající římské armády, když muži chvějící se zimou pochodovali do Hannibalovy důmyslné pasti. Za úsvitu se před Semproniovým ležením náhle objevila Hannibalova numidská jízda a snažila se přimět Římany k boji krupobitím šípů. Sempronius okamžitě vyslal svoji vlastní jízdu a lehkou pěchotu, čímž vyčerpal své síly a střelivo ve zbytečném střetnutí. \n\nŘeka Trebia byla mrazivě studená, takže římská pěchota při jejím přechodu prochladla a dále již poněkud demoralizovaná postupovala směrem k přívětivým ohňům kartaginského tábora, kde je očekávali Hannibalovi dobře živení a tepla si užívající vojáci. Sempronius však chtěl dosáhnout co nejdříve vítězství a ignoroval tedy psychický a duševní stav svých jednotek. To mělo velký dopad na kvalitu jejich boje. Hannibalův plán bitvy počítal s tím, že využije svých vojáků jako skutečný mlýnek na maso v čele s lehkou pěchotou, která zasype unavené Římany z bezpečné vzdálenosti oštěpy a poté ustoupí. Tyto jednotky se rychle stáhly zpět dříve, než na scénu dorazily sevřené a účinné římské legie, z nichž čtyři, umístěné ve středu, byly složené z římských občanů. Čtyři další legie na křídlech pak byly složené z Římany podrobených Italiků. Hannibal si ponechal svoje slony za bitevními liniemi, kde sloužili jako střelecké základny, zatímco se lehká pěchota velmi organizovaně stáhla za dlouhou linii, kterou tvořilo 20 000 Hannibalových příslušníků iberské jízdy a neznámý počet galských spojenců. Díky dlouhodobé vojenské tradici a drilu odpověděli legionáři Říma svými těžkými oštěpy a zkázu roznášeli také. Pomalu, ale jistě se blížili do středu kartaginského vojska. Římská jízda však brzy zjistila, proč Hannibal věnoval takové úsilí dopravě svých slonů do Itálie. Koně Římanů se začali plašit, protože nemohli vystát zjev ani pach těchto zvířat. Hannibalova lépe vycvičená jízda poté začala drtit křídla Římanů. Semproniovy výrazně omezené velitelské schopnosti mu nenabídly lepší řešení než stále útočit na Hannibalův střed. Hannibal odpověděl přesunem slonů proti římské lehké pěchotě, která zvířata odháněla a dal pokyn skrytému Magonovu vojsku. I přes zhoršující se počasí se mu povedlo, že nejzazší řady římských křídel ztratily kontakt se středem. Sempronius v nastalém chaosu netušil, jak si jeho armáda vede a po zjištění, že se čtvrtina jeho armády probila kartaginským středem, se domníval, že zvítězil. Ale to už padlo 26 000 Římanů a ti zbylí rychle utíkali z bitevního pole. Přeživší se vydali opět do Placentie.\n\nPo této bitvě Hannibal porazil Římany ještě v bitvě u Trasimenského jezera a potom v legendární bitvě u Kann. Avšak tyto bitvy nevedly k pádu Říma, jak si Hannibal myslel, ale naopak ke zničení Kartága. Zanechaly totiž v srdcích Římanů strach z Kartága, takže byli naprosto rozhodnuti ho zcela zničit. Po zničení Kartága se Řím stále rozrůstal, až se stal světovou velmocí číslo jedna. Bitva na řece Trebie tedy nakonec vedla k pádu Kartága a vzestupu Říma.\n"}
{"id": "215396", "url": "https://cs.wikipedia.org/wiki?curid=215396", "title": "Stálý tlakově odolný úkryt", "text": "Stálý tlakově odolný úkryt\n\nStálý tlakově odolný úkryt (zkráceně STOÚ) je v Česku a býval i v Československu úkryt civilní obrany pro případ jaderného, či jiného ničivého útoku zbraní hromadného ničení. Kromě těchto existují také i IÚ (improvizované úkryty), dříve tzv. protiradiační.\n\nVzhledem k riziku jaderné konfrontace mezi východním a západním blokem byly stálé úkryty v ČSSR budovány velmi nerovnoměrně, v místech možného napadení a především v období studené války. Patří mezi ně hlavně velké podzemní stavby, jako například metro v Praze (tj. všechny ražené stanice (zhruba úseky I.A, II. A, I.B, II.B, III.B a tunely), dále pak také ostatní tunely (například pražský Strahovský tunel) a objekty podzemních garáží i jiné. V menších městech jsou pak stálé úkryty rozmístěny např. v průmyslových závodech i pod obytnými domy.\n\nStálé úkryty mohou být vestavěné pod objekty stávající zástavby nebo samostatně stojící. Člení se podle tzv. tříd odolnosti (tj. odolnosti na přetlak v čele tlakové vlny) od 2. (0,3 MPa) do 5. třídy (0,05 MPa). Další možné členění je například podle kapacity na velkokapacitní a malokapacitní.\n\nProstory stálého úkrytu se rozdělují na čisté (místnosti pro ukrývané, strojovna vzduchotechniky, soc.zařízení, apod.) a nečisté (místnost prachových filtrů, protitlakové a protiplynové předsíně, apod.). Čisté od nečistých jsou odděleny plynotěsnými předěly.\n\nStálý úkryt je stálým úkrytem tehdy, je-li již nyní stavebně a technologiemi vybaven k ukrytí a nepotřebuje žádné další rozsáhlejší úpravy. Proto každý stálý úkryt má svoji vzduchotechniku, případně náhradní zdroj elektrické energie, tlakově plynotěsné prvky, apod.\n\nZásady postupu při poskytování úkrytů a způsob a rozsah kolektivní ochrany obyvatelstva je stanoven v současné době vyhláškou ministerstva vnitra č. 380/2002 Sb. ze dne 9.8.2002. V platnosti jsou rovněž dvě normy - ČSN P 739010 - Navrhování a výstavba staveb civilní ochrany a ČSN 739050 - Údržba stálých úkrytů civilní ochrany.\n\n"}
{"id": "215402", "url": "https://cs.wikipedia.org/wiki?curid=215402", "title": "Vidličnatky", "text": "Vidličnatky\n\nVidličnatky (Diplura) jsou starobylá bazální skupina šestinohých (tj. hmyzu v širokém slova smyslu). Mnoho autorů je považuje za sesterskou skupinu hmyzu v úzkém slova smyslu.\n\nJsou to drobní, zpravidla slabě pigmentovaní živočichové s růžencovitými tykadly a nečlánkovanými chodidly. Na druhém a sedmém zadečkovém segmentu se nacházejí zbytky končetin. Konec zadečku je pak buďto se dvěma štěty (u skupiny Campodeina - Štětinatky) nebo s klíšťkami (u skupiny Japygina - Škvorovky).\n\nOplození vidličnatek je vnější – samice hledají spermatofory odložené samci. V období rozmnožování se jedinci sdružují do větších skupin. K rozmnožování dochází několikrát za život. Samice kladou vajíčka v hroznovitých snůškách do skulin v půdě; samice některých druhů vajíčka chrání až do vylíhnutí larev. Larva je podobná dospělci. Ke svlékání dochází i v dospělosti.\n\nMACEK, Jan. \"Bezobratlí (2)\". řídí Anděra Miloš ; redaktor Karel Vaněk; ilustrovali Pavel Dvorský, Petr Liška, Pavel Procházka, Lenka Vybíralová, Viera Postníková. 1. vyd. Praha : Albatros, 2001. 170 s. Svět zvířat ; sv. 11. ISBN 80-00-00918-8.\n\n\n"}
{"id": "215408", "url": "https://cs.wikipedia.org/wiki?curid=215408", "title": "Libdvdcss", "text": "Libdvdcss\n\nlibdvdcss je volně dostupná a multiplatformní knihovna pro přístup a uspořádávání DVD kódovaných v CSS. Je to jeden z projektů VideoLAN a používá ho VLC media player a další free/open source DVD přehrávače jako Ogle, přehrávače založené na xine a MPlayer.\n\nlibdvdcss je stavěna jako platformově nezávislá, s verzemi pro GNU/Linux, Microsoft Windows, Mac OS X, BeOS, BSD a Solaris. Je uvolněna pod licencí GNU GPL.\n\nlibdvdcss nesmí být zaměňována s DeCSS.\n\nV mnoha zemích je zakázáno prodávat nebo dokumentovat programy, které poskytují cestu jak obejít kopírovací preventivní systém. CSS není takový systém, přesto jej nenaleznete v mnoha Linuxových distribucí (například Debian, SUSE Linux a Ubuntu). I tak je ale možné si je jednoduše stáhnout z internetu pro tyto distribuce. Některé další distribuce nabízejí instalaci z repozitáře.\n\n\n"}
{"id": "215409", "url": "https://cs.wikipedia.org/wiki?curid=215409", "title": "Eretz.cz", "text": "Eretz.cz\n\nEretz (z hebrejského ארץ, \"erec\" – země), celým názvem \"Eretz.cz – zpravodajství z Izraele\") je český internetový portál, zaměřený výlučně na Izrael. Vydávaný od v března 2006.\n\nPřináší každý den několik článků o aktuálních událostech v Izraeli nebo o událostech ve světě s vazbou na Izrael. Články jsou často překlady z izraelského nabožensko-sionistického webu Aruc ševa (Sedmý kanál), s nímž Eretz spolupracuje. Na Eretzu jsou také přetiskovány články nějak související s Izraelem či s židovstvím z katolicky orientovaných webů Vatikánského rozhlasu, Res Claritatis a Občanského institutu.\n\nKaždodenně je publikována \"Fotografie dne\", pořízená některým z členů redakce nebo externích spolupracovníků v Izraeli. Dále vychází \"Výrok dne\", který se snaží vystihnout (s větším či menším úspěchem) některou z důležitých událostí předchozího dne. Rubrika \"Dnešek v židovské historii\" je překladem článků z dalšího ze spolupracujících webů (webu Aish.com), jejichž autorem je rabi Shraga Simmons. Shrnutím událostí prošlého dne (podle občanského kalendáře) je pak článek, který exkluzivně pro Eretz píše každodenně z Izraele rabi Jicchak Seifert do rubriky \"Dnešek v Eretz Jisrael\".\n\nKromě článků politických a společenských vychází každý týden jeden či několik článků zaměřených nábožensky, a to zejména na judaismus. Pravidelné úvahy nad týdenním oddílem Tóry píše z Izraele rabi Daniel Mayer, bývalý vrchní český zemský rabín.\n\nVzhledem k úzce specializovanému zaměření na Izrael, jsou některé články inspirací i pro další média. Návštěvnost webu byla v ledna 2008 v týdenním průměru něco přes 1000 návštěvníků denně. V roce 2014 navštívilo web celkem 682 398 osob, t.j. průměrná denní návštěvnost 1869 návštěv. (statistika Toplist z 1. ledna 2015).\n\nEretz obsahuje také samostatnou rubriku Newsfeeds (kanály), kde lze přímo přes webový prohlížeč sledovat titulky jednotlivých specializovaných rubrik internetových vydání velkých izraelských deníků – Aruc ševa, Globes, Haaretz, The Jerusalem Post, Jedi'ot achronot, zpráv na webu Chabad a na řadě dalších izraelských nebo židovských webů.\n\nLze si také stáhnout a instalovat speciální lištičku (\"toolbar\") pro webový prohlížeč, která umožňuje snadný přístup k News Feeds i jednotlivým rubrikám webu Eretz.\n\nSoučástí webu Eretz se od jara 2007 stalo i komunitní diskusní fórum, kde lze nalézt mezi běžnou konverzací i řadu tipů na literaturu, hudbu, sportovní výsledky i rabínské odpovědi na některé položené otázky.\n\n5. února 2007 zveřejnil Eretz kritický článek o tom, jak redaktor Britských listů Štěpán Kotrba kopíruje bez souhlasu a vědomí autorů části jejich článků do článků svých. Kotrba reagoval vyjádřením, v kterém přiznal odpovědnost a doplnil nedopatřením chybějící odkazy.\n\nZačátkem listopadu 2006 otiskl Eretz článek, v němž kritizoval (podle serveru eretz.cz) pomýlenou výzvu některých židovských organizací adresovanou ministru vnitra Ivanu Langerovi v souvislosti s tehdejšími protiteroristickými opatřeními v Praze. Článek Eretzu se stal jedním z podkladů pro článek portálu iDnes o dané problematice. Jak se následně ukázalo, tzv. otevřený dopis byl ve skutečnosti podvrhem jediného člověka.\n\nV červnu 2007 zveřejnil web Zvědavec článek popírající existenci nacistických plynových komor, čímž se, podle serveru eretz.cz, postavil do řad popíračů holocaustu. Eretz v reakci na to zveřejnil kritické články, v nichž bylo implicitně navrženo trestní stíhání Stwory a vedení Občanského sdružení Zvědavec. Vladimír Stwora reagoval článkem, kde opomenul nejzávažnějších obvinění z článků na Eretzu a zaměřil se na popírání zbylých a následně článkem, v němž se postavil proti monitorování neonacismu a antisemitismu.\n\nWeb Libertas News, zaměřený na informace ze světa islámu, Eretz opakovaně kritizoval a vytýkal mu údajné nepřesnosti, stranění Izraeli a zamlčování nepohodlných faktů. Kritiku zpravodajství Eretzu o Druhé libanonské válce zveřejnily také Muslimské listy.\n"}
{"id": "215412", "url": "https://cs.wikipedia.org/wiki?curid=215412", "title": "Hugo van der Goes", "text": "Hugo van der Goes\n\nHugo van der Goes (přibližně 1430/1440, Ghent – 1482, Auderghem) byl pozdně gotický vlámský malíř, jeden z nejvýznamnějších představitelů Severské renesance.\n\nNarodil se v Gentu, kde je v roce 1467 uváděn jako mistr a člen místního cechu umělců. V následujícím roce byl pověřen slavnostní dekorací města Bruggy při příležitosti sňatku burgundského vévody Karla Smělého s Margaretou z Yorku. V roce 1470 si vzal Mariu Maddalenu Baroncelli, se kterou měl deset dětí. V letech 1473 – 1476 byl doyenem cechu sv. Lukáše v Gentu. Trpěl depresemi, proto kolem roku 1478 odešel do augustiniánského kláštera Červeného kříže poblíž Bruselu jako jeho laický člen, protože se domníval, že klášterní život jeho nemoc utiší.\n\nV klášteře byl velmi vážený a navštívila ho zde řada významných osobností, včetně pozdějšího císaře Maxmiliána I. Roku 1480 ho povolala radnice v Lovani, aby dokončil křídlo triptychu oltáře, jehož centrální část vytvořil Dieric Bouts. Deprese však nepolevily a po cestě do Kolína nad Rýnem, kterou podnikl v roce 1481 se pokusil o sebevraždu. V roce 1482 zemřel a byl pohřben na hřbitově kláštera, kde je nyní umístěna pamětní deska.\n\nJeho nejslavnějším a jediným ověřeným dílem je \"Oltář Portinariho\" (kolem roku 1475, objednaný bankéřem rodiny Medicejů Tommasem Portinarim pro kostel San Egidio v nemocnici \"Santa Maria Nuova\" ve Florencii. V současné době je ve florentské galerii Uffizi). Celý triptych má rozměry 253 x 586 cm. Křídla oltáře znázorňují rodinné příslušníky a svaté patrony, na zadní straně je provedeno Zvěstování technikou grisaille. Centrální scéna s klaněním pastýřů má přibližně kruhovou kompozici v jejímž středu leží Ježíšek ve věnci paprsků. Prostorovou hloubku vytvářejí architektonické prvky a plochy ustupující do pozadí jako kulisy. Postavy ztratily na trojrozměrnosti, ale vyznačují se silou výrazu a gest. Malíř se ve znázornění postav vrací k hieratické perspektivě a andělé v popředí jsou výrazně menších rozměrů oproti hlavním postavám Panny Marie, Josefa a pastýřů. Kvalitou malířského provedení nádherných plášťů nebo květin převyšuje díla předchozích generací a ovlivnil např. florentské malíře Ghirlandaia, Filippina Lippi, Leonarda da Vinci.\n\nU ostatních děl, přisuzovaných Hugo van der Goes, je autorství posuzováno na základě stylistické analýzy a porovnání s Oltářem Portinariho.\n\nHugo van der Goes vytvořil také velké množství kreseb, které se zachovaly většinou pouze jako kopie jeho následovníků. Za originální kresbu je považován Jakob a Rachel, nyní uloženou v Christ Church Picture Gallery v Oxfordu.\n\n\n\n"}
{"id": "215416", "url": "https://cs.wikipedia.org/wiki?curid=215416", "title": "K9copy", "text": "K9copy\n\nK9copy je software na DVD authoring pro operační systém GNU/Linux.\n\nJe viděn jako hlavní ekvivalent programu na Windows jako: DVD Shrink, poskytuje zripování dvouvrstvého DVD na jednovrstvé DVD, převod mezi DVD-9 a DVD-5 a další. Pro tuto podobnost si vysloužil přezdívku „linuxový DVD Shrink“.\n\nProgram umožňuje si uložit na pevný disk takovéto upravené filmy v podobě ISO souborů, který lze dál vypálit na DVD nosič, třeba programem K3b.\n\n"}
{"id": "215418", "url": "https://cs.wikipedia.org/wiki?curid=215418", "title": "Balkanidy", "text": "Balkanidy\n\nBalkanidy (srbsky Балканиди/Balkanidi, bulharsky Балканиди) je název pro soubor pohoří táhnoucích se západovýchodním směrem z východního Srbska přes střední Bulharsko až k Černému moři a do evropské části Turecka. Z geomorfologického hlediska tvoří subsystém Alpsko-himálajského systému. Osu a nejvyšší část Balkanid tvoří pohoří Stara planina (\"Стара планина,\" česky Staré pohoří) nebo též \"Balkán\" (toto slovo je tureckého původu a znamená nízké zalesněné pohoří). Vrchoviny v severním podhůří nesou společný název Předbalkán \"(Предбалкан)\" a jsou většinou zřetelně tektonicky odděleny od Dolnodunajské nížiny. Jižní podhůří, oddělené od hlavního hřebene spletí kotlin, se nazývá Sredna gora (\"Средна гора\", nebo též \"Средногорие\"). Jeho svahy spadají do Hornothrácké nížiny \"(Горнотракийска низина),\" která vede jihovýchodním směrem a na bulharsko-řecko-tureckém trojmezí opouští Bulharsko. K jihovýchodu se stáčí i Srednogorie, které má ve východním Bulharsku zanedbatelnou nadmořskou výšku, ale u tureckých hranic se znova zvedá masívem Strandža ( \"İstranca dağları,\" též \"Yıldız dağları).\"\n\nBalkanidy navazují na Srbské Karpaty. Hranice mezi oběma subsystémy není geologická, proto se prameny rozcházejí v otázce, kudy má být vedena. Srbští geografové vesměs považují hřebeny Ozren, Devica a Rtanj severně od Niše ještě za součást Karpat a hranici vedou údolím řek Timok, Svrljiški Timok po město Svrljig a odtud do údolí Nišavy k Niši. Podle jiných pramenů je Ozren a Devica už součástí Balkanid (hranice vede po spojnici měst Stalać – Sokobanja – Knjaževac), jiní do Karpat neřadí ani Rtanj.\n\nNa jihozápadě na Balkanidy navazují horstva Rodopské soustavy. Tato hranice naopak je geologicky motivovaná: Rodopy jsou vybudovány z velmi starých hornin Trácko-makedonského masívu a nepatří tedy ani do Alpsko-himálajského systému. V terénu je nicméně hranice Rodopid málo zřetelná. Patří sem dno tzv. Vardarské jizvy (údolí Vardaru, Južné a Veliké Moravy), přiléhající hornatiny na jeho západní straně (sahá na severu až k Juhoru, který spadá do Panonské pánve) a od Niše i na východní straně. Nišská kotlina i hřeben Seličevica jižně od Niše patří pod Rodopidy. Suva planina (Suchá hora, jihovýchodně od Niše) a Svrljiške planine patří pod Balkanidy. Součástí rodopské soustavy je Ruj planina na bulharských hranicích, ze starých hornin je vybudovaná i Vitoša jižně od Sofijské kotliny. Dále na východ už jsou oba systémy zřetelněji odděleny Hornothráckou nížinou.\n\nNa tureckém území terén postupně klesá a u İstanbulu je dokonce zatopen mořem (průliv Bospor). Na protějším, již asijském břehu na něj navazují Pontské hory (též \"Pontidy\"), které se pak táhnou na východ podél tureckého pobřeží Černého moře až k Arménské vysočině.\n"}
{"id": "215427", "url": "https://cs.wikipedia.org/wiki?curid=215427", "title": "Bitva u Arkadiopole", "text": "Bitva u Arkadiopole\n\nBitva u Arkadiopole se odehrála roku 970 mezi byzantskou armádou vedenou Bardou Sklerem a protibyzantskou koalicí vedenou kyjevským knížetem Svatoslavem I. V době, kdy se odehrála tato bitva, byl na byzantském trůně Jan I. Tzimiskes.\n\nPodle ruských bylin poslal Svatoslav poté, co se jeho předvoj přiblížil k městu, do Konstantinopole strohou zprávu: „\"Přijdu si pro vás\"“. Všech občanů města se zhostila panika, protože si vzpomněli na proslulý epitaf na hrobce Nikefora Foky, jehož autorem je metropolita Jan a začíná těmito slovy „\"Dobyli jste vše až na ženy!\"“ a končí srdceryvnou prosbou k velkému válečníku, aby zachránil Byzanc před strašnými Skýty, kteří obléhali hradby Konstantinopole.\n\nArmády se střetly poblíž Arkadiopole (dnešní Lüleburgaz) nacházející se asi 100 kilometrů západně od Konstantinopole. Jan Skylitzes zaznamenal, že ruská vojska byla rozdělena do tří armád, z toho každá čítala deset tisíc mužů. První armáda se skládala z Bulharů a Rusů, druhou armádu tvořili Maďaři a třetí armádu tvořili Turkové. Byzantští historikové udávají, že vojsko protibyzantské koalice utrpělo až dvaceti tisícové ztráty, což moderní badatelé považují za velmi přehnané číslo. Navzdory tomuto úspěchu (okázale zvětšenému v řeckých zdrojích) byl Sklerus odvolán z armády za účelem jednání se vzbouřeným generálem Bardasiem Phocem. O rok později dobylo byzantské vojsko Preslav a obléhalo Svatoslava v Dorostonu (dnes Silistra).\n\n"}
{"id": "215428", "url": "https://cs.wikipedia.org/wiki?curid=215428", "title": "Nan Goldin", "text": "Nan Goldin\n\nNan Goldinová (* 12. září 1953, Washington, D. C.) je americká fotografka. Ovlivnila zásadním způsobem estetiku umělecké fotografie v 70. letech svými bezprostředními a osobními snímky skutečných situací ze života americké subkultury, především mladé lidi, jejichž součástí byly drogy a sexuální experimenty.\n\nNan Goldinová fotografovala každodenní tvář komunity, v níž se sama pohybovala a k níž příznačně patřily také drogy, homosexualita, prostituce, postavy „Drag Queens“ neboli transvestitů, společné byty a vztahy. Vytvořila tak deník života přátel a důvěrně blízkých osob, \"„deník, v němž nechává lidi číst“\". Její snímky nejsou založeny na pouhém pozorování, ale na hlubokých osobních souvislostech – tento přístup vyšel zvlášť jasně najevo, když začala na konci 80. let předkládat, jakou daň si vyžádala nemoc AIDS mezi jejími přáteli a známými. Snímky Goldinové, obvykle velké lesklé cibachromy téměř „caravaggiovské intenzity“, monumentalizují podstatu momentky jako průsečíku osobního a univerzálního. Uzavřené tmavé interiéry, v nichž Nan Goldinová většinou zobrazuje své modely, jsou \"metaforou hranic\", které z jejího světa vylučují ty, kdo nejsou jeho součástí. Povrch fotografie je jako \"skleněná stěna\", skrze niž můžeme spatřit člověka svázaného s jiným člověkem v aktu – „sexuální závislosti“. Snímky si uchovávají charakter rodinného portrétu, protože my, co jsme mimo tuto širší skupinu lidí, nevíme o těch, kteří jsou její součástí, skoro nic kromě těch nejobecnějších věcí, a fotografie nám o nich málokdy říkají něco jiného než to, co se týká jejich vzájemných vztahů jako milenců, přátel nebo obětí.\n\n\"„Fotografování pro mne znamená určitý způsob dotýkání se – je to pohlazení. Můj pohled je vřelý, nikoli chladný. Neanalyzuji, co se děje – to jen krása a zranitelnost mých přátel mne inspirují k fotografování.“\" (N. G.)\n\n\"„Vždycky jsem si myslela, že nemohu nikdy ztratit člověka, když ho budu dost často fotografovat. Ale moje snímky mi ukázaly právě to, kolik jsem ztratila.“\" (N. G.)\n\nNan Goldinová začala fotografovat v 16. letech – nejenom proto, aby se vyrovnala s vlastním životem (traumatizujícím zážitkem pro ni byla sebevražda její starší sestry), ale také proto, aby unikla puritanismu americké společnosti. Její první fotografie byly momentky přátel (studentů progresivní komunitní školy v Bostonu) z konce šedesátých a počátku sedmdesátých let. Poprvé vystavovala Goldinová černobílé fotografie „Drag Queens“ ve svých 19 letech. Poté fotografovala především transvestity. Od poloviny 70 let fotografuje Nan Goldinová v barvě. Vytvořila osobitý styl intimní citlivé a bezprostřední fotografie, využívá fotoaparát jako nástroj pro dokumentaci životního stylu, jehož je vždy součástí.\nStudovala školu při Museum of Fine Arts v Bostonu, v roce 1977 získala titul bakaláře umění (BFA/BA). V roce 1978 se přestěhovala do New Yorku a krátce na to vytvořila „The Ballad of Sexual Dependency“ (Baladu o sexuální závislosti), proměnlivou obrazovou projekci- asi 750 diapozitivů sladěných s hudbou. Balada byla prezentována v muzeích, galeriích, alternativních prostorách a na filmových festivalech ve Spojených státech i v zahraničí – mj. „Whitney Bienále“, berlínském filmovém festivalu, ve Stedelijk Museum v Amsterdamu, The Hirschhorn Museum Art, Jeu de Paume v Paříži, Philadelphia Museum of Art, ICA v Londýně a v Museum of Art v New Yorku. V roce 1986 vydalo Baladu v knižní podobě nakladatelství Apetite, poté vyšla i ve Velké Británii a v Německu.\n\nV polovině 80 let se Goldinová stala závislou na drogách. Po delším pobytu v odvykacím středisku v Bostonu začala znovu fotografovat. První z těchto snímků byly autoportréty, z nichž některé jsou součástí diaprojekce „All By Myself“ (Úplně sama). Goldinová začala poprvé fotografovat za denního světla: zářivé, jasné fotografie kontrastující s jejími staršími, temnějšími snímky. Zároveň začala dokumentovat destruktivní vliv AIDS na své přátele a známé. „Cookie Portfolio“ (1989) je poctou ženě, která byla 13 let její nejlepší přítelkyní a zemřela na AIDS.\nDalší tvorba Nan Goldinové, ovlivněná jejím pobytem v Berlíně a cestami do Asie a Evropy, je prostoupena pocitem ztráty i uzdravení: snímky ukazují prázdné pokoje a jemnější psychologické portréty jejích milenců a přátel – často stejných lidí, které fotografovala bezmála třicet let.\n\nFotografie od roku 1995 zahrnují širokou řadu námětů (témat): společné knižní projekty se známým japonským fotografem Nobujoši Arakim; záhadné krajiny v New Yorku; její dlouholetou milenku Siobhan a děti; rodičovský a rodinný život.\n\nV Pompidouově centru (Paříž) se konala její významná velká retrospektiva její práce v roce 2002. V tomto roce měla těžkou zlomeninu ruky, kterou nezlepšila ani operace.\nNan Goldinová je reprezentována Matthew Marks Gallery v New Yorku. Vyhrála cenu Hasselblad Award v roce 2007.\n\nNan Goldinová žije a pracuje střídavě v New Yorku a v Paříži.\n\nRoku 2018 byla oceněna newyorským kulturním zařízením The Kitchen.\n\nGoldinová měla řadu samostatných i kolektivních výstav, kde představila snímky z Balady i pozdější fotografie. Mezi nejdůležitější samostatné výstavy patří retrospektiva, která byla zahájena v říjnu 1996 ve Whitney Museum of Art v New Yorku. Dále byla prezentována v následujících institucích:\n\n\nKurátorka výstavy Witnesses: Against Our Vanishing / Svědkové: Proti našemu vymření (Artists‘ Space, New York, 1989), kde ukázala, jaký dopad má AIDS na její komunitu.\n„Le Feu Follet“, Pompidou Center, Paříž 2001\n\n\n\n\n"}
{"id": "215432", "url": "https://cs.wikipedia.org/wiki?curid=215432", "title": "Ruy López de Segura", "text": "Ruy López de Segura\n\nRuy López de Segura (asi 1540, Zafra – 1580, Madrid) byl španělský šachový mistr a teoretik, povoláním katolický duchovní. Věnoval se teorii zahájení – španělská hra (1. e4 e5 2. Jf3 Jc6 3. Sb5) nese v angličtině jeho jméno, Ruy Lopez.\n\nRuy Lopéz vydal roku 1561 nejvýznamnější teoretické šachové dílo 16. století, knihu \"Libro de la invención liberal y arte del juego del Axedrez (Kniha o vynalézavosti a umění hry šachové)\", díky které bývá často označován jako „otec šachové teorie“.\n\nKniha, která byla záhy přeložena do italštiny (1584), francouzštiny (1609) i do němčiny (1616), se skládá ze čtyř částí:\n\nDílo již vychází z nových pravidel šachu, rošádu však dosud neuznává. Lopez de Segura v něm již kladl důraz na sílu pěšcového středu a v zahájeních se jako první zabýval tzv. gambity (z italského rčení \"el gambetto dare = nastavit někomu nohu\"), kdy jedna strana obětuje materiál, aby dosáhla jiných výhod. Ve svém díle uvádí také dámský gambit, zejména přijatý, a zahájení 1. d4 d5 2. Sf4., které měl v oblibě Akiba Rubinstein. Jako první analyzoval španělskou hru, ve které po 1. e4 e5 2.Jf3 vyvrací tah 2. .. Jc6 tahem 3. Sb5 a doporučuje 2. .. d6, jak později učil F. A. D. Philidor. V knize jsou i další zahájení (například 1. Jf3 d5, 1. Jc3 d5, 1. c4 e5, 1.f4 d5 aj.), která byla později rozpracována moderními šachovými mistry.\n\nLópez de Segura byl sám silným hráčem a roku 1560 porazil během své návštěvy Itálie tamní nejlepší mistry, mezi nimi i Giovanniho Leonarda Di Bonu. V Madridu roku 1575 však nad ním již Giovanni Leonardo zvítězil.\n\n1.e4 e5 2. f4 (královský gambit, v oné době asi nejoblíbenější zahájení, po vzetí pěšce tahem 2. exf4 bílý hrává 3. Sc4 nebo 3. Jf3 s dalším d4 a má vyhlídky na útok proti černému králi). 2...d6?! (slabší odmítnutí gambitu, lepší by byl tzv. Falkbeerův protigambit 2. d5, jenž způsobuje bílému mnohem větší potíže, tento protigambit však v roce 1560 nemohl být znám, protože byl vynalezen až v první polovině 19. století). 3.Sc4 (vývinový tah poplatný své době, bílý okamžitě napadá nejslabší bod v táboře černého f7, přesto je tento tah sporný, dnešní teorie doporučuje 3. Jf3). 3…c6! (na svoji dobu přesná odpověď, která ukazuje, že tah 3. Sc4 nebyl až tak dobrý, jak by se mohlo zdát, černý hrozí zahrát 4…d5 a dobýt tak střed a omezit působnost bílého střelce) 4. Jf3 (vývinový tah), 4…Sg4 (prohrávající chyba, černý mohl zahrát 4…d5, protože po 5. ed5 přijde 5… e4 a po ústupu jezdce 6…cxd5 s dobrou pozicí černého) 5. fxe5 dxe5 (nebo 5…Sxf3, 6. Dxf3 a hrozí jak Dxf7 mat tak exd6 se ziskem pěšce), 6. Sxf7+! (typická oběť ), 6…Kxf7 7. Jxe5+ Ke8 8. Dxg4 (bílý má o pěšce víc a černý král je bez rošády) 8… Jf6 (urychluje porážku, relativně lepší bylo 8…Jbd7) 9. De6+ De7 (nebo 9…Se7 10. Df7+) 10. Dc8+ Dd8 11. Dxd8+ Kxd8 12. Jf7+ a černý se vzdal, protože po 12..Kf8 13. Jxh8 ztrácí ještě kvalitu. 1-0\n\n"}
{"id": "215436", "url": "https://cs.wikipedia.org/wiki?curid=215436", "title": "Věra Menčíková", "text": "Věra Menčíková\n\nVěra Menčíková ( , provdaná , , (16. února 1906 v Moskvě – 27. června 1944 v Londýně) byla československo-britská ženská šachová mistryně světa. Narodila se v Moskvě ve smíšené rodině. Její otec byl Čech, jmenoval se František Menčík a narodil se v Bystré nad Jizerou. Její matka byla Angličanka a jmenovala se Olga Illingworth. \n\nV devíti letech jí otec věnoval šachovou soupravu a naučil ji hře. V 15 letech skončila druhá v šachovém turnaji, který organizoval školní klub. Když jí bylo 15, její otec v důsledku revolučních změn, jež nastaly v Rusku po VŘSR, ztratil mlýn, který vlastnil, a zároveň s tím dům, kde rodina žila. Manželství se rozpadlo a on se vrátil do Čech. Matka s dcerami se přestěhovala do Anglie, kde se usídlila v Hastingsu. Přesto však Věra Menčíková celý život reprezentovala Československo. V rozporu s tím je fakt, že ve startovní listině Mistrovství světa 1927 byla uvedena jako Ruska a ve startovní listině Mistrovství světa 1939 jako Angličanka. Nejprve ji trénoval Drewitt později se stal jejím nejdůležitějším šachovým učitelem Géza Maróczy. V roce 1937 se vdala za Rufuse Stevensona, jež byl editorem Britského šachového magazínu a později tajemníkem Britské šachové federace. Zahynula spolu s matkou a sestrou Olgou Menčíkovou, rovněž šachistkou, při německém raketovém ostřelování Londýna.\n\nOd roku 1927 do roku 1944 první nositelka titulu ženské mistryně světa v šachu. Získala titul mistra Ústřední jednoty československých šachistů (ÚJČS) v roce 1933 podle stejných klasifikačních pravidel jako muži.\n\nV lednu roku 1926 vyhrála dívčí mistrovství Londýna a její sestra Olga byla třetí. O rok později titul obhájila před Olgou\n\nV roce 1925 vyhrála dva zápasy s mistryní Velké Británie Priceovou. Vyhrála také dva zápasy o titul mistryně světa s Grafovou a zápas s Miesesem\nTitul mistryně získala poprvé v roce 1927 a šestkrát ho obhájila v turnajích, když z 83 partií jich 78 vyhrála, čtyřikrát remizovala (s Michellovou v roce 1927 a s Wolf-Kalmarovou v roce 1930 a s Laubertovou a se Schwartzmannovou v roce 1939) a prohrála pouze s Henschelovou v roce 1930.\nPovažuje se za první ženskou šachistku historie, která se mohla úspěšně účastnit mužských mistrovských soutěží.\nZúčastnila se několika zápasů družstev, ve kterých hráli muži a které byly organizovány tzv. Scheveningským systémem.\nVěra Menčíková byla první ženou, která se mohla úspěšně účastnit silně obsazených mužských turnajů. Její vstup do této sféry byl provázen nedůvěrou a posměšky ze strany řady šachových mistrů. Když nastoupila do turnaje v Karlových Varech (1929), vídeňský mistr Albert Becker v žertu navrhl, aby mistři, které Menčíková porazí v turnajové partii, utvořili klub pojmenovaný jejím jménem. Tento svůj nápad brzy shledal velmi nešťastným, protože se vzápětí stal jeho prvním členem a ostatní účastníci turnaje jej s velkou škodolibostí jmenovali „předsedou na tři roky“. Nadšený z toho nebyl, nicméně později to už nesl lépe, konec konců byla to vybraná společnost, jejíž vedení po Beckerovi převzal jako „doživotní předseda“ Max Euwe, mistr světa v šachu v letech 1935–1937 (jako tehdy jediný člen klubu, kterého Menčíková porazila dvakrát, v letech 1931 a 1932). Členy klubu se postupně stali další (vel)mistři věhlasných jmen, např. Jacques Mieses, Frederick Yates, Friedrich Sämisch, Samuel Reshevsky, Mir Sultan Khan či Karel Opočenský.\n\nV roce 1996 při příležitosti 90. výročí jejího narození vydala Česká pošta poštovní známku s Věrou Menčíkovou s hodnotou 6 Kč. Objevila se rovněž na známkách Jugoslávie a Madagaskaru.\n\n\n"}
{"id": "215440", "url": "https://cs.wikipedia.org/wiki?curid=215440", "title": "Roland Deschain", "text": "Roland Deschain\n\nRoland Deschain z Gileadu je hlavní postava fantasy série Temná věž od Stephena Kinga.\n\nJe synem Stevena a Gabriely Deschainových. Od dětství prodělává se svými vrstevníky pistolnický výcvik. Když je Rolandovi čtrnáct let vyprovokuje ho čaroděj Marten k předčasné zkoušce mužnosti v očekávání, že chlapec selže a bude poslán do vyhnanství na západ. Roland však v souboji se svým učitelem Cortem nečekaně použije sokola jako zbraň a zvítězí. Stává se tak nejmladším pistolníkem. Aby dostal Rolanda z Martenova dosahu posílá jej jeho otec do přímořského panství Mejis. Do Mejisu jej doprovází dva přátelé a členové ka-tet, Cuthbert Allgood a Alain Johns. Hned po příjezdu se Roland seznámí se Susan Delgadovou, do níž se brzy zamiluje. Když se z nich stanou milenci, musí se vypořádat s tím, že Susan byla zaslíbena starostovi Thorinovi jako jeho klisnička. Navíc se ukazuje, že v Mejisu se schyluje k událostem, které ohrožují celý Středosvět. Svou roli v nich sehrála i čarodějnice Rhea z Cöosu. Mise mladých pistolníků končí tragicky, Susan je upálena. Po návratu z Mejisu se Rolandovo ka-tet zúčastní válek proti vojskům Johna Farsona. V rozhodující bitvě na kopci Jericho gileadské oddíly neodolají přesile barbarů ze zbytků Farsonovy armády. To znamená konec Gileadu, konec všeho. Přežije pouze Roland, poslední pistolník. Rolandovou posedlostí se stane dosažení Temné věže, neboť doufá, že tam je možné zastavit a snad i zvrátit stále rychlejší rozpad Středosvěta a pomalé odumírání Paprsků. Po sovkách let, na jedné ze svých cest k Temné věži, vytvoří nové ka-tet, jehož členy se stávají Eddie Dean, Susannah Holmesová - Deanová, Jake Chambers a brumlák Ochu.\n"}
{"id": "215442", "url": "https://cs.wikipedia.org/wiki?curid=215442", "title": "Čínsko-sovětské konflikty (1969)", "text": "Čínsko-sovětské konflikty (1969)\n\nČínsko-sovětský konflikt byla série ozbrojených střetů na hranici mezi Sovětským svazem a Čínou.\n\nRozpory mezi Čínou a SSSR měly dlouhodobější charakter. Vyostřovat se začaly již za Chruščovovy vlády, kdy Mao Ce-tung velmi nelibě nesl odsouzení Stalinova kultu osobnosti na 20. sjezdu KSSS, liknavý postup SSSR v případě demokratizačních procesů v Maďarsku a Polsku, ústupky SSSR v době Karibské krize a v neposlední řadě smlouvu mezi SSSR, USA a Británií o zákazu jaderných zkoušek (Čína odmítla podepsat). Mao Ce-tung dokonce označil SSSR za nepřítele, protože zradil původní myšlenky marxismu-leninismu. Došel ve svých tvrzeních tak daleko, že myšlence komunismu se více blíží Čína než SSSR. Navíc si začal klást územní nároky. V únoru 1964 dokonce došlo na téma území k jednání, ale sešlo z nich, jelikož SSSR procházel politickou krizí, Nikita Chruščov byl zbaven moci a v úřadě ho vystřídal Leonid Brežněv.\n\nVe druhé polovině šedesátých let dokonce premiér Čou En-laj v jednom ze svých projevů doslova prohlásil: „…pohraniční válka se SSSR začne dříve než válka s USA.“ I staří ostřílení „čekisté“ z KGB byli šokováni zvěrstvy kulturní revoluce a obávali se, že Maův režim degeneruje na agresivní asijskou tyranii.\n\nByly zaznamenány metody nejkrutějšího mučení, které nesnesly srovnání ani s „Velkým terorem“ v Rusku. Syn bývalého prezidenta Liu Šao-čchiho byl vhozen pod vlak a dokonce disidentům odsouzeným na smrt byla před veřejnou popravou přeťata průdušnice a nahrazena ocelovou trubičkou – aby mohli dýchat, ale nemohli vykřikovat protistátní hesla. Sám Teng Siao-pching byl poslán na venkov na převýchovu „poctivou prací“.\n\nPro KGB v té době byla zpravodajská činnost v Číně nejnebezpečnější na světě. Kremelské vedení bylo označováno za „největší renegáty v dějinách lidstva“. Špionománie v kombinaci s xenofobií znamenala, že kdo nebyl Číňan, na ulici neměl šanci. Sovětské velvyslanectví v Pekingu bylo v trvalém obležení „rudých gardistů“ a ulice, kde sídlí, byla přejmenována na Antirevizionistickou. Když v roce 1967 sovětští diplomaté a jejich rodinní příslušníci opouštěli Čínu, byli všichni bez výjimky na pekingském letišti zbiti. Jediným zdrojem zpráv o běsnění gardistů pak zůstávali lidé v terénu (Mongolové, nebo lidé středoasijského původu). Nikdo z nich však neměl přístup k informacím o formování čínské politiky na nejvyšší úrovni.\n\nPoslední „kapkou“ pak byl vpád Varšavské smlouvy do ČSSR a prosazování tzv. „Brežněvovy doktríny“ omezené suverenity v praxi. Čína z toho měla hrůzu. Zatímco v případě Maďarska na SSSR Mao tlačil a volal po „ráznějším“ postupu, invazi do ČSSR ostře odsoudil.\n\nČína začala vypovídat některé dvoustranné smlouvy se SSSR a vypovídat sovětské „specialisty“ ze svého území. Vše následně vyvrcholilo několika ostrými pohraničními konflikty, které z vojenského hlediska skončily naprostým vítězstvím SSSR.\nNejznámější z těchto konfliktů jsou boje o ostrov Damanskij na Ussuri a u jezera Žalanaškol v Kazachstánu (viz Externí odkazy).\n\nZdroj konfliktu pramenil z nepřesností Pekingské smlouvy z roku 1860, která řeší hranice mezi Čínou a Ruskem. V ní se určuje hranice mimo jiné břehy řek Ussuri a Amuru. Ale nedošlo v ní ke komisnímu vyřešení prostorů mezi břehy – tj. vodní plochy a ostrovů.\n\nSituace byla nadále patová, až se naskytla při příležitosti pohřbu Ho Či Mina 11. 9. 1969 šance k setkání Kosygina s Čou En-lajem. Zde byly dohodnuty termíny dalších schůzek a jednání začala 20. října 1969 v Pekingu. Mezitím však Moskva pomocí „svých“ novinářů začala šířit dezinformační „narážky“ v tisku, že SSSR zkoumá možnost preventivního jaderného úderu na Čínu, a to ještě před tím, než Čína vyrobí dostatečné množství raket, které by mohly ohrozit SSSR. Fámy v tisku byly šířeny i v Evropě a Severní Americe. A to tak věrohodně, že dokonce i někteří lidé z KGB, kteří fámu sami šířili, nevěděli, zda se jedná o fámu, nebo se touto myšlenkou GŠ RA skutečně zabývá. Až později někteří z přeběhlíků KGB potvrdili, že šlo skutečně o fámu v rámci tzv. „aktivních opatření“.\n\nVýsledek tohoto opatření měl za následek 2 reakce:\n\n\n\nToto sblížení dohánělo SSSR k zuřivosti a KGB si do své terminologie přiřadila pojem „základní nepřítel“ pro Čínu. USA označovala jako „hlavní nepřítel“. Vztahy zůstaly stále napjaté, pouze došlo k zmírnění po úmrtí Maa a Čoua. Reformátor Teng Siao-pching vyvedl Čínu z hospodářské krize otevřením její ekonomiky Západu.\n\nVětší krize pak ještě nastala na sklonku 70. let, kdy Čína zahájila útok na čínsko-vietnamském pomezí. SSSR pak reagoval přesunem části svých vojsk z NDR na sovětsko-čínskou hranici.\n\nCelkové zlepšení vztahů nastalo až příchodem Michaila Gorbačova.\n\n\n\n"}
{"id": "215447", "url": "https://cs.wikipedia.org/wiki?curid=215447", "title": "Fluxbuntu", "text": "Fluxbuntu\n\nFluxbuntu je již nevyvíjená a neaktivní linuxová distribuce založená na Ubuntu zaměřená na méně výkonné počítače a mobilní zařízení.. Projekt byl vyvíjen jen několik měsíců, první verze byla uvolněna 17. května 2007, poslední verze 7.10 RC byla vydána 10. října 2007. Fluxbuntu není oficiální součástí projektu Ubuntu.\n\nPoužívá minimalistický správce oken Fluxbox a výběr balíčků je zaměřen na nízkou spotřebu výpočetních zdrojů. Systém lze provozovat na počítači s 64MB paměti a s 1,5GB velký pevným diskem. Distribuce zahrnuje jako textový editor primárně AbiWord, jako webový prohlížeč Kazehakase, komunikační program Pidgin\n\n\n"}
{"id": "215452", "url": "https://cs.wikipedia.org/wiki?curid=215452", "title": "Letní olympijské hry 1960", "text": "Letní olympijské hry 1960\n\nXVII. letní olympijské hry se uskutečnily ve dnech 25. srpna až 11. září 1960 v hlavním městě Itálie, Římě. Her se zúčastnilo 5348 sportovců z 83 zemí, Československo reprezentovalo 120 sportovců, z toho 15 žen. V celkovém hodnocení se naše výprava s osmi medailemi umístila na 10. místě.\n\nPořadatelství her bylo Římu uděleno na zasedání Mezinárodního olympijského výboru v Paříži 15. června 1955. Byla to první olympiáda v Římě: město mělo pořádat Letní olympijské hry 1908, ale po výbuchu Vesuvu se pořadatelství vzdalo. Olympijskými sportovišti byly vedle moderního komplexu Foro Italico, kde se nachází Stadio Olimpico a Stadio dei Marmi, také antické památky Maxentiova bazilika (zápas) a Caracallovy lázně (gymnastika).\n\nPoprvé se na olympiádě představily San Marino, Maroko, Tunisko a Súdán. Západoindická federace soutěžila poprvé a naposledy, o čtyři roky později už její členské státy vystupovaly samostatně. První historické zlato získal Pákistán (v pozemním hokeji).\n\n\n"}
{"id": "215453", "url": "https://cs.wikipedia.org/wiki?curid=215453", "title": "Letní olympijské hry 1948", "text": "Letní olympijské hry 1948\n\nXIV. letní olympijské hry se uskutečnily ve dnech 29. července až 14. srpna 1948 v hlavním městě Velké Británie, Londýně. Londýn měl původně pořádat hry v roce 1944, ty se ovšem kvůli probíhající 2. světové válce neuskutečnily. Her se nemohli účastnit sportovci Německa a Japonska. Sovětský svaz označil hry za „nástroj imperialismu“ a svoji výpravu do Londýna nevyslal.\n\nHer se zúčastnilo 4099 sportovců z 59 zemí, Československo reprezentovalo 69 sportovců, z toho 14 žen. V celkovém hodnocení se československá výprava s jedenácti medailemi umístila na 8. místě.\n\nO uspořádání 14. olympijských her se ucházelo 5 dalších měst: Baltimore (USA), Lausanne (Švýcarsko), Los Angeles (USA), Minneapolis (USA) a Philadelphia (USA).\n"}
{"id": "215455", "url": "https://cs.wikipedia.org/wiki?curid=215455", "title": "Letní olympijské hry 1956", "text": "Letní olympijské hry 1956\n\nXVI. letní olympijské hry se uskutečnily ve dnech 22. listopadu až 8. prosince 1956 v australském Melbourne, šlo o první olympijské hry, které se konaly na jižní polokouli. Her se zúčastnilo 3184 sportovců z 67 zemí, Československo reprezentovalo 64 sportovců, z toho 13 žen. V celkovém hodnocení se československá výprava s šesti medailemi umístila na 18. místě.\n\nZ politických důvodů opustila sportovní kolbiště Čína. Do dějiště her přicestovaly olympijské výpravy Číny a Tchaj-wanu. Čína však žádala výpravu Tchaj-wanu k hrám nepřipustit. MOV požadavku nevyhověl, Číňané odjeli a v roce 1958 národní výbor vystoupil z MOV.\n\nRok před OH byl přijat do MOV olympijský výbor NDR. Rozhodnutím MOV bylo nařízeno, že oba státy (NDR i NSR) musí vyslat do her společnou sportovní výpravu.\n\nHry se konaly v období po povstání v Maďarsku a Suezské krizi v Egyptě. V důsledku těchto událostí několik států na hry své sportovce nevyslalo.\nKvůli povinné půlroční karanténě, předepsané australskými zákony pro zahraniční koně, se jezdecké soutěže odehrály v květnu 1956 ve Stockholmu (Švédsko). Mezinárodní olympijský výbor tak poprvé a zatím naposledy souhlasil s nedodržením zásady jednoty místa a času konání.\n\nO uspořádání 16. olympijských her se ucházel do té doby nevídaný počet 9 měst. Vítězný Melbourne porazil v roce 1951 ve finále hlasování Buenos Aires (Argentina) o jeden hlas. Dalšími uchazeči byly Mexico City (Mexiko) a americká města Los Angeles, Detroit, Chicago, Minneapolis, Philadelphia a San Francisco.\n\n"}
{"id": "215463", "url": "https://cs.wikipedia.org/wiki?curid=215463", "title": "Hebe (planetka)", "text": "Hebe (planetka)\n\n(6) Hebe je jedna z největších planetek hlavního pásu asteroidů. Hebe byla šestá objevená planetka. Objevil ji 1. července 1847 Karl Ludwig Hencke. Byl to jeho druhý a poslední objev. Pojmenována byla podle řecké bohyně věčné mladosti Hébé, jméno navrhl Carl Friedrich Gauss.\n\n\n"}
{"id": "215467", "url": "https://cs.wikipedia.org/wiki?curid=215467", "title": "Iris (planetka)", "text": "Iris (planetka)\n\n(7) Iris je čtvrtá největší planetka hlavního pásu (větší jsou jen Vesta, Ceres a Pallas). Objevil ji 13. srpna 1847 John Russell Hind v Londýně. Byla pojmenována po starořecké bohyni duhy Iris.\n\n\n"}
{"id": "215482", "url": "https://cs.wikipedia.org/wiki?curid=215482", "title": "Isla Nublar", "text": "Isla Nublar\n\nIsla Nublar (česky „Mlžný ostrov“, takto zvaný kvůli oblačným podmínkám vznikajícím z mořských proudů a sopečné činnosti) je fiktivní ostrov, ležící asi 120 mil (zhruba 200 kilometrů) západně od pobřeží Kostariky, tedy zhruba čtyřicet minut cesty vrtulníkem ze San José. Je místem děje slavného románu Michaela Crichtona a následně stejnojmenného filmu Stevena Spielberga \"Jurský park\". Ostrov je jen „výkladní skříní“, zábavním parkem, ve kterém jsou naklonovaní dinosauři připravováni pro návštěvu milionů turistů z celého světa. V důsledku sabotáže však dojde ke katastrofě, která dinosaury osvobodí z elektrických ohrad a hlavní hrdinové příběhu se ocitnou ve smrtelném nebezpečí.\n\nIsla Nublar je jedním z několika tropických sopečných ostrůvků (není však součástí fiktivního soustroví „Las Cinco Muertes“ – „Pět smrtí“, kde se nachází Isla Sorna, tedy dějiště druhého dílu) na východě Tichého oceánu. Má tvar obrácené kapky vody. Jeho délka je asi 8 mil (13 km) a šířka v nejširším bodě ostrova 3 míle (necelých 5 km), celkem má zhruba 22 čtverečních mil (necelých 36 km). Nejvyšší bod na ostrově měří jen kolem 600 m n. m. Na ostrově je zvýšená geotermální aktivita, která pomáhá saturovat potřebu elektrické energie do plotů. Podél jižní strany ostrova jsou stále přítomné parní průduchy, svědčící o vulkanickém původu ostrova. Zatímco sever ostrova jsou hory, jih jsou rovné plochy. Vzhledem k teplému klimatu je na ostrově převládající tropický deštný les. Uprostřed ostrova se nachází obrovská umělá laguna.\n\nDěj druhého dílu románu a se odehrává na jiném ostrově, kde byli dinosauři klonováni pro \"Jurský park\" – Isla Sorna (jinak také nazývaného „Site B“).\n\nIsla Nublar je také dějištěm filmu \"Jurský park\", stále vycházejícího z původního románu. Dále pak film \"Jurský svět\", kde je na tomto ostrově již plně funkční, zmodernizovaný, zabezpečený a otevřený park. Do tohoto parku přijíždí ročně desítky tisíc turistů. Avšak genetikové zde vytvoří i nebezpečného geneticky modifikovaného dinosauřího hybrida pod jménem \"Indominus rex\", aby zvýšili návštěvnost. Avšak tento dinosaurus uprchne a začne terorizovat celý park. Posledním filmem, odehrávajícího se na tomto ostrově, je \"\", kde dinosauři na ostrově čelí vyhynutí v důsledku erupce sopky.\n\n"}
{"id": "215485", "url": "https://cs.wikipedia.org/wiki?curid=215485", "title": "Chvostnatky", "text": "Chvostnatky\n\nChvostnatky (Archaeognatha, syn. Microcoryphia) jsou bazální bezkřídlá skupina hmyzu v úzkém slova smyslu. Na rozdíl od ostatního hmyzu mají kusadla připojená k hlavě jen jedním kloubem (odtud \"Archaeognatha\") a na břišních destičkách zadečkových článků drobné výčnělky, homologické s obdobnými výčnělky na kyčlích prvních dvou párů nohou. Dále mají na zadečku po stranách dva štěty a uprostřed jeden pašťet, který je zpravidla o něco delší (dobrý určovací znak - srv. Šupinušky)\n\nTělo je kapkovitého tvaru, pokryté drobnými šupinkami. Oči velké a na temeni se stýkají (dobrý určovací znak). Jednoduchá očka jsou zachována.\n\nSamičky mají kladélko, samci phallus. Oplození je vnější: sameček vyloučí několik kapek spermatu, společně s vodícím vláknem, ke kterému pak dostrká samici, a ta si je sama odebere. Často se vyskytují složité námluvy, při kterých oba partneři pobíhají okolo sebe a dotýkají se tykadly. Snůšku umísťuje samice do dutin v půdě. Vývoj je dlouhý, larva se podobá dospělci a svlékání se vyskytuje i po dosažení dospělosti.\n\nChvostnatky jsou noční zvířata, přes den se skrývají pod kameny nebo v opadu. Živí se detritem, řasami nebo lišejníky.\n\n\n"}
{"id": "215488", "url": "https://cs.wikipedia.org/wiki?curid=215488", "title": "Fixační tekutina", "text": "Fixační tekutina\n\nFixační tekutina (zkráceně fixáž) se používá k fixaci trvalých mikroskopických preparátů. Fixací se rozumí rychlé usmrcení biologického materiálu a upevnění vnitřních struktur proti vlivům vnějšího prostředí. V průběhu odumírání totiž dochází ke změnám vnitřní struktury. Fixace navozuje koagulaci protoplazmy což zvýrazňuje vnitřní struktury. Fixační tekutiny jsou chemické směsi nejčastěji obsahující ethanol, formaldehyd, kyselinu octovou, k. propionovou, dichroman draselný či glutaraldehyd. Použití fixáže závisí na zájmu pozorovatele a následném typu barvení.\n\n\n"}
{"id": "215498", "url": "https://cs.wikipedia.org/wiki?curid=215498", "title": "Letní olympijské hry 1976", "text": "Letní olympijské hry 1976\n\nXXI. letní olympijské hry se uskutečnily ve dnech 17. července až 1. srpna 1976 v kanadském Montrealu. Her se zúčastnilo 6106 sportovců z 92 zemí. Československo reprezentovalo 167 sportovců, z toho 39 žen. V celkovém hodnocení se výprava s osmi medailemi umístila na 17. místě.\n\nO tom, které město uspořádá olympijské hry v roce 1976, bylo rozhodnuto 15. května 1970 na zasedání Mezinárodního olympijského výboru v Amsterodamu.\nHry byly na protest proti rostoucí rasové nenávisti bojkotovány většinou afrických zemí. Záminkou byla účast novozélandských ragbistů na soutěžích v tehdy rasistické Jihoafrické republice, jejíž olympijský výbor byl vyloučen z MOV roku 1970. Bojkot iniciovaly takzvané frontové státy.\n\nHer se zúčastnilo celkem 92 zemí, z toho se tři účastnily letních olympijských her poprvé: Andorra, Antigua a Barbuda a Kajmanské ostrovy.\n\nČísla v závorkách udávají počty sportovců zastupujících zemi.\n"}
{"id": "215499", "url": "https://cs.wikipedia.org/wiki?curid=215499", "title": "Letní olympijské hry 1980", "text": "Letní olympijské hry 1980\n\nXXII. letní olympijské hry, oficiálně Hry XXII. olympiády, se uskutečnily ve dnech 19. července až 3. srpna 1980 v hlavním městě Sovětského svazu, Moskvě. Her se zúčastnilo 5179 sportovců z 80 zemí, Československo reprezentovalo 211 sportovců, z toho 48 žen. V celkovém hodnocení se výprava s čtrnácti medailemi umístila na 13. místě.\n\nKvůli sovětské invazi do Afghánistánu (1979) byly hry velkou částí západních zemí bojkotovány. I přes to, že se mnoho sportovců těchto zemí her zúčastnilo pod olympijskou vlajkou, staly se v podstatě soubojem Sovětského svazu a Východního Německa.\n\nČasto se zde vyskytovaly podvody a doping, obojí ovšem v té době neprokázané. V dodatečných průzkumech však byly anabolické látky nalezeny v 60 vzorcích moči sportovců.\n\nSovětská invaze Afghánistánu v roce 1979 přiměla v lednu 1980 tehdejšího presidenta USA Jimmyho Cartera k vyřčení ultimáta Sovětům na zanechání okupace Afghánistánu do jednoho měsíce pod hrozbou bojkotu nadcházejících olympijských her. Měsíc poté podala USA oficiální žádost o přeložení Olympijských her do jiné země, která byla ovšem zamítnuta. Po americké poradě 24. dubna, oznámil tehdejší prezident Olympijského výboru USA (United States Olympic Committee, USOC) Robert Kane Mezinárodnímu olympijskému výboru (International Olympic Committee, IOC), že USOC by bylo ochotné vyslat olympijskou výpravu do Moskvy, pokud by se naskytla „výrazná změna v této mezinárodní situaci“. Tehdejší prezident mezinárodního olympijského výboru Lord Killanin se proto rozhodl svolat schůzi s Jimmym Carterem a nejvyšším představitelem Sovětského svazu Leonidem Brežněvem, aby prodiskutoval bojkot ve snaze zachránit hry. Ani jedna ze stran ovšem své postavení nezměnila. Mezinárodní olympijská federace protestovala proti americkému bojkotu s tím, že nátlak Spojených států a ostatních zemí podporujících bojkot je nevhodný způsob k dosažení politických cílů a že hlavními oběťmi tohoto incidentu by byli atleti.\n\nK bojkotu USA se okamžitě připojily ostatní státy jako Japonsko, Kanada, západní Německo, Čína a další. Velká Británie, Francie a Austrálie oficiálně podpořily bojkot, ale zdali se účastnit na olympijských hrách, nechaly individuálně na sportovcích. Británie nakonec na tyto olympijské hry vyslala výpravu o 170 sportovcích. Výpravy podporující bojkot, které se účastnily olympijských her, však neměly právo na použití státních symbolů (vlajka, hymna) a byly často cenzurovány v televizních přenosech. Lord Killanin ovšem dovolil sportovcům, kteří byli kvalifikovaní v jejich Národních olympijských výborech (National Olympic Committee, NOC), aby startovali na hrách pod vlajkou jejich NOC. Při ceremoniálech byla státní hymna příslušníků nahrazena olympijskou hymnou.\n\nHer se zúčastnilo 81 zemí, ale zástupci Libérie z her odstoupili po absolvování slavnostního zahájení. Počet účastnických zemí tak klesl na 80.\n\nI přes velký počet bojkotujících zemí, sedmička států vyslala své sportovce na letní olympijské hry poprvé v historii: Angola, Botswana, Kypr, Jordánsko, Laos, Mosambik a Seychelly.\n\nČísla v závorkách udávají počty sportovců zastupujících zemi. Kurzíva znamená, že země soutěžila pod olympijskou vlajkou.\n"}
