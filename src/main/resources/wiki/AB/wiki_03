{"id": "84500", "url": "https://cs.wikipedia.org/wiki?curid=84500", "title": "Metro v Ciudad de México", "text": "Metro v Ciudad de México\n\nMexiko jako jedno z největších měst na světě a hlavní město Mexika provozuje rozsáhlou síť podzemní dráhy. Oficiální název systému zní \"Systém hromadné dopravy\" () neboli \"Metro\", zkracováno na \"STC Metro\".\n\nNa 11 linkách o celkové délce 201,7 km se denně přepraví mezi čtyřmi a pěti miliony cestujícími, což řadí síť ve vytíženosti hned za Moskvu a Tokio.\n\nNejvíce cestujících bylo přepraveno celkem 1. prosince 1989, a to 5 263 008 osob. Počet cestujících přepravených do roku 1995 se vyšplhal na 1,474 miliardy. Vozový park se skládá z 2,5 tisíce vlaků, ty ročně najezdí více než 35 miliónu kilometrů.\n\nSystém je koncipován podobně jako v jiných městech, nachází se zde ale poměrně mnoho linek tangenciálních směrů. Trasy jsou vedeny ve středu města v podzemí, v okrajových částech jsou pak vedeny po povrchu (každá linka, kromě linky 1 má každá minimálně jeden povrchový úsek; linka 4 je naopak povrchová celá).\n\nSoupravy jsou většinou mexické výroby, některé jsou ale také španělské, francouzské nebo kanadské. V provozu je deset typů vlaků, ty nejstarší jsou z roku 1968. Kola všech souprav jsou opatřena pneumatikami, jako je tomu například i v Paříži nebo Santiagu de Chile. Některé vagóny jsou zvlášť vyhrazeny pro ženy a děti, toto rozdělení však není striktně dodržováno.\n\nSystém metra v hlavním městě patří i k těm s nejnižšími sazbami jízdného. Díky podpoře města stojí základní jízdenka jen tři mexická pesa; přestože cena reálných nákladů by byla dvoj- až trojnásobná.\n\nMetro v Ciudad de México se stavělo v několika etapách:\n\nVytvořeny byly nejstarší úseky pro první tři linky, postaveno 42,4 km tratí a 48 stanic. Na stavbě těchto tras se podílelo několik tisíc specialistů z mnoha oborů a mnoha zemí (například z Francie) a další tisíce dělníků. Výstavba probíhala velmi rychle, některé nalezené archeologické vykopávky byly přímo začleněny do konstrukcí stanic (příkladem je starověký oltář zasvěcený Ehécatl, bohovi větru ve stanici Pino Suaréz). Na obklad stanic byly použity pouze materiály vyskytující se v Mexiku. Skupina architektů se snažila za každou cenu navrhnout systém tak, aby nebyl přeplněný a nepůsobil stísněným dojmem.\n\nO dalších deset let později se síť metra rozrostla o 37,3 km, zprovoznily se linky 4 a 5, prodloužila se navíc i linka 3 oběma směry. Celkem přibylo dalších 32 stanic. Etapa byla zahájena vytvořením několika komisí; nejprve \"Technické komise pro metro\" a později roku 1978 \"Komise pro silniční a městskou dopravu ve federálním distriktu\" (zkracováno jako \"COVITUR\"). Jejím hlavním úkolem bylo celou výstavbu naplánovat a zorganizovat. II. etapa probíhala ve dvou fázích; nejprve se prodloužila linka 3 a později vznikly linky 4 a 5. Zpracovaly se další plány rozvoje sítě metra na další období. Po otevření všech úseků se síť rozrostla téměř dvojnásobně, na délku 79,5 km s 80 stanicemi. Nová linka 4 byla postavena jako nadzemní, na 7,5 m vysokém viaduktu; linka 5 pak jako povrchová s některými podzemními úseky, otevírala se ve třech fázích. (Consulado – Pantitlán 19. prosince 1981, Consulado – La Raza 1. července 1983 a La Raza – Politécnico 30. srpna 1982).\n\nTato etapa byla mnohem kratší než obě předchozí; prodlužovaly se stávající linky a vznikly i nové (6,7). Počet stanic se zvýšil již na 105. Nové úseky se otevřely na linkách 3 a na lince 1; vznikl i dnešní velmi významný terminál Pantitlán. I linka 2 se rozrostla o nový úsek; je mezi stanicemi Tacuba – Quatro Caminos a byl otevřen 22. srpna 1984. První zcela novou linkou III. etapy byla tangenciálně vedená linka šestá, jejíž 9,3 km dlouhý úsek s šesti stanicemi spojil stanice El Rosario a Instituto del Petróleo, pro veřejnost se zprovoznil k 21. prosinci 1983 a umožnil se tak přestup mezi linkami 5 a 7 v severní části města. Sedmá linka, také tangenciální, byla také v této etapě uvedena do provozu též; vede však na poměry hlavního města velmi kopcovitou krajinou a proto je založena hluboko pod zemí v tunelu. Otevírala se ve třech etapách; první úsek Tacuba - Auditorio veřejnost využívá od 20. prosince roku 1984, další, Auditorio - Tacubaya od 23. srpna 1985 a poslední, Tacubaya - Barranca del Muerto od 19. prosince 1985. Nová linka přidala síti metra 13,1 km tratí s 10 stanicemi.\n\nTentokrát vznikla jen jedna nová linka, a to s číslem devět. Byla vybudována ve dvou fázích, ty se obě dokončily úspěšně roku 1987. Prodloužily se také linky č. 6 a 7. První z nových úseků, prodloužení linky 6 o 4,7 km, bylo otevřeno 8. července 1988; nový úsek sedmé linky pak 29. listopadu téhož roku. Linka 9 vznikla jako zcela nová. Vybudovala se ve dvou fázích; v té první se zprovoznil úsek Pantitlán – Centro Medico 27. srpna 1987, o rok později pak přišla i druhá fáze a zprovoznění západní části trasy (Centro Medico – Tacubaya). Nová linka k síti přidala 12 stanic a 15,3 km tratí. Je vedená částečně v podzemí a částečně na viaduktu.\n\nVznikla první příměstská linka označená písmenem A. Spolu s dalším nově otevřenými úseky (linka 8) přibylo dalších 37 km tratí a 29 stanic. Výstavba linky A pátou etapu budování metra v podstatě zahájila. Vznikla první linka, vedoucí za hranice samotného města do státu Estado de México, navíc konstruovaná na klasické vlaky bez pneumatik a s pantografem. Otevření jejího prvního úseku s délkou 17 km proběhlo 12. srpna 1991. Vytvořena byla i osmá linka, její výstavba však byla mnohem náročnější než u té předchozí. Její trasa vede přímo pod historickým jádrem a při výstavbě bylo velmi náročné ji postavit tak, aby nedošlo k poničení významných památek. Osmá linka podchází i náměstí Plaza de la Constitutión, největší a nejdůležitější ve městě.\n\nFederální distrikt města Cd. México se pomocí poslední otevřené příměstské linky B spojil s okolními městy Nezahualcóyotl (Nezahualcóyotl) a Ecatepec. Nová trasa byla dlouhá 23,7 km. První studie a projekty této linky se objevily kolem roku 1993. Výstavba začala 29. října 1994, první úsek v rozsahu Villa de Aragón – Buenavista se zprovoznil 15. prosince 1999, druhý mezi stanicemi Nezahualcoyótl a Cudad Azteca pak k 30. listopadu 2000. Celá má být dokončena v druhé polovině prvního desetiletí 21. století. Linka je navržená k přepravě 600 000 cestujících denně.\n\nVeřejnosti slouží dohromady 176 stanic, z nichž 106 je podzemních (nejhlubší 35 m pod povrchem), 53 povrchových a 16 nadzemních. 24 stanic je přestupních. Nejvýznamnější stanicí v celém systému je Pantitlán; přestupní stanice která je největší ve městě a jedna z největších i ve světě, kříží se zde čtyři linky metra a spoustu dalších návazných linek autobusů.\n\nHlavní zvláštností metra v Ciudad de México jsou symboly stanic; každá stanice metra má vlastní znak. Důvodem je usnadnění orientace v metru pro cestující se špatnou schopností čtení nebo částečnou negramotností. Symboly vždy představují to, co se poblíž stanice nachází, jsou provedeny bílou barvou na barevném podkladě; barva je pak stanovena podle linky. U přestupních stanic je použito barev více.\n\nSoučasná síť metra má devět klasických linek, které jsou značené různými barvami a potom dvě linky příměstské (A a B). Linka A je jako jediná konstruována s klasickými železničními kolejemi a elektřinu odebírá z pantografu (na rozdíl od ostatních linek, kde se používá přívodní kolejnice).\n\n"}
{"id": "84502", "url": "https://cs.wikipedia.org/wiki?curid=84502", "title": "Zápas", "text": "Zápas\n\nZápas je individuální úpolový sport, který ať už v rituálních, či bojových formách provází lidstvo od počátku civilizace a se kterým se můžeme setkat ve světě v mnoha podobách.\n\nCílem zápasu je vyřadit protivníka z dalšího boje, což je většinou reprezentováno donucením protivníka dotknout se určitou částí těla kolbiště, či vytlačením z něj. Mluvíme-li o zápasu pak nejčastěji o zápase řecko-římském a volném stylu. Tyto formy zápasu jsou součástí olympijského programu, stejně jako japonské Judo.\n\nZápas je jedním z nejstarších sportovních odvětví vůbec. Dokládá to například bronzová soška nalezená v sumerském chrámu pocházející z let 2700 až 2600 př. n. l. O zápase se rovněž zmiňuje Epos o Gilgamešovi. Ve starověku se ovšem zápasu nejvíce dařilo v Řecku. Součástí starověkých Olympiád byl zápas od 18. Olympiády tj. od roku 708 př. n. l.\n\nVe středověku se zápas stal rovněž součástí vojenského výcviku a byl velmi oblíben zejména mezi šlechtou.\n\nSoučasnou podobu dostal zápas ve Francii koncem 19. století. V roce 1893 vytvořili Francouzi Doublier, Christol a Rigal první ucelená pravidla a zápas nazvali s odkazem na zápas provozovaný v antickém Řecku a Římě mylně zápasem řecko-římským. Mylně proto, že zápas ve starověkém Řecku používal chvaty na celé tělo, což odpovídá dnešnímu volnému stylu. Zápas byl do programu novodobých Olympijských her zařazen již na první Olympiádě v roce 1896. Tehdy šlo o řecko-římský styl a zápasilo se pouze v jedné váhové kategorii. Volný styl přibyl do programu v roce 1904 na Olympiádě v Sant Louis ve Spojených státech. V letech 1912 a 1916 na Olympiádě chyběl a znovu byl zařazen v roce 1920, tentokrát již na trvalo. Ženy mohou zápasit na Olympijských hrách od roku 2004.\n\nZa prvního novodobého průkopníka zápasu v českých zemích lze považovat Adolfa Hájka. Ten se o zápase zmiňuje ve svém deníku, který se zachoval do dnešních časů, a to záznamem z 23. ledna 1847. Z Hájkových zápisků lze usuzovat, že zápas byl v Čechách pěstován již v první polovině 19. století. V té době ještě zejména jako součást cirkusových představení.\n\nTaké dr. Miroslav Tyrš se zápasu hojně věnoval – považoval ho za vůbec nejvšestrannější sport, protože se v něm spojují všechny prvky tělesné zdatnosti (síla, obratnost, vytrvalost) na všech částech těla zároveň. Podrobně jej proto popisuje ve své stěžejní knize \"Základové tělocviku (1869)\", kde uvádí i příklady chvatů a základní techniky. V jiné publikaci \"Tělocvičné názvosloví (1862)\" uvedl první ucelené názvosloví týkající se zápasu. Existují rovněž záznamy o Tyršově utkání s Janem Grossem a důkazem popularity zápasu v rámci Sokola jsou i četné dobové ilustrace. Zápas měl být také zařazen do programu I. Sokolského sletu, ten byl ale zakázán.\n\nPozději se ale zápas ocitl u Sokolů v nemilosti a od 90. let 19. století se vyvíjel izolovaně. Za zrod organizovaného zápasu v Čechách je všeobecně považován rok 1895, kdy byl založen Fridolínem Hoyerem a Josefem Balejem \"Klub atletů Žižkov\". Klub však zanikl o dva roky později kvůli nevydařené organizaci mezinárodního turnaje v Schumannově cirkusu Na Smetance v Praze na Vinohradech. Ovšem jeho organizátoři se nevzdali a ještě ve stejném roce založili dva nové kluby \"K.A. Žižka Praha\" a \"K.A. Bivoj Žižkov\".\n\nNa počátku 20. století došlo k rehabilitaci zápasu v rámci Sokola a objevila se další střediska zápasu jako Plzeň, Brno, Pardubice a další. Odpovědní lidé začali také usilovat o spojení oddílů do vyšších celků. V roce 1920 byl založen \"Československý svaz těžké atletiky (Čs. STA.)\" Vrcholem jeho činnosti bylo v roce 1931 uspořádání Mistrovství Evropy. V roce 1957 se zápas začal organizovat v rámci ČSTV a v roce 1993 byl vytvořen samostatný \"Svaz zápasu České republiky\".\n\nAmatérská pankrace je jediným bojovým sportem, který byl na olympijských hrách mezi lety 647 př.n.l a 393 n.l. Pankration, v řečtině \"ten kdo všechno řídí,\" je bojové umění s dlouhou historií. Je to forma bojového umění MME. V Amatérské pankraci se používají lovné úchopy a nápadité techniky.\n\nFinální forma plážového wrestlingu byla sestavena v roce 2015. Při souboji stojí dva zápasníci proti sobě v kruhu naplněným pískem o průměru 7 metrů. Zápasníci mohou nosit plavky, ale i zápasové uniformy, šortky či spandex. Body se přičítají za různé chvaty, za dostání soupeře na záda i za vytlačení soupeře z plochy určené pro zápas.\n\n\n\n\n\n"}
{"id": "84503", "url": "https://cs.wikipedia.org/wiki?curid=84503", "title": "Liesjärvi", "text": "Liesjärvi\n\nLiesjärvi (), celým jménem \"Liesjärven kansallispuisto\" je národní park v jižním Finsku v provincii Kanta-Häme na katastru obce Tammela. Byl založen roku 1956 a jeho současná rozloha je 22 km². Rozkládá se v okolí stejnojmenného jezera \"Liesjärvi\". Příroda v parku je typická pro jižní Finsko — drsný venkov obklopen úrodnými poli. Dominují zde krásná pobřeží jezer a pláže. V parku je asi 30 km značených stezek.\n\nAsi největší atrakcí nízký a úzký hřeben \"Kyynäränharju\", který odděluje jezera \"Liesjärvi\" a \"Kyynäräjärvi\", a po kterém vede značená stezka. Dalším zajímavým místem je téměř pohádkový les \"Ahonnokka\". Kulturním dědictvím je skanzen \"Korteniemi\", selská usedlost ve stavu z počátku 20. století.\n\nPark disponuje dostatečným množstvím míst pro stanování a kempování s kvalitním zázemím. Park je přístupný po hlavní silnici číslo 2 z Helsinek do Pori. Leží asi 95 km od Helsinek a 22 km od města Forssa. Nedaleko parku je Hämeské turistické centrum, vede od něj asi 5&km dlouhá značená stezka do parku.\n\nNěkolik kilometrů severozápadním směrem od parku leží národní park Torronsuo.\n\n"}
{"id": "84504", "url": "https://cs.wikipedia.org/wiki?curid=84504", "title": "Pláž", "text": "Pláž\n\nPláž je část zábřeží složená z písku nebo drobných kamínků. Pláž je základním akumulačním tvarem vzniklým procesy pobřežní modelace. U pláže rozpoznáváme čelo pláže, hranu plážové terasy, plážovou terasu (berm), plážový stupeň. Letní pláž vzniká na úkor předbřežních valů (příbojových valů, bouřkových valů) v období s málo četným výskytem příbojových vln. Naopak zimní pláž vzniká v období s četným výskytem příbojových vln, čemuž odpovídá plné vyvinutí předbřežních valů. Jen mírně se svažuje směrem k vodě. Pláž se může vyskytovat na březích řek, jezer, moří či oceánů. Může být dlouhá i desítky až stovky kilometrů. \n\nSplaveniny akumulované v korytě řek se označují jako náplavy.\n\n"}
{"id": "84505", "url": "https://cs.wikipedia.org/wiki?curid=84505", "title": "Inkviziční řízení", "text": "Inkviziční řízení\n\nInkviziční řízení je právní systém, v němž je soud nebo jeho část aktivně zapojena do vyhledávání důkazů případu, opak tohoto řízení je obžalovací řízení, v němž má soud hrát výhradně roli nestranného rozhodčího mezi stranami. Inkviziční řízení se používá ve většině zemí Západní Evropy a Latinské Ameriky.\n\nInkviziční systém řeší otázky trestního řízení, ne však otázky hmotného práva; tj. určuje jak v trestní věci probíhá vyšetřování a soud, ale nikoliv druhy trestných činů, které mohou být stíhány ani rozsudky, které mohou být vyneseny. Nejčastěji se užívá v občanskoprávních řízeních. Někteří právníci však tuto dichotomii nepřipouštějí – považují proceduru a typ hmotného práva za propojené a toto propojení za část právní teorie, která je v různých právních kulturách aplikována odlišně.\n\nV některých jurisdikcích smí soudce v procesu klást otázky svědkům a účastnit se tak hledání důkazů, i když jinak jde o kontradiktorní řízení. Pravidla důkazní přípustnosti mohou také dovolit soudci jednat spíše jako vyšetřovatel než rozhodce spravedlnosti.\n\nMezinárodní tribunály založené k souzení zločinů proti lidskosti jako Norimberský tribunál a Mezinárodní soudní dvůr jsou příkladem užití spíše inkvizičního než kontradiktorního modelu řízení.\n"}
{"id": "84518", "url": "https://cs.wikipedia.org/wiki?curid=84518", "title": "Brunejská vlajka", "text": "Brunejská vlajka\n\nVlajka Bruneje byla přijata 29. září 1959, ještě v době, kdy byla země britským protektorátem a funkci národní vlajky plní od získání nezávislosti 1. ledna 1984. List vlajky je žlutý s bílým a černým diagonálním pruhem (paralelogram) a státním znakem uprostřed.\n\nStátní znak má následující podobu: půlměsíc (symbolizuje islám, který je státním náboženstvím), na něm okřídlený sloup zastřešený slunečníkem s vlajkou na vrcholu (symbol monarchie), se dvěma rukavicemi po stranách. Pod půlměsícem je stuha s arabským textem \"Brunejský stát, země míru\" a do půlměsíce je arabsky vepsána šaháda („Není jiného Boha kromě Alláha a Mohamed je jeho prorokem“).\n\nV jihovýchodní Asii je žlutá barva tradičně symbolem královské rodiny, např. i královská standarta Malajsie a Thajska, stejně jako prezidentská vlajka Indonésie, mají žlutou barvu.\n\n\n"}
{"id": "84519", "url": "https://cs.wikipedia.org/wiki?curid=84519", "title": "Dominická vlajka", "text": "Dominická vlajka\n\nVlajka Dominiky byla přijata 3. listopadu 1978, drobné změny byly provedeny v letech 1981 a 1988. Na zeleném listu je pravoúhlý trojbarevný kříž – žlutý, černý a bílý pruh – uprostřed vlajky je červené kruhové pole. V tomto červeném poli je vyobrazen papoušek amazoňan císařský (\"Amazona imperialis\") obklopený deseti zelenými hvězdami symbolizujícími deset farností Dominiky.\n\nPřed rokem 1981 byly pruhy kříže v odlišném pořadí, do roku 1988 papoušek hleděl na opačnou stranu.\n\nPři vertikálním zavěšení má kruhové pole s papouškem stejnou horizontální polohu.\n\n"}
{"id": "84520", "url": "https://cs.wikipedia.org/wiki?curid=84520", "title": "Vlajka Dominikánské republiky", "text": "Vlajka Dominikánské republiky\n\nVlajka Dominikánské republiky má podle popisu v článku č. 96 ústavy Dominikánské republiky podobu vystředěného bílého kříže, který rozděluje list na čtyři pole. Horní žerďový kanton a dolní vlající kanton jsou modré, horní vlající a dolní žerďový jsou červené. Státní a válečná vlajka a služební námořní vlajka mají uprostřed kříže umístěn státní znak.\n\n"}
{"id": "84521", "url": "https://cs.wikipedia.org/wiki?curid=84521", "title": "Džibutská vlajka", "text": "Džibutská vlajka\n\nVlajka Džibutska se skládá ze dvou pruhů, horního světle modrého a dolního zelného, mezi něž je vsunut žerďový klín bílé barvy zasahujícího do poloviny délky vlajky s červenou hvězdou.\n\nZelená barva symbolizuje zemi, modrá moře a nebe, bílá je symbolem míru a hvězda symbolizuje jednotu. Poprvé byla vlajka použita v den vyhlášení nezávislosti 27. července 1977.\n\n"}
{"id": "84530", "url": "https://cs.wikipedia.org/wiki?curid=84530", "title": "Seznam opatů benediktinského kláštera v Sankt Gallenu", "text": "Seznam opatů benediktinského kláštera v Sankt Gallenu\n\nSeznam opatů benediktinského kláštera v Sankt Gallenu:\n\n"}
{"id": "84596", "url": "https://cs.wikipedia.org/wiki?curid=84596", "title": "Fabio Montale", "text": "Fabio Montale\n\nFabio Montale je francouzský krimicyklus, který se natáčel v roce 2001. V hlavní roli s Alainem Delonem. Seriál se odehrává v boji s marseilleským podsvětím. Režíroval ho José Pinheiro a je založen na trilogii, kterou napsal Jean-Claude Izzo.\n\n\nKomisař Fabio Montale má již odejít do penze. Zločinci a vraždy jeho přátel ho však donutí ještě zůstat ve službě.\n"}
{"id": "84600", "url": "https://cs.wikipedia.org/wiki?curid=84600", "title": "Virginie", "text": "Virginie\n\nVirginie ( ' , oficiálně ') je stát nacházející se na východním pobřeží Spojených států amerických, v Jihoatlantské oblasti jižního regionu USA. Virginie hraničí na severovýchodě s Marylandem a Washingtonem, D.C., na severozápadě se Západní Virginií, na západě s Kentucky, na jihozápadě s Tennessee a jihu se Severní Karolínou. Východní ohraničení státu tvoří Atlantský oceán.\n\nSe svou rozlohou 110 786 km² je Virginie 35. největším státem USA, v počtu obyvatel (8,4 milionů) je však dvanáctým nejlidnatějším státem a s hodnotou hustoty zalidnění 82 obyvatel na km² je na patnáctém místě. Hlavním městem je Richmond s 220 tisíci obyvateli. Největšími městy jsou Virginia Beach se 450 tisíci obyvateli, dále Norfolk (250 tisíc obyv.), Chesapeake (240 tisíc obyv.) a Newport News (180 tisíc obyv.). Virginii patří 180 km pobřeží Atlantského oceánu. Nejvyšším bodem státu je vrchol Mount Rogers s nadmořskou výškou 1746 m v pohoří Blue Ridge Mountains. Největšími toky jsou řeky Roanoke, Potomac, tvořící hranici s Marylandem a Washingtonem, a Rappahannock a James, které se obě vlévají do Chesapeakské zátoky, jež rozděluje stát na dvě části.\n\nNa území státu byla v roce 1607 založena první trvalá anglická kolonie v Severní Americe. Sídlo získalo název Jamestown (po králi Jakubovi I.), samotná kolonie pak byla zřejmě pojmenována na počest panenské („virgin“) královny Alžběty I. jako Virginie. Provincie se roku 1776 stala jedním z původních třinácti zakládajících států USA. Virginie jako desátý stát v pořadí ratifikovala Ústavu Spojených států amerických, k čemuž došlo 25. června 1788. Za americké občanské války byla Virginie v letech 1861–1865 součástí Konfederace, Richmond byl jejím hlavním městem, ve kterém sídlil prezident Jefferson F. Davis. V důsledku toho se od státu odtrhly severozápadní okresy, které se roku 1863 staly součástí Unie jako Západní Virginie. Samotná Virginie byla k Unii opět připojena roku 1870.\n\nV roce 1584 zorganizoval Walter Raleigh první výpravu k břehům budoucí Virginie. Tato výprava dostala za úkol probádat pobřežní oblasti a nalézt vhodnou oblast k osídlení. Vůdci expedice Philip Amadas a Artur Barlowe vybrali jako nejpříhodnější místo úrodný ostrov Roanoke u Outer Banks. V září 1584 se výprava vrátila zpět do Anglie a přivezla s sebou také dva domorodce – Mantea a Wanchese, kteří byli osobně představeni královně Alžbětě I. Královna se rozhodla propůjčit zemi za oceánem své jméno a země získala na počest panenské královny Alžběty jméno Virginia, tj. „Panenská země“. Organizátor průzkumné výpravy, Walter Raleigh, byl povýšen do šlechtického stavu a na další, tentokrát již osídlovací výpravu, mu královna přislíbila zapůjčit jednu ze svých lodí – \"Tygra\". Walter Raleigh se okamžitě pustil do shánění financí na novou expedici a jejím velením pověřil sira Richarda Grenvilla. Flotila lodí vyrazila na cestu roku 1585. U břehů Ameriky ale vlajková loď \"Tygr\" najela na písčinu, došlo k poškození trupu a zničení většiny zásob, nutných pro existenci budoucí kolonie, což byla skutečná katastrofa. S výpravou se vrátil zpět domů, do Ameriky, i místní domorodec Manteo, který nyní sloužil Angličanům jako tlumočník a průvodce při kontaktech s místními obyvateli. Než byl \"Tygr\" po nehodě opraven, rozhodl se sir Richard Grenvill prozkoumat vodní úžinu Pamlico, kde se pokusil s pomocí Mantea navázat přátelské vztahy s ostatními domorodci, což se ne vždy podařilo. Přesto bylo do lodního deníku \"Tygra\" zaznamenáno, že 29. 7. 1585 došlo k přátelské dohodě mezi domorodci a Angličany, kteří se s dovolením domorodců usadili na ostrově Roanoke. Osada vznikla dostatečně daleko od nejbližší indiánské vesnice a zároveň byla ukryta dunami Outer Banks před případným objevením nepřátelskými Španěly z moře. Role guvernéra první anglické kolonie v Americe se ujal Ralph Lane. Jelikož na ostrově nebylo dost kamení, byla první osada vybudována jako primitivně řešená pevnost s domy postavenými z hrubě stlučených dřevěných kůlů. Po vybudování pevnosti odpluly lodě okamžitě zpět do Anglie a osadníci zůstali odkázáni sami na sebe a především na pomoc domorodců. Většina osadníků se sama o sebe nedovedla postarat a plnou polovinu z nich tvořili vojáci. Zpočátku indiáni pomáhali dodávkami potravin a kolonisté se věnovali svým činnostem – např. malíř John White se snažil zachytit podobu domorodců na svých malbách, pražský žid Joachim Ganz se marně snažil najít vzácné nerosty a guvernér Lane propátrával se svými muži okolí. V dubnu 1586 však zemřel nejvěrnější domorodý podporovatel Angličanů Ensenor a nepřátelský náčelník Wingina se rozhodl anglickou osadu zničit. Dodávky potravin ustaly. Angličané na vývoj situace zareagovali tak, že přešli do protiútoku, domorodce porazili a náčelníka Winginu zabili. O týden později, 8. června 1586, připlula flotila pod vedením sira Francise Drakea. Jednalo se o předem neplánovanou akci, ale vyhladovělým a ztýraným osadníkům přišlo toto připlutí vhod. Osadníci, kterým se podařilo všechny útrapy přežít, projevili přání vrátit se zpět do Anglie. S tímto závěrem souhlasil guvernér Lane a také sir Francis Drake. Osada byla narychlo opuštěna, a to v takovém spěchu, že na břehu byli zapomenuti tři osadníci (jejich další osud je neznámý) a rovněž se ztratily bedny se vším, co muži za předchozí rok nashromáždili – mapy, nákresy, vzorky plodin, vědecké poznámky, malby.\n\nNecelý týden po náhlém odjezdu kolonistů dorazila první loď se zásobami z Anglie, kterou vypravil sir Raleigh. Námořníci už ale objevili jen opuštěnou osadu a netušili, co se stalo s osadníky. Vedoucí výpravy, sir Richard Grenvill, nakonec vysadil na souš patnáct vojáků, kteří zahájili opravy opuštěné pevnosti. Lodě poté vyrazily zpět do Anglie. Další osudy vojáků zanechaných na Roanoke jsou nejasné, jelikož zmizeli beze stop.\nJeden z osadníků z let 1585–1586, Thomas Harriot, napsal po svém návratu do Anglie spis \"Krátká a pravdivá zpráva\" o Americe, který vyšel roku 1588. Harriot byl najat sirem Walterem Raleighem, aby napsal knihu, která měla přesvědčit kupce v Anglii k investicím do další výpravy do Ameriky. Harriot ve svém díle popsal hojnost zvěře a úrodnost půdy v daleké zemi za oceánem, a také se zmínil o pěstování a účincích tabáku, rostliny, která byla tehdy považována za léčivou. Osadníci si kouření tabáku osvojili od domorodců a po návratu do Anglie s touto zálibou seznámili i ostatní obyvatele. Kouření tabáku se stalo velmi oblíbeným u královského dvora. Siru Raleighovi se znovu podařilo získat potřebné finance, a to ještě před vydáním této oslavné knihy, a tak a v roce 1587 vyrazila do Ameriky další výprava kolonistů, kterou vedl malíř první výpravy John White. Mezi kolonisty nebyli tentokrát jen samí muži, ale také sedmnáct žen – mimo jiné i těhotná dcera Johna Whitea. Při plavbě v pobřežních vodách Ameriky však došlo k vážným sporům mezi velitelem expedice Whitem a lodivodem Fernandezem, což skončilo tím, že kolonisté byli místo původního místa určení, úrodného a přívětivého Chesapeackého zálivu, za dramatických okolností opět vysazeni na Roanoke. Část flotily se zásobami potravin se během plavby ztratila a kolonie od samého počátku trpěla nedostatkem zásob. Přesto se osadníci ihned pustili do oprav původní opuštěné pevnosti a spojili se s domorodým přítelem Angličanů Manteou, kterého následně pokřtili a jmenovali ho pánem Roanoke (tento titul pro věrného Manteu vymohl u královny v Anglii osobně sir Raleigh). Situace osadníků byla natolik špatná, že se guvernér White rozhodl na naléhání kolonistů okamžitě odplout zpět do Anglie a dovézt nové zásoby. Ještě téhož roku, 1587, přistál v Anglii, ale další výprava zpět do Virginie byla zorganizována až roku 1590. Tehdy už nalezl White na Roanoke jen opuštěnou osadu a po kolonistech nebylo ani památky. Beze stopy tak zmizela i jeho dcera Eleonora, její manžel a vnučka Virginie. White se vrátil zpět do Anglie a za oceán už se nikdy nevydal. Co se stalo s kolonisty a jeho rodinou se už také nikdy nedozvěděl. V následujících letech se vydalo do Virginie ještě několik expedic, které měly za úkol pátrat po ztracených kolonistech, ale těm už se nepodařilo najít ani ostrov Roanoke. Až roku 1606 vyplula z Anglie další výprava 104 kolonistů, která nakonec stála u zrodu první úspěšné a trvale osídlené anglické osady v Americe, známé jako Jamestown.\n\nVirginie byla první kolonií, do které byli dopravení afričtí otroci.\n\nStát se stal jedním ze zakládajících v rámci USA, odtud pocházelo i mnoho otců zakladatelů. Během občanské války byla Virginie jako otrokářský stát na straně Jihu, což přineslo mnoho škod během válečných operací. Později se ale hlavně v pobřežních městech rozvíjel průmysl a loďařství, ve státě je mnoho polytechnických škol. Přesto zde stále převažuje zemědělský a venkovský ráz.\n\nPodle sčítání lidu z roku 2010 zde žilo 8 001 024 obyvatel. Specifikem tohoto státu je nejvyšší procento venkovského obyvatelstva v rámci USA. Převažují potomci britských osadníků, živících se především na farmách, a černošských otroků.\n\n\nObyvatelé hispánského nebo latinskoamerického původu, bez ohledu na rasu, tvořili 7,9 % populace.\n\n\n\n"}
{"id": "84606", "url": "https://cs.wikipedia.org/wiki?curid=84606", "title": "Hormoaning", "text": "Hormoaning\n\nHormoaning je EP skupiny Nirvana. Vyšlo pouze v Austrálii a Japonsku. Několik skladeb se nachází i na albu Incesticide.\n\n"}
{"id": "84607", "url": "https://cs.wikipedia.org/wiki?curid=84607", "title": "Rhode Island", "text": "Rhode Island\n\nRhode Island (anglická výslovnost , oficiálně ) je stát nacházející se na východním pobřeží Spojených států amerických, v oblasti Nové Anglie severovýchodního regionu USA. Rhode Island hraničí na západě s Connecticutem a na severu a východě s Massachusetts. Jižní ohraničení státu tvoří Atlantský oceán. Ve státě Rhode Island sídlí Brownova univerzita.\n\nAnglickou kolonii Providence Plantations, v místě dnešního města Providence, založil v roce 1636 teolog a kazatel Roger Williams, který byl vypovězen ze sousední massachusettské kolonie kvůli náboženským sporům. Součástí nové kolonie se následně stal i ostrov, v té době označovaný jako Rhode Island, dnes obecně známý jako Aquidneck Island. Provincie se roku 1776 stala jedním z původních třinácti zakládajících států USA. Rhode Island jako třináctý a poslední stát v pořadí ratifikoval Ústavu Spojených států amerických, k čemuž došlo 29. května 1790.\n\nSe svou rozlohou 3 140 km² je Rhode Island nejmenším státem USA, v počtu obyvatel (1,1 milionu) je 43. nejlidnatějším státem, s hodnotou hustoty zalidnění 391 obyvatel na km² je však na druhém místě. Hlavním a největším městem je Providence se 180 tisíci obyvateli. Dalšími největšími městy jsou Warwick s 80 tisíci obyvateli, Cranston (80 tisíc obyv.) a Pawtucket (70 tisíc obyv.). Rhode Islandu patří 64 km pobřeží Atlantského oceánu, v zálivu Narragansett se, mimo jiných, nachází největší ostrov státu Aquidneck Island; Asi 20 km jižně od pobřeží leží ostrov Block Island. Nejvyšším bodem státu je vrchol Jerimoth Hill s nadmořskou výškou 247 m. Největšími toky je řeka Pawcatuck, která tvoří hranici se státem Connecticut, a přílivová řeka Providence.\n\nZaložen jako britská kolonie Rogerem Williamsem, který původně působil jako duchovní v Massachusetts, měl spory s tehdejšími duchovními a politiky, protože usiloval o odtržení církve od státu a o její očistu, za což mu hrozilo vypovězení do Anglie. S pomocí Indiánů odešel do divočiny a v roce 1636 od nich koupil půdu, kde založil samostatnou britskou kolonii, později spoluzakládající stát USA Rhode Island.\n\nWilliams založil také Providence, první stálou osadu Rhode Islandu a nynější hlavní město státu.\n\nRhode Island je první stát, kde byla uzákoněna náboženská svoboda. Do státu proto proudili lidé, kteří zastávali názor, že stát nemá právo vměšovat se do jejich náboženských hodnot.\n\nPodle sčítání lidu z roku 2010 zde žilo 1 052 567 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 12,4% populace.\n\n\n"}
{"id": "84610", "url": "https://cs.wikipedia.org/wiki?curid=84610", "title": "Opoziční smlouva", "text": "Opoziční smlouva\n\nTzv. „opoziční smlouva“ – plným názvem „Smlouva o vytvoření stabilního politického prostředí v České republice uzavřená mezi Českou stranou sociálně demokratickou a Občanskou demokratickou stranou“ – je termín vytvořený v Česku a prezentovaný Václavem Klausem a Milošem Zemanem pro označení spolupráce jejich stran po předčasných volbách v roce 1998. Smlouva zaručila podporu menšinové vládě Miloše Zemana po celé funkční období 1998–2002. Smlouva byla doplněna tzv. Tolerančním patentem z 26. 1. 2000, který umožnil dohodu nad přijímáním státního rozpočtu a vyústil ve změnu volebního systému do Poslanecké sněmovny.\n\nPředčasným volbám do Poslanecké sněmovny Parlamentu České republiky roku 1998 předcházela úřednická vláda Josefa Tošovského. Tu Václav Havel jmenoval po rozpadu koalice ODS, KDU-ČSL a ODA v roce 1997. MF DNES odhalila existenci tajných švýcarských kont, ze kterých docházelo k nelegálnímu financování ODS. Tehdejší místopředsedové ODS Jan Ruml a Ivan Pilip vystoupili s požadavkem na odstoupení Václava Klause z vedení ODS. Ten byl v té době na návštěvě v Sarajevu, proto se této události říká tzv. „Sarajevský atentát“. Klausovi odpůrci byli donuceni k odchodu z ODS a založili si vlastní stranu – Unii svobody (US).\n\nPředčasné volby do Poslanecké sněmovny Parlamentu České republiky 1998 přinesly v polovině června toho roku následující výsledky: ČSSD (předseda Miloš Zeman) 32,3 % a 74 mandátů ve dvousetčlenné sněmovně, ODS (předseda Václav Klaus) 27,7 % a 63 mandátů, KSČM (předseda Miroslav Grebeníček) 11 % a 24 křesel, KDU-ČSL (předseda Josef Lux) 9 % a 20 mandátů, Unie svobody (předseda Jan Ruml) 8,6 % a 19 mandátů. Utvoření centristické koalice vítězné sociální demokracie se dvěma menšími pravostředovými stranami (teoreticky většina 113 křesel z 200) bránila nepřijatelnost osoby sociálnědemokratického lídra Miloše Zemana v očích obou potenciálních partnerů, pravicovou koalici (teoreticky 102 křesel z 200) zase zhatily vážné rozpory mezi pravicovými stranami, zejména nepřijatelnost občanskodemokratického lídra Václava Klause pro dvě menší pravicové strany. K jistému překvapení českých i zahraničních pozorovatelů se pak na počátku července 1998 dohodli na spolupráci ČSSD a ODS, ačkoli se před volbami prezentovali jako ostří rivalové a jejich užší spolupráce se zdála vyloučená. \n\nVzhledem k povolebnímu rozložení sil zvolili její signatáři nestandardní řešení – smlouvu mezi vládní a opoziční stranou, že vládě nevysloví nedůvěru. Strany se v rámci opoziční smlouvy zavázaly\n\nSmlouvu podepsali v Praze 9. 7. 1998 v pěti vyhotoveních:\n\nŘada kritiků opoziční smlouvu označovala za koalici. Jako bonmot (satiricky) se význam sousloví často vysvětloval tak, že opoziční smlouvě se říká opoziční, protože je „o pozicích“. Hanlivě se označovala též jako \"oposmlouva\" (\"opo-\" konotuje význam 'opičí', srov. \"opočlověk\").\n\nS opoziční smlouvou je spojena řada kauz. Vláda Miloše Zemana například bez výběrového řízení rozhodla o výstavbě dálnice D47. Výstavbu dálnice později prověřoval Nejvyšší kontrolní úřad. Ve své zprávě pak uvedl řadu nedostatků, které zakázku prodražily. Mezi další spornou aktivitu patřil například plánovaný nákup letounů JAS-39 Gripen. Podle nezávislé organizace Transparency International mohla vláda jiným řešením ušetřit peníze.\n\nPřed volbami do Poslanecké sněmovny v roce 2006 Klaus, tehdy už jako prezident, vyzýval k úvahám o velké koalici.\n\n\n\nčlánky, rozhovory:\nvidea:\n"}
{"id": "84613", "url": "https://cs.wikipedia.org/wiki?curid=84613", "title": "Západní Virginie", "text": "Západní Virginie\n\nZápadní Virginie ( ' , oficiálně ') je stát nacházející se na východě Spojených států amerických, v Jihoatlantské oblasti jižního regionu USA. Západní Virginie hraničí na východě a jihovýchodě s Virginií, na jihozápadě s Kentucky, na severozápadě s Ohiem a na severu a severovýchodě s Pensylvánií a Marylandem.\n\nSe svou rozlohou 62 755 km² je Západní Virginie desátým nejmenším státem USA, v počtu obyvatel (1,8 milionů) je 38. nejlidnatějším státem a s hodnotou hustoty zalidnění 29 obyvatel na km² je na 29. místě. Hlavním a největším městem je Charleston s 50 tisíci obyvateli. Dalšími největšími městy jsou Huntington se 49 tisíci obyvateli, dále Morgantown (31 tisíc obyv.), Parkersburg (31 tisíc obyv.) a Wheeling (28 tisíc obyv.). Nejvyšším bodem státu je vrchol Spruce Knob s nadmořskou výškou 1482 m, nejvyšší hora pohoří Allegheny Mountains. Největším tokem jsou řeky Ohio, tvořící sverozápadní hranici Západní Virginie s Ohiem, Guyandotte, Kanawha a Potomac.\n\nZápadní Virginie je charakterizována hornatým povrchem a velkou venkovskou populací (relativně k ostatním státům). Co se týče ekonomiky, patří mezi nejchudší státy jak z hlediska HDP, tak z hlediska životní úrovně.\n\nÚzemí dnešní Západní Virginie bylo od roku 1607 součástí britské virginské kolonie, Evropané jej však osídlili až v průběhu 18. století. Roku 1776 se teritorium s provinicí stalo součástí nově vzniklých Spojených států. Během americké občanské války se v roce 1861 část tehdejší konfederační Virginie odtrhla a ke dni 20. června 1863 se jako Západní Virginie stala 35. státem USA.\nPodle sčítání lidu z roku 2010 zde žilo 1 852 994 obyvatel. Počet obyvatel kvůli nedostatku pracovních příležitostí již mnoho desetiletí stagnuje. Nejvíce obyvatel měla Západní Virginie při sčítání v roce 1950, kdy zde žilo 2 005 552 lidí.\n\n\nObyvatelé hispánského nebo latinskoamerického původu, bez ohledu na rasu, tvořili 1,2 % populace.\n\nPodle průzkumu v roce 2001 bylo zastoupení jednotlivých náboženství následující:\n\n\n"}
{"id": "84615", "url": "https://cs.wikipedia.org/wiki?curid=84615", "title": "Incesticide", "text": "Incesticide\n\nIncesticide je kompilace americké grungeové skupiny Nirvana, která obsahuje raritní skladby z let 1988–1991, skladby které se objevily na B stranách singlů, dále obsahuje nahrávky z rádií, dema a i do té doby nevydané nahrávky. Byla nahrána v různých složeních – v tomto období se sestava kapely různě měnila. Vzhledem k velkému počtu skladeb, které nebyly vydané na žádném studiovém albu, se však jedná spíše o suverénní album než o kompilaci. Na albu je hned několik písní převzatých, a to od punkových/novovlných Devo (Turnaround) a indie rockových Vaselines (Molly's Lips a Son of a Gun).\n\nAutorem je Kurt Cobain, pokud není uvedeno jinak\n"}
{"id": "84616", "url": "https://cs.wikipedia.org/wiki?curid=84616", "title": "Německá Wikipedie", "text": "Německá Wikipedie\n\nNěmecká Wikipedie je jazyková verze encyklopedie Wikipedie v němčině. Byla založena 16. března 2001 a v počtu článků je čtvrtou největší jazykovou verzí. V lednu 2020 obsahovala přes 2 381 000 článků a pracovalo pro ni 190 správců. Registrováno bylo přes 3 354 000 uživatelů, z nich bylo přes 18 000 aktivních.\n\nV roce 2019 bylo zobrazeno okolo 11,3 miliardy dotazů. Denní průměr byl 30 994 094 a měsíční 942 737 012 dotazů. Nejvíce dotazů bylo zobrazeno v lednu (1 099 140 787), nejméně v červnu (874 853 098). Nejvíce dotazů za den přišlo v nedělí 27. ledna (40 401 235), nejméně ve čtvrtek 21. března (23 832 311).\n\nNejvíce článků, respektive dotazů, z německé Wikipedie je zobrazeno v Německu (77 %), Rakousku (8 %), Švýcarsku (5,4 %) a USA (1,3 %). Naopak na území Německa uživatelé používají německou verzi v 73,4 % případů a dalšími nejrozšířenějšími jazykovými verzemi jsou zde anglická (18,7 %), ruská (1,1 %) a turecká (1,1 %). Uživatelé v Německu si během měsíce zobrazí asi 748 milionů dotazů, což představuje 6,1 % celkového zobrazení v rámci celé Wikipedie a nejvíce po USA a Japonsku.\n\nNěmecká Wikipedie je nejpoužívanější verzí také v Lichtenštejnsku, kde do ní směřuje 79,1 % dotazů, Rakousku (77,1 %) a ve Švýcarsku (49,4 %). Používána je i v Lucembursku (28,8 %), Namibii (6,2 %), Chorvatsku (3,9 %) a Irsku (3,7 %).\n\nV dubnu 2006 bylo na této Wikipedii 97 % článků, které obsahovaly více než 200 znaků, 87 % mělo více než 512 bytů, 42 % více než 2 KB. Průměrná délka článku byla kolem 3 647 bytů. Všechna tato čísla byla mezi velkými Wikipediemi nejvyšší. V porovnání s anglickou Wikipedií je německá tematicky vybíravější, často bývají krátké pahýly mazány, stejně tak i články o fiktivních osobách apod.\n\nStandardem této Wikipedie je němčina podle normy slovníku Duden. Národní variety spisovného jazyka, rakouská a švýcarská spisovná němčina (\"Österreichisches Deutsch\" a \"Schweizer Hochdeutsch\") jsou povoleny jen v odůvodněných případech (ve článcích zabývajících se reáliemi těchto oblastí).\nNěmecké dialekty se v německé Wikipedii nepoužívají. V některých z nich jsou ovšem psány jejich vlastní Wikipedie (např. Alemanština (), Dolnoněmčina (), (), pensylvánská němčina (), ripuárština (kölsch; ) a bavorština ().\n\nV roce 2012 provedli 83,3 % editací německé Wikipedie uživatelé z Německa, 7,3 % z Rakouska a 3,8 % ze Švýcarska.\n\n\n"}
{"id": "84618", "url": "https://cs.wikipedia.org/wiki?curid=84618", "title": "Portugalská Wikipedie", "text": "Portugalská Wikipedie\n\nPortugalská Wikipedie je jazyková verze Wikipedie v portugalštině. Byla založena v červnu 2001 jako pátá Wikipedie. V lednu 2020 obsahovala přes 1 018 000 článků a pracovalo pro ni 74 správců. Registrováno bylo přes 2 344 000 uživatelů, z nichž bylo přes 5 400 aktivních. V počtu článků byla 16. největší Wikipedie.\n\nV této jazykové verzi Wikipedie se mísí evropská portugalština s brazilskou portugalštinou, což způsobuje některé problémy. Proto bylo uvažováno o vytvoření samostatné Wikipedie psané brazilskou portugalštinou, ale nakonec bylo rozhodnuto o ponechání jediné verze.\n\nV roce 2012 provedli 81,3 % editací portugalské Wikipedie uživatelé z Brazílie a 13,3 % z Portugalska.\n\nNejvíce článků, respektive dotazů, z portugalské Wikipedie je zobrazeno v Brazílii (79,7 %), v Portugalsku (7,2 %), USA (6,7 %), Angole (1,2 %) a Mosambiku (0,8 %). Naopak na území Portugalska uživatelé používají portugalskou verzi v 53,5 % případů a dalšími nejrozšířenějšími jazykovými verzemi jsou zde anglická (38 %), ruská (1,9 %) a francouzská (1,7 %). Uživatelé v Portugalsku si během měsíce zobrazí asi 44,5 milionů dotazů, což představuje 0,3 % celkového zobrazení v rámci celé Wikipedie. V Brazílii je to 2,2 %. Portugalská Wikipedie je nejpoužívanější verzí v Guinei-Bissau, kde do ní směřuje 94,3 %, Angole (83,3 %), Brazílii (82,9 %) a Mosambiku (79,6 %). Používána je i ve Východním Timoru (20,4 % dotazů), Paraguayi (2,5 %) a Senegalu (1,2 %).\n\nV roce 2019 bylo zobrazeno okolo 4,1 miliardy dotazů. Denní průměr byl 11 118 811 a měsíční 338 197 181 dotazů. Nejvíce dotazů bylo zobrazeno v listopadu (376 653 740), nejméně v únoru (287 708 928). Nejvíce dotazů za den přišlo ve středu 13. listopadu (20 689 992), nejméně v úterý 24. prosince (7 460 370).\n\n"}
{"id": "84619", "url": "https://cs.wikipedia.org/wiki?curid=84619", "title": "Polská Wikipedie", "text": "Polská Wikipedie\n\nPolská Wikipedie je jazyková verze Wikipedie v polštině. Vznikla jako devátá Wikipedie, v září 2001. Zakladateli polské Wikipedie jsou fyzik Paweł Jochym a lékař Krzysztof P. Jasiutowicz (Kpjas).\n\nV lednu 2020 obsahovala přes 1 377 000 článků a pracovalo pro ni 101 správců. Registrováno bylo přes 1 002 000 uživatelů, z nichž bylo přes 4 100 aktivních. V počtu článků byla 10. největší Wikipedie. Je také druhou největší Wikipedií psanou ve slovanském jazyce (po ruské verzi). V roce 2006 byla polská Wikipedie vydána na DVD.\n\nV roce 2012 provedli 90,2 % editací polské Wikipedie uživatelé z Polska, 1,9 % z USA a 1,9 % ze Spojeného království.\n\nV roce 2019 bylo zobrazeno okolo 3 miliard dotazů. Denní průměr byl 8 217 100 a měsíční 249 936 777 dotazů. Nejvíce dotazů bylo zobrazeno v lednu (292 013 580), nejméně v červenci (226 869 280). Nejvíce dotazů za den přišlo v úterý 27. srpna (11 875 546), nejméně v pátek 6. září (5 691 108).\n\nNejvíce článků, respektive dotazů, z polské Wikipedie je zobrazeno v Polsku (88,5 %), ve Spojeném království (2 %), Německu (1,9 %) a USA (1 %). Naopak na území Polska uživatelé používají polskou verzi v 80,8 % případů a dalšími nejrozšířenějšími jazykovými verzemi jsou zde anglická (15 %), ruská (1,7 %) a německá (0,8 %). Uživatelé v Polsku si během měsíce zobrazí asi 249 milionů dotazů, což představuje 1,7 % celkového zobrazení v rámci celé Wikipedie. Polská Wikipedie je používána i na Islandu, kde si ji zobrazí v 1,7 % dotazů a je tam tak po anglické a islandské třetí nejrozšířenější. Také v Norsku 1,2 % dotazů směřuje do polské verze podobně jako v Litvě (1 %).\n\n\n"}
{"id": "84620", "url": "https://cs.wikipedia.org/wiki?curid=84620", "title": "Italská Wikipedie", "text": "Italská Wikipedie\n\nItalská Wikipedie je jazyková verze Wikipedie v italštině. Byla založena v lednu 2002. V lednu 2020 obsahovala přes 1 575 000 článků a pracovalo pro ni 105 správců. Registrováno bylo přes 1 914 000 uživatelů, z nichž bylo přes 8 000 aktivních. V počtu článků byla osmá největší Wikipedie.\n\nV srpnu 2005 předstihla italská Wikipedie v počtu článků španělskou a portugalskou a stala se tak osmou největší Wikipedií. Hlavním důvodem tohoto skoku z 56 000 na 64 000 článků byla činnost internetového bota, který vytvořil přes 8000 článků o španělských obcích při operaci nazvané „Comuni spagnoli“.\n\n8. září 2005 překonala nizozemskou Wikipedii a o den později, 9. září, dosáhla 100 000 článků. O další dva dny později, 11. září předstihla v počtu článků švédskou Wikipedii. Činnost botů opět značně přispěla k dramatickému růstu. Bot například vytvořil přes 35 000 článků o obcích ve Francii. 21. září 2005 byla překonána polskou verzí.\n\nV roce 2012 provedli 94,8 % editací italské Wikipedie uživatelé z Itálie a 1,1 % ze Švýcarska.\n\nV roce 2019 bylo zobrazeno okolo 6,5 miliardy dotazů. Denní průměr byl 17 702 278 a měsíční 538 444 301 dotazů. Nejvíce dotazů bylo zobrazeno v lednu (622 364 390), nejméně v prosinci (505 164 732). Nejvíce dotazů za den přišlo v neděli 1. září (22 953 447), nejméně v pátek 20. prosince (13 578 088).\n\nNejvíce článků, respektive dotazů, z italské Wikipedie je zobrazeno v Itálii (91,7 %), USA (0,9 %), Švýcarsku (0,9 %), Francii (0,9 %) a Německu (0,9 %). Na území Itálie uživatelé používají italskou verzi v 86,2 % případů a dalšími nejrozšířenějšími jazykovými verzemi jsou zde anglická (10,2 %) a německá (1 %). Uživatelé v Itálii si během měsíce zobrazí asi 532 milionů dotazů, což představuje 3,6 % celkového zobrazení v rámci celé Wikipedie. Italská Wikipedie je nejpoužívanější verzí také v San Marinu , kde do ní směřuje 98 % dotazů. Používána je i v Monaku (9,7 %), v Albánii (5,2 %), Švýcarsku (4,9 %), na Maltě (4,8 %) a v Lucembursku (2,3 %).\n\nVe dnech 4.–6. října 2011 byl provoz italské Wikipedie pozastaven na protest proti navrhovanému zákonu, který by ukládal povinnost do 48 hodin zveřejnit v plném znění reakci na obsah, považovaný někým za závadný.\n\n"}
{"id": "84621", "url": "https://cs.wikipedia.org/wiki?curid=84621", "title": "Francouzská Wikipedie", "text": "Francouzská Wikipedie\n\nFrancouzská Wikipedie je jazyková verze Wikipedie ve francouzštině. Byla založena v březnu 2001. V lednu 2020 obsahovala přes 2 168 000 článků, pracovalo pro ni 164 správci a byla 5. největší Wikipedií. \n\nRegistrováno bylo přes 3 654 000 uživatelů, z nichž bylo přes 19 300 aktivních. V počtu článků byla dlouhodobě třetí největší Wikipedií (po anglické a německé). Později se dostala na páté místo za švédskou, cebuánskou a německou verzi. \n\nV roce 2012 provedli 79,1 % editací francouzské Wikipedie uživatelé z Francie, 5,7 % z Belgie, 4,3 % z Kanady, 2,9 % ze Švýcarska.\n\nV roce 2018 bylo zobrazeno celkem přes 8,2 miliardy dotazů. Denní průměr byl 22 647 923 a měsíční 688 874 313 dotazů. Nejvíce dotazů bylo zobrazeno v lednu (759 243 723), nejméně v červenci (628 193 135).\n\nNejvíce článků, respektive dotazů, z francouzské Wikipedie je zobrazeno ve Francii (68,4 %), Kanadě (5,4 %), Belgii (4,2 %), USA (3 %), Švýcarsku (2,7 %) a Maroku (2,2 %). Naopak na území Francie uživatelé používají francouzskou verzi v 76,2 % případů a dalšími nejrozšířenějšími jazykovými verzemi jsou zde anglická (14,8 %) a německá (1,1 %). Uživatelé ve Francii si během měsíce zobrazí asi 570 milionů dotazů, což představuje 3,8 % celkového zobrazení v rámci celé Wikipedie.\n\nFrancouzská Wikipedie je nejpoužívanější verzí ve Středoafrické republice, kde do ní směřuje 100 % dotazů, Haiti (86,6 %), Burkina Faso (86,5 %), Demokratické republice Kongo (86 %), Guineji (83,5 %), Pobřeží slonoviny (83,3 %), Mali (82,5 %), Beninu (81,7 %), Konžské republice (81,3 %), Gabonu (80,5 %), na Madagaskaru (80,4 %), Burundi (79,7 %), Nigeru (78,5 %), Togu (78,2 %), Senegalu (74,1 %), Čadu (71,5 %), Kamerunu (70,9 %) a Tunisku (47,2 %). \n\nZnačně je používána také v Alžírsku (37,9 %), Maroku (36,7 %), Džibuti (36,5 %), Belgii (32,7 %), Mauritánii (31,2 %), Švýcarsku (18 %), Rwandě (14,1 %) a Kanadě (8,9 %).\n\n"}
{"id": "84622", "url": "https://cs.wikipedia.org/wiki?curid=84622", "title": "Anglická Wikipedie", "text": "Anglická Wikipedie\n\nAnglická Wikipedie je jazyková verze Wikipedie v angličtině. Byla založena 15. ledna 2001 jako první Wikipedie a dle počtu článků je její největší jazykovou verzí. V lednu 2020 obsahovala přes 5 989 000 článků a pracovalo pro ni 1 143 správců. Registrováno bylo přes 37 970 000 uživatelů, z nichž bylo přes 125 000 aktivních. 11,6 % článků všech Wikipedií bylo umístěno na anglické verzi. Tento podíl vzhledem k růstu ostatních jazykových verzí postupně klesá (v roce 2003 obsahovala 50 % všech článků). Rekordních je také 928 952 000 editací a má tedy i nejvyšší počet editací na článek. Anglická Wikipedie má již delší dobu více uživatelských účtů než článků.\n\nVzhledem k velkým odlišnostem v anglofonním světě, odkud pochází většina přispěvatelů, jsou články psané někdy britskou, někdy americkou nebo australskou angličtinou. Platí zhruba pravidlo, že článek o oblasti, kde se mluví tou verzí angličtiny, je jí také napsán. Protože zejména v USA je většinou obyvatel preferována angloamerická měrná soustava než ve zbytku světa, všechny údaje musejí tak být uváděny jak v metrické, tak angloamerické soustavě.\n\nV roce 2012 provedli 40,5 % editací anglické Wikipedie uživatelé z USA, 16,7 % ze Spojeného království, 6 % z Kanady, 4,7 % z Indie, 4,1 % z Austrálie, 2 % z Německa a 26% z jiných zemí světa.\n\n18. ledna 2012 byla anglická verze Wikipedie na 24 hodin pozastavena na protest proti návrhům amerických zákonů Stop Online Piracy Act (SOPA) a PROTECT IP Act (PIPA). Protest podpořily i některé další jazykové verze včetně české. Podobně reagovala i italská Wikipedie ve dnech 4.–6. října 2011.\n\nV roce 2019 bylo zobrazeno okolo 92,1 miliardy dotazů. Denní průměr byl 252 453 308 a měsíční 7 678 788 128 dotazů. Nejvíce dotazů bylo zobrazeno v lednu (8 213 615 007), nejméně v únoru (7 263 031 930). Nejvíce dotazů za den přišlo v pondělí 25. února (293 241 398), nejméně v sobotu 21. prosince (220 226 876).\n\nNejvíce článků, respektive dotazů, z anglické Wikipedie je zobrazeno v USA (39,8 %), Spojeném království (9,5 %), Indii (8,6 %), Kanadě (4,4 %), Austrálii (2,9 %), Iránu (2,4 %), Německu (2,3 %) a Pakistánu (2,2 %).\n\nNa území USA uživatelé používají anglickou verzi v 82,3 % případů a dalšími nejrozšířenějšími jazykovými verzemi jsou zde čínská (1,1 %), španělská (1,1 %) a portugalská (0,7 %). Uživatelé v USA si během měsíce zobrazí asi 3,2 miliardy dotazů, což představuje 21,5 % celkového zobrazení v rámci celé Wikipedie. Je to nejvíce ze všech zemí světa.\n\nAnglická Wikipedie je nejpoužívanější verzí také ve Spojeném království, kde do ní směřuje 94,5 % dotazů. V mnoha zemích je v používání na prvním místě před verzemi v místních národních jazycích. Platí to z velké části pro balkánské země, jižní a východní Afriku a značnou část Asie.\n\nPodle studie Minnesotské univerzity bylo zjištěno, že editorů encyklopedie vytrvale klesá, z přibližně 56 000 v roce 2007 na asi 35 000 na konci roku 2012. Podle studie Wikipedie chtěla vymýtit méně schopné editory, avšak uvedenými omezeními a pravidly též odradila \"žádoucí nováčky\", kteří ztratili zájem dále editovat, když byly jejich první příspěvky smazány.\n\n\"Wikipedie se změnila z 'encyklopedie, kterou může editovat kdokoli' na 'encyklopedii, kterou může editovat kdokoli, kdo chápe pravidla, prorazí neosobní zeď poloautomatických odmítnutí a pořád ještě bude chtít dobrovolně přispívat svým časem a energií',\" dodává autor studie.\n\n"}
{"id": "84623", "url": "https://cs.wikipedia.org/wiki?curid=84623", "title": "Japonská Wikipedie", "text": "Japonská Wikipedie\n\nJaponská Wikipedie je jazyková verze Wikipedie v japonštině. Byla založena v září 2002. V lednu 2020 obsahovala přes 1 183 000 článků a pracovalo pro ni 39 správců. Registrováno bylo přes 1 574 000 uživatelů, z nichž bylo přes 13 800 aktivních. V počtu článků byla 13. největší Wikipedie. Je také třetí největší Wikipedie v jazyce, který nepoužívá latinku (po ruské a vietnamské).\n\nPrvní pokusy o založení japonské Wikipedie byly od března 2001, stránky tehdy byly na adrese https://web.archive.org/web/20010405154539/http://nihongo.wikipedia.com/. První články byly psány v latince v přepisu rómadži. Verze v běžné japonštině vznikla k 1. září 2001, téhož měsíce bylo přeloženo uživatelské rozhraní. Až do 31. ledna 2003 byl počet článků i uživatelů jen kolem deseti, tehdy se ale projekt rychle rozrostl, protože se o něj začala zajímat japonská média. Dne 19. ledna 2016 dosáhla 1 milionu článků.\n\nJaponská Wikipedie respektuje japonské i americké právo. Snaží se vyhýbat se přímým citacím úryvků textu, dále překladům z jiných Wikipedií (tento fakt musí být výslovně zmíněn ve shrnutí editace). Wikipedie se také snaží neuvádět jména soukromých osob (s výjimkou politiků a osob veřejně činných), snaží se také vyhýbat zprávám o aktuálních událostech. Japonská Wikipedie je silně japanocentrická. Nejoblíbenějším tématem je populární kultura, podle odhadů Jimba Walese se popkultuře věnuje zhruba 80 % článků japonské Wikipedie .\n\nV roce 2012 provedli 96,3 % editací japonské Wikipedie uživatelé z Japonska, 0,6 % z Tchaj-wanu.\n\nV roce 2019 bylo zobrazeno okolo 12,9 miliardy dotazů. Denní průměr byl 35 207 807 a měsíční 1 070 904 115 dotazů. Nejvíce dotazů bylo zobrazeno v srpnu (1 147 364 607), nejméně v únoru (1 000 630 911). Nejvíce dotazů za den přišlo ve čtvrtek 15. srpna (36 978 292), nejméně ve středu 25. prosince (33 969 538).\n\n"}
{"id": "84624", "url": "https://cs.wikipedia.org/wiki?curid=84624", "title": "Švédská Wikipedie", "text": "Švédská Wikipedie\n\nŠvédská Wikipedie je jazyková verze Wikipedie ve švédštině. Byla založena jako třetí jazyková mutace Wikipedie v květnu 2001 spolu s verzí v němčině po angličtině a katalánštině. V lednu 2020 obsahovala přes 3 745 000 článků a pracovalo pro ni 59 správců. Registrováno bylo přes 706 000 uživatelů, z nichž bylo přes 2 300 aktivních. V počtu článků byla třetí největší Wikipedie.\n\nV roce 2012 provedli 90,5 % editací švédské Wikipedie uživatelé ze Švédska, 1,7 % z Finska a 1,7 % z Norska. Protože jsou dánština, švédština a norština vzájemně srozumitelné jazyky, spolupracují spolu tvůrci příslušných wikipedií přes sekci Skanwiki na Wikimedia Meta-Wiki.\n\nV roce 2018 bylo zobrazeno celkem přes 1,09 miliardy dotazů. Denní průměr byl 2 988 093 a měsíční 90 887 824 dotazů. Nejvíce dotazů bylo zobrazeno v lednu (99 434 727), nejméně v červnu (79 313 164).\n\nNejvíce článků, respektive dotazů, ze švédské Wikipedie je zobrazeno ve Švédsku (89,2 %), Finsku (2,2 %) a USA (1,2 %). Naopak na území Švédska uživatelé používají švédskou verzi v 57 % případů a dalšími nejrozšířenějšími jazykovými verzemi jsou zde anglická (35,3 %) a německá (1,1 %). Uživatelé ve Švédsku si během měsíce zobrazí asi 144 milionů dotazů, což představuje 1 % celkového počtu zobrazení v rámci celé Wikipedie. Švédská Wikipedie je třetí nejpoužívanější verzí ve Finsku, kde do ní směřuje 2,3 % dotazů. V Norsku je to 1,3 %. \n\n"}
{"id": "84626", "url": "https://cs.wikipedia.org/wiki?curid=84626", "title": "Airbus A340", "text": "Airbus A340\n\nAirbus A340 je širokotrupý čtyřmotorový dopravní letoun dlouhého doletu vyvinutý společností Airbus. Airbus v polovině sedmdesátých let vytvořil několik derivátů svého prvního dopravního letadla A300. Paralelně s dvoumotorovým A330 vyvinul čtyřmotorový A340 a jejich konstrukce je ze značné části shodná. V červnu 1987 Airbus zahájil práce na obou konstrukcích, přišly první objednávky a A340-300 provedl svůj první let 25. října 1991. Společné s verzí A340-200 22. prosince 1992 certifikát obdržela i A340-300 a obě verze vstoupily do služby v březnu 1993 u prvních zákazníků jako Lufthansa a Air France. Větší varianty A340-500/600 byly představeny 8. prosince 1997. A340-600 poprvé vzlétl 23. dubna 2001 a do služby vstoupil 1. srpna 2002.\n\nPočáteční verze A340-200/300 mají podobný drak jako A330 a po modelu A300 zdědily v ekonomické třídě 8 sedadel vedle sebe. Mezi rozdíly patří čtyři motory CFM56 o tahu 151 kN (34 000 lbf) namísto pouhých dvou, aby se předešlo omezením ETOPS na zaoceánských trasách, dále hlavní tříkolový podvozek místo dvoukolého pro těžší maximální vzletovou hmotnost 276 t (608 000 lb). Obě letadla mají ovládací prvky „fly-by-wire“, které byly poprvé představeny na typu A320, stejně jako podobný skleněný kokpit. Pozdnější verze A340-500/600 mají větší křídlo a jsou poháněny motory Rolls-Royce Trent 500 o tahu 275 kN (62 000 lbf) s těžší MTOW 380 t (840 000 lb).\n\nNejkratší A340-200 měří 59,4 m (195 ft) a má dolet 7 600 nmi (14 100 km) s 261 sedadly ve třech třídách nebo s 303 ve 2 třídách. Nejběžnější verze A340-300 měří 63,7 m (209 ft), může pojmout 293 až 313 cestujících a má dolet 7 150 nmi (13 240 km). A340-500 je dlouhá 67,9 m (223 ft), její kapacita je 277 až 335 míst a dolet přes 9 000 nmi (17 000 km). Šlo o nejdelší dopravní letadlo své doby. Nejdelší verze A340-600 byla prodloužena na 75,4 m (247 ft), tehdy nejdelší dopravní letadlo, mohlo pojmout 326 až 380 cestujících a jeho dolet přesahoval 7 550 nmi (13 980 km).\n\nJelikož větší spolehlivost motorů umožnila splnit podmínky ETOPS pro téměř všechny trasy, začaly být čtyřmotorové letouny na mnoha trasách nahrazovány úspornějšími dvoumotorovými. 10. listopadu 2011 společnost Airbus oznámila, že po 380 objednávkách, ze kterých bylo 377 dodáno leteckým společnostem, výroba skončila. Jako nástupce je považován Airbus A350 XWB. A340 byl původně navržen jako náhrada za starší generace letounu Boeing 747, jeho poslední verze přímo konkurovaly modelům MD-11 a Boeing 777. Lufthansa byla s 62 letadly největším provozovatelem a zákazníkem. K lednu 2020 nadále provozuje 34 letadel.\n\nVýroba nového Airbusu byla zahájena v roce 1988. A340 pro dlouhé tratě se měl stát vhodným doplněním modelu A320 pro krátké tratě a A300 pro střední tratě. V té době nejnovější velkokapacitní letoun Boeingu (dvoumotorový Boeing 767) měl nevýhodu oproti letounům jako byl B747 kvůli pravidlům ETOPS: dvoumotorové letadlo muselo po celou dobu letu zůstat dostatečně blízko nouzovým letištím, aby v případě poruchy jednoho ze dvou motorů mohlo bezpečně přistát. Čtyřmotorový A340 byl pokusem vyrobit novou generaci konkurentů strojům B747, kterých by se netýkala omezení ETOPS. Během druhé poloviny 90. let razil Airbus filozofii, že 4 motory (Airbusu A340) jsou vždy lepší než dva motory (Boeingu 777), protože poskytují mnohem větší míru bezpečnosti při poruše jednoho z nich. Ale když později začaly růst ceny leteckého paliva, začaly aerolinky stále více objednávat konkurenční B777. V roce 2005 už Airbus získal jen 15 objednávek na A340. Roku 2012 se po dlouhém nezájmu o letouny A340 v důsledku vysoké ceny paliva dohodlo vedení Airbusu o ukončení výroby.\n\nKonstruktéři Airbusu navrhovali A340 současně s dvoumotorovým A330: oba stroje sdílejí shodné křídlo, podobnou konstrukci trupu a oba používají vyspělou avioniku vyvinutou původně pro A320.\n\nPůvodním záměrem bylo použít u typu nové vyvíjené (superfan) motory IAE (International Aero Engines), ale společnost IAE jejich vývoj zrušila, a tak byly použity motory CFMI CFM56-5C4. Když v roce 1991 vzlétl první A340, zjistili konstruktéři závažnou vadu v konstrukci křídla: nebylo dostatečně pevné, aby uneslo vnější motory bez zkroucení a třepetání. Aby se tomu zabránilo, bylo vyvinuto speciální „vyboulení“ spodní části křídla nazvané plastron (česky: předstěra, podle spodní části krunýře želvy), které upravuje proudění vzduchu kolem pylonů. Takto upravený A340 začal být komerčně provozován v roce 1993 společnostmi Lufthansa a Air France.\n\nDo října 2005 bylo objednáno celkem 385 strojů A340 a z toho 310 již bylo dodáno.\n\nV lednu 2006 Airbus oznámil, že plánuje vývoj zvětšené verze A340, nazvané A340E (E jako enhanced – zvětšený), jako reakci na snižující se prodeje typu, konkurenci nových verzí Boeingu 777 a vzrůstajících cen leteckého paliva. V roce 2005 Boeing získal 154 objednávek na svůj model 777, zatímco Airbus jen 15 na A340. Airbus tvrdí, že zvětšený A340 bude hospodárnější než starší verze A340 a bude schopen efektivně konkurovat Boeingu 777.\n\n31. prosinec 2011 Oficiální ukončení výroby A340 pro malou poptávku a větší zájem o dvoumotorovou verzi A330.\n\nPůvodně Airbus nabízel dvě verze modelu A340, A340-200 a A340-300. A340-200 byla kratší než A340-300 a měla menší kapacitu, ale delší dolet. V roce 1997 Airbus zahájil výrobu prodloužených verzí A340 s novým větším křídlem – verzi 500 s velmi dlouhým doletem a verzi 600 s vyšší kapacitou. Obě verze vstoupily do služby v roce 2002.\n\nVerze A340-200 měla s 261 místy pro cestující ve třech třídách dolet 13 000 km a s 239 místy 14 800 km. Byla poháněna čtyřmi dvouproudovými motory CFMI CFM56-5C. A340-200 byla vyráběna od roku 1987 a poprvé vzlétla 1. dubna 1992.\n\nTato verze se neprodávala příliš dobře a už se nevyrábí.\n\nA340-8000 je varianta A340-200 se zvětšenou kapacitou palivových nádrží, které zvětšily \"maximální vzletovou hmotnost\" (MTOW) letounu na 275 tun. Dolet s 232 cestujícími ve třech třídách je 15 000 km. Pohon zajišťují čtyři dvouproudové motory CFMI CFM56-5C4 každý o tahu 151 kN. Objednán byl pouze jeden exemplář brunejským sultánem, který byl postaven, ale nebyl dodán.\n\nDalší A340-200 byly později upravovány tzv. \"balíčky zlepšujícími výkon\" (performance improvement packages, PIP), které jim umožňují dosáhnout podobných výkonů. Takové stroje jsou označovány A340-213X.\n\nA340-300 má kapacitu 295 cestujících ve třech třídách a dolet 12 400 km. Je to původní verze typu A340, která poprvé vzlétla 25. října 1991 a do služby u Lufthansy a Air France vstoupila v březnu 1993. Je poháněna čtyřmi dvouproudovými motory CFMI CFM56-5C. Tato verze má nížší rychlost stoupání v porovnání s ostatními verzemi A340 a konkurenčními typy Boeingu.\n\nPřímým konkurentem této verze je Boeing 777-200ER.\n\nA340-313X je verze A340 se zvýšenou hmotností poprvé dodaná Singapore Airlines v dubnu 1996 (dnes již Singapore Airlines tuto verzi neprovozují). A340-313E byla poprvé dodána Swiss International v roce 2003. Obě verze mají MTOW mezi 271 a 275 tunami a typický dolet s 295 cestujícími mezi 13 100 km a 13 500 km. Pohon obstarávají motory CFMI CFM56-5C4 o tahu 151 kN.\n\nA340-500 byl civilní dopravní letoun s nejdelším doletem na světě (KC-10 Extender je sériově vyráběný letoun s nejdelším doletem na světě) až do představení Boeingu 777-200LR „Worldliner“ na počátku roku 2006. S 313 cestujícími ve třech třídách má dolet přes 16 000 km. Např. Singapore Airlines provozují tento model na své nonstop lince z Newarku, New Jersey do Singapuru. Cesta trvá přes 18 hodin a měří 15 345 km, je to nejdelší pravidelný, non-stop komerční let na světě. Letouny na této lince létají se sníženým množstvím nákladu, s menším množstvím cestujících (2 třídy, 181 pasažérů) a s přídavnými palivovými nádržemi. Letí se přes Severní pól, Rusko, Mongolsko a Čínu. Říká se, že A340-500 může letět z Londýna až přímo do Perthu v Austrálii. Tato verze A340 vykonala svůj první let 11. února 2002 a letové certifikáty získala 3. prosince 2002. Prvním zákazníkem byla společnost Emirates.\n\nVe srovnání s A340-300 má A340-500 o 3,3 m delší trup, zvětšenou plochu křídla, výrazně zvětšenou kapacitu palivových nádrží (o 50%), mírně vyšší cestovní rychlost, větší vodorovnou ocasní plochu a menší svislou ocasní plochu. Stejně jako 777-300 má i A340-500/-600 kamery, které pomáhají pilotům při popojíždění na letišti. A340-500 pohání čtyři dvouproudové motory Rolls-Royce Trent 553 s tahem 236 kN každý.\n\nAirbus nabízí i verzi se zvýšenou hmotností A340-500HGW (\"H\"igh \"G\"ross \"W\"eight), která má dolet 16 700 km a maximální vzletovou hmotnost (MTOW) 380 tun. Používá stejnou zesílenou konstrukci a zvětšenou kapacitu palivových nádrží jako A340-600HGW.\n\nPřímým konkurentem je Boeingův model 777-200LR, který vstoupil na trh v únoru 2006.\n\nA340-600 byl navržen jako náhrada za dosluhující Boeingy 747 prvních generací. Dokáže přepravit 380 cestujících ve třech třídách (419 ve dvou třídách) na vzdálenost 13 900 km. Nabízí tedy přepravu stejného množství pasažérů jako 747, ale s dvojnásobným nákladovým prostorem a nižšími náklady. První let vykonal A340-600 23. dubna 2001. U Virgin Atlantic zahájil pravidelný provoz v srpnu 2002. Cathay Pacific používá tyto letouny na svých nonstop tratích mezi Hongkongem a New York City (JFK), kde ovšem budou od roku 2007 pronajaté stroje A340-600 nahrazeny novými Boeingy 777-300ER.\n\nA340-600 je o více než 10 m delší než základní verze -300, díky čemuž je nejdelším dopravním letounem na světě (je o více než 4 m delší než Boeing 747-400, ale v budoucnu bude překonán novou nákladní verzí 747-8). Je poháněn čtyřmi dvouproudovými motory Rolls-Royce Trent 556 o tahu 249 kN každý. Pod trupem má navíc přidaný čtyřkolý podvozek, který mu pomáhá zvládnout zvýšenou maximální vzletovou hmotnost (MTOW).\n\nPrvních sedm strojů A340-600 bylo dodáno s příliš těžkými křídly. Zákazníkovi (Virgin Atlantic) na jeho žádost byla dodána nová letadla a původní stroje byly za sníženou cenu dodány společnostem Iberia Airlines a Cathay Pacific.\n\n14. dubna 2006 úspěšně prošla certifikačním procesem nová varianta Airbusu A340-600 se zvýšenou maximální vzletovou hmotností (MTOW = 380 tun) a delším doletem (14 600 km). Verze nese označení A340-600HGW („High Gross Weight“). Používá zesílenou konstrukci, zvětšenou kapacitu palivových nádrží a při výrobě se využívají nové technologie (např. svařování laserovým paprskem). Prvním zákazníkem bude Qatar Airways v létě 2006, poté budou následovat Lufthansa, Virgin Atlantic a Etihad Airways. První let této verze se uskutečnil 18. listopadu 2005.\n\nPřímým konkurentem je Boeingův model 777-300ER.\n\nAirbus A340 patří k nejbezpečnějším letounům na světě.\n\nStav k 6. prosinci 2013\n\nTyp A340 dosud neměl žádnou nehodu, při které by zahynul člověk, ale čtyři letouny byly zcela zničeny:\n\n\n\n"}
{"id": "84630", "url": "https://cs.wikipedia.org/wiki?curid=84630", "title": "Promykovití", "text": "Promykovití\n\nPromykovití (\"Herpestidae\") jsou drobné, velmi rychlé šelmy, které žijí v tropických oblastech Afriky, jižní Asie a ve středomořské oblasti Evropy. Jsou příbuzné cibetkovitým a kočkovitým šelmám, ale i hyenám. Jsou známé tím, že loví hady, a to i jedovaté druhy.\n\n"}
{"id": "84636", "url": "https://cs.wikipedia.org/wiki?curid=84636", "title": "Duna (rozcestník)", "text": "Duna (rozcestník)\n\nDuna je slovo, které má více významů. Může znamenat:\n\n"}
{"id": "84637", "url": "https://cs.wikipedia.org/wiki?curid=84637", "title": "Severní Karolína", "text": "Severní Karolína\n\nSeverní Karolína ( ' , oficiálně ') je stát nacházející se na východním pobřeží Spojených států amerických, v Jihoatlantské oblasti jižního regionu USA. Severní Karolína hraničí na severu s Virginií, na západě s Tennessee, na jihozápadě s Georgií a na jihu s Jižní Karolínou. Východní ohraničení státu tvoří Atlantský oceán.\n\nSe svou rozlohou 139 390 km² je Severní Karolína 28. největším státem USA, v počtu obyvatel (10,1 milionu) je však devátým nejlidnatějším státem a s hodnotou hustoty zalidnění 80 obyvatel na km² je na čtrnáctém místě. Hlavním městem je Raleigh se 450 tisíci obyvateli. Největšími městy jsou Charlotte s 830 tisíci obyvateli, dále Greensboro (290 tisíc obyv.), Durham (260 tisíc obyv.), Winston-Salem (240 tisíc obyv.) a Fayetteville (200 tisíc obyv.). Severní Karolíně patří 484 km pobřeží Atlantského oceánu. Nejvyšším bodem státu je vrchol Mount Mitchell s nadmořskou výškou 2037 m v Appalačském pohoří. Největšími toky jsou řeky Chowan, Neuse, Tar, Cape Fear a Pee Dee, které se všechny vlévají do Atlantského oceánu. Stát leží díky své poloze ve třech klimatických pásmech. Východní pobřeží je v mírném regionu, další chladnější klimatické pásmo tvoří plošina Piedmont a třetím jsou horské oblasti Appalačského pohoří. Flóra a fauna je rozmanitá a sahá od bažinatého pobřeží s výskytem aligátorů až po borové lesy na západě, ve kterých se vyskytují medvědi a jelenci běloocasí.\n\nPůvod státu sahá do dob anglické korunní kolonie, která byla založena v roce 1663 a pojmenována na počest anglického krále Karla I. Ta se roku 1729 rozdělila na severní a jižní část. V roce 1776 byla Severní Karolína jednou ze 13 kolonií, které vystoupily v americké deklaraci nezávislosti na britské koruně, a stala se tak jedním z původních třinácti zakládajících států USA. Jako dvanáctý stát v pořadí ratifikovala Ústavu Spojených států amerických, k čemuž došlo 21. listopadu 1789. Od roku 1792 je hlavním městem státu Raleigh, které obdrželo své jméno na počest objevitele pobřeží Severní Karolíny, sira Waltera Raleigha. Během americké občanské války v letech 1861–1865 byla Severní Karolína členem Konfederace. Za poválečné obnovy vstoupila roku 1868 znovu do Unie a změnila se z převážně zemědělské země, kterou byla až do první poloviny 20. století, v průmyslový stát. Po New Dealu v třicátých letech 20. století se Severní Karolína stala centrem amerického finančnictví. Mají zde sídlo společnosti zabývající se špičkovým vývojem a výzkumem v různých oborech průmyslu.\n\nSeverní Karolína je devátým nejlidnatějším státem USA, její populace má vzrůstající tendenci. V červenci 2016 zde měla přes 10 milionů obyvatel. Odhaduje se, že asi pětina obyvatel státu je afroamerického původu, dále zde žije osm kmenů původních obyvatel Ameriky. Severní Karolína je součástí biblického pásu ( ), obyvatelstvo je převážně protestantského vyznání. Obyvatelé Severní Karolíny byli do 1. poloviny 20. století převážně voliči demokratů, v druhé polovině 20. století se politická orientace posunula ve prospěch konzervativních republikánů. V prezidentských volbách v roce 2008 znovu zvítězil demokratický kandidát.\n\nSeverní Karolína je součástí jižanského kulturního okruhu, a to jak v regionální hudbě, tradiční jižanské kuchyni a v tradičních přírodních divadlech s charakteristickými jižanskými znaky, zatímco v architektuře se zde promísilo mnoho různých vlivů. Je zde množství muzeí, přírodních a národních parků a jednotlivých staveb nadregionálního významu. Magnetem pro návštěvníky Severní Karolíny je Národní park Great Smoky Mountains, nejnavštěvovanější národní park v USA. Další atrakcí jsou každoroční automobilové závody NASCAR a sportovní soutěže pořádané univerzitami.\n\nOsídlení indiánskou populací v Severní Karolíně sahá až do paleoindiánského období v 10. tisíciletí před naším letopočtem. Lovci a sběrači žili nejprve v Piedmontu. Z archaické doby, asi 7500 až 1000 před naším letopočtem se dochovaly hroty šípů, které jsou pojmenovány podle naleziště v Uwharrie Mountains, \"Hardaway\". Jedná se o nejdůležitější naleziště na východním pobřeží Ameriky, protože bylo osídleno nepřetržitě po tisíce let a archeologické naleziště se dochovalo neporušené. Tundru z doby ledové nahradily husté lesy, lidé změnili způsob života v tom smyslu, že již nenásledovali stáda jelenů karibu, ale zdržovali se spíš na přiměřeně velkém území. Ořechy, zelenina a ryby představovaly důležitou část stravy, počet obyvatel narůstal. Kamenné nádoby a dřevěné nástroje se staly předmětem obchodu, obrovské množství ryolitu bylo těženo v Morrow Mountains a obchodováno na území 75 000 km², a nakonec se vytvořil jakýsi druh zahradnictví, ve kterém hrály ústřední roli dýně, dále žaludy a ořechy z ořechovce. Mezi lety 6000 až 3000 před naším letopočtem bylo velice teplé období, které umožnilo velký populační růst, území jednotlivých kmenů se začalo dramaticky zmenšovat, stále více a více vesnic bylo založeno podél řek, které stále více provozovaly kolem roku 3000 před naším letopočtem zahradnictví. Lov se provozoval pouze sezónně, obchod na velké vzdálenosti přinesl mušle od Mexického zálivu, měď od Velkých jezer v této oblasti a vznikla rozsáhlá síť cest.\n\nTuto kultura se vyměnila přibližně kolem roku 1000 před naším letopočtem kulturou Woodland a Mississippi, které měla kontinuitu přibližně až do roku 1000 našeho letopočtu. Zvláště důležitý byl nástup používání keramiky, tzn. \"Swannanoa ware\", a není jasné zda se jednalo o přistěhovalé skupiny či původní skupiny přijali technologii výroby keramiky. Tyto skupiny jsou již předky historických kmenů, se kterými se setkali první Evropané. Perioda od roku 300 před naším letopočtem do roku 200 našeho letopočtu se nazývá \"Pigeon\", po ní následuje \"Connestee\".\n\nKultura Mississippi měla značný vliv. Rozsáhlé oblasti byly pojmenovány jako \"Hopewell Interaction Sphere\" po kultuře Hopewell. Severní Karolína byla rozdělena do dvou kulturních oblastí. Zatímco v pobřežní oblasti a severním Piedmontu asi od roku 1000 dominovala kultura s názvem \"Late Woodland\", která navazovala na předchozí kultury, a měla pravděpodobně rovnostářskou politickou a sociální strukturu, v horských oblastech a v jižním Piemontu byla společnost výraznější rozvrstvená. Dědičně vládnoucí třída používala dálkové trasy k nákupu luxusního zboží, například mušlí a vzácných kamenů, později i slídy, která se stala novou komoditou. Mounds Nununyi a Town Creek ukazují na vlivy, které změnily vztah lidí ke smrti. Pohřebistě \"Town Creek Indian Mound\" je nejnavštěvovanějším archeologických nalezištěm v Severní Karolíně. Skrývá Mound, posvátné a vrchnostenské budovy. Jsou pozůstatkem kultury, která vzkvétala v letech 950 do 1400, a je známá jako \"Pee Dee\", je pojmenována po místní řece. Zmizela před rokem 1600. Již kolem roku 900 začalo intenzivní pěstování kukuřice, po roce 1200 byli z malých sídel větší vesnice se 150 obyvateli a 15 až 20 domy postavenými kolem centrálního prostoru, a jejich počet a velikost kolem roku 1400 výrazně vzrostla.\n\nSměrem od pobřeží podél řeky Neuse River je kulturní hranice mezi Severem a Jihem. Jižně od řeky převládají již od roku 2000 před naším letopočtem, pravděpodobně z Georgie převzaté hliněné nádoby zpevněné rostlinnými vlákny (\"Stallings ware\"), na severu se prosadila skutečná keramika. Většina Mounds se nachází na jih od Neuse River. Obyvatelé Severní Karolíny z velké části vedli usazený způsob života, žili venkovským způsobem života (Eastern Agricultural Complex), bez dlouhodobé změny. Začalo převládat pěstování fazole, kukuřice a dýní, zatímco význam ořechů klesal. Třetím kulturním regionem byla oblast hor na západě, která byla později obývána Čerokíjů (\"Pisgah\", v letech 1000 až 1450, poté \"Qualla\"). I tam větší vesnice postavili Mounds. Ze severu se přistěhovalo přibližně 800 skupin Irokézů (Cashie, do roku 1750).\n\nKdyž v roce 1524 připlul první Evropan Giovanni da Verrazano během hledání cesty do Tichého oceánu u břehů Severní Karolíny, ta byla obydlena kmeny Čerokíjů, Tuscarora, Muskogee, Cheraw, Tutelo, Catawba a dalšími menšími, s Irokézy a Algonquian příbuznými kmeny.\n\nV roce propůjčila 1584 královna Alžběta I. siru Raleigtovi listinu k založení britské kolonie. První pokus o osídlení selhal. Druhý pokus začal na jaře roku 1587. Skupina 110 osob osídlila ostrov Roanoke. Na něm se narodila 18. srpna 1587 Virginia Dare, první dítě anglických mluvících osadníků v Novém světě. Když se vůdce osadníků v roce 1590 znovu vrátil na ostrov, našel zde jen pozůstatky z osídlení. Nikdy nebylo vysvětleno, co se v osadě odehrálo. Tato druhá osada vstoupila do historie jako \"ztracená kolonie\" (\"Lost kolonie\"). Zmizení jejich obyvatel je stále důvodem ke spekulacím.\nPo restauraci Stuartovců v roce 1663 král Karel II. udělil osmi věrným listinu k založení nové kolonie, měli ji řídit jako její vlastníci. Na počest svého otce Karla I. (latinsky \"Carolus\"), byla pojmenována Carolina. V okolí Albemarle Sound dnešní Severní Karolíny se již usadili v roce 1650 osadníci z Virginie, ale další kolonizace byla pomalá. Do roku 1700 bílí osadníci kolonizovali pobřeží na jih až k Pamlico River, roku 1722 až k Bogue Sound, blízko dnešního Jacksonville. V druhém důležitém místě osídlení v okolí přístavního města Charleston zůstali osadníci dlouho izolováni, takže se v Severní a Jižní Karolíně od počátku osídlení vytvořili dva zcela rozdílné vládní a správní systémy, které byly v letech 1664 až 1691 řízeny dvěma guvernéry. Zákonodárci se poprvé sešli v roce 1664 v Albemarle. Teprve roku 1701 majitelé uznali (\"Lord Proprietors\") rozdělení Severní a Jižní Karolíny a od roku 1712 měla zodpovědná osoba za severní osady, přidělený titul guvernér Severní Karolíny. V roce 1729 se staly obě Karolíny korunními koloniemi a jejich rozdělení bylo dokončeno.\n\nSpolečensky a politicky se Severní Karolína v koloniálních dobách podobala více severnímu sousedovi, Virginii, než Jižní Karolíně. Zatímco Jižní Karolína byla v 18. století vybudována především otroky, nad nimiž stála politicky a ekonomicky vládnoucí vrstva plantážníků rýže, většina populace na severu žila na malých farmách, kde se pěstoval tabák, obilí a choval dobytek. Černoši představovali na jihu v roce 1710 asi 38 procent populace, na severu pouze 6 procent. V protikladu s jihem se na severu v souvislosti se založením okresů vytvořila místní správní struktura. Na rozdíl od jihu se na severu zřízením okresů a v některých městech vytvořila místní řídící struktura. V roce 1705 bylo jako první město Severní Karolíny založeno Bath.\n\nV pozdních šedesátých letech 18. století vzniklo napětí mezi zemědělci pocházejícími z nižší společenské třídy z Piedmontu a plantážníky z pobřežní oblasti. Zjevné plýtvání veřejnými prostředky guvernérem Williamem Tryonem při budování nového sídla vlády, Tryon Palace v New Bernu, přinesl výbuch nespokojenosti zemědělců a přerostl v otevřené povstání. Tryon vyhrál 17. května 1771 bitvu u Alamance, a tím ukončil na sedm let trvající konflikt. Někteří historici vidí v tomto povstání predispoziční faktory pro vypuknutí – nebo již první vojenský akt Americké války za nezávislost.\n\nV Charlotte obyvatelé okresu Mecklenburg County dne 20. května 1775 údajně vydali první prohlášení o nezávislosti během americké revoluce, ale nedochoval se žádný důkaz o této události.\nDatum Mecklenburg Declaration of Independence je ale na pečeti a vlajce státu Severní Karolína. Dne 12. dubna 1776 v kongresu provincie Severní Karolína, usneseno vyhlásit vyhlásit nezávislost na britské koruně. Tím se stala Severní Karolína první kolonií, která své zástupce druhém kontinentálním kongresu zmocnila takzvaným \"Halifax Resolves\" odtrhnout se od Anglie.c Tato událost se je také datem vzpomínána na pečeti a vlajce Severní Karolíny.\n\nSeverní Karolína zůstala v prvních letech války do značné míry ušetřena od válečných událostí, ale později v letech 1780 až 1781 se stala hlavním dějištěm války. Velkého vítězství dosáhli Američané 7. října 1780 v bitvě u Kings Mountain. Po vítězství nad Brity 17. ledna 1781 v bitvě u Cowpens nalákal Nathanael Greene britské vojáky do vnitrozemí. Tím je odřízl od ze skladů v Charlestonu. Tento manévr vešel ve známost jako „The Race to the Dan“.\n\nVojska generálů Greeneho a Cornwallise se utkala dne 15. března 1781 v bitvě u Guilford Court House. Ačkoli britské síly zvítězily, byly zdecimovány ztrátami. To vedlo nakonec k jejich porážce v říjnu roku 1781 v bitvě u Yorktownu. Po vítězství americko-francouzské armády byla nezávislost Ameriky od britské koruny bezpečně zajištěna. Válčící strany podepsaly v září 1783 Pařížský mír, ve kterém Británie uznala Ameriku jako suverénní stát.\n\nV roce 1787 předložený návrh Ústavy USA byl přijat v Severní Karolíně velmi rozdílně. Teprve o rok později se delegáti shodli na její podpoře v Fayetteville a Severní Karolína ústavu jako dvanáctý a poslední stát ratifikovala. V roce 1790 Severní Karolína předala západní část země vládě. Oblast byla v letech 1790 až 1796 označena jako Tennessee Territory. V roce 1796 na jeho území nakonec vzniklo Tennessee, 16. spolkový stát Unie.\n\nProsperita a hospodářský růst v silně zemědělsky založeného státu závisely na otrocké práci., v prvních letech po založení zejména na pěstování tabáku. Po revoluci se kvakeři a mennonité snažili majitele otroků přesvědčit o propuštění otroků na svobodu. Počet svobodných černochů v Severní Karolíně v průběhu prvních desetiletí po válce za nezávislost přesto stoupal.\nAčkoli otroctví bylo míň rozšířené než na hlubokém jihu, v roce 1860 při sčítání lidu víc než 330 000 lidí, tj. 33 % populace byli Afroameričani žijící v otroctví.\n\nV roce 1840 byla dokončena dodnes stojící vládní budova v Raleighu. Na rozdíl od mnoha jiných států na jihu se v Severní Karolíně nevyvinula žádná dominantní „aristokracie plantážníků“, ale stát a jeho vláda byl z velké části kontrolována samostatně hospodařícími rolníky ze střední třídy. V polovině 19. století byly venkovské oblasti Severní Karolíny spojeny přes přes 208 km dlouhou „železnicí farmářů“ (anglicky „farmer’s railroad“\"). Vedla z Fayetteville na východě až do Bethanie severozápadně od Winston-Salemu, a byla postavena z dřevěných kolejnic.\n\nV roce 1860 již v Severní Karolíně existovala dlouholetá tradice otroctví. Přesto se z počátku nechtěla připojit ke Konfederaci, teprve výzva prezidenta Abrahama Lincolna ke vstupu do sousedního státu Jižní Karolína, byla impulsem ke vstupu do konfederace. I po vstupu do ní někteří zemědělci odmítali podporovat konfederaci, především ti, kteří nevlastnili otroky.\n] Přesto byli muži ze všech částí Severní Karolíny v rámci Armády severní Virginie jednou z nejdůležitějších složek armády konfederace a zúčastnili se nejdůležitějších bitev války.\n\nNejvětší bitva v oblasti Severní Karolíny byla bitva u města Bentonville na jaře roku 1865. Byla neúspěšný pokus konfederačního generála Joseph E. Johnston, zastavit postup vojsk Unie pod vedením generálmajora William T. Sherman přes území Karolín. Tím se vzdal poslední větší bojový svaz Konfederace, a tím se ukončil válečný konflikt. Wilmington je jako poslední přístav konfederace vzdal na počátku léta roku 1865.\n\nSeverní Karolína přijela novou ústavu, která podporovala vzdělávání, zakázala otroctví, zavedla všeobecné volební právo a vytvořila sociální instituce\na 4. července 1868 vstoupila znovu do Unie. 14. dodatek Ústavy Spojených států zajistil rovné zacházení s občany po občanské válce a byl také ratifikován. Během obtížného období rekonstrukce byl Andrew Johnson, rodák ze Severní Karolíny v letech 1865-1869 prezidentem Spojených států amerických.\n\nNa konci 19. století se v Piedmontu rozvinul bavlnářský a textilní průmysl a rozvoj textilního průmyslu poskytl alternativu k současnému převládajícímu zemědělství. Dne 17. prosince 1903 bratři Wrightové uskutečnili první úspěšný let v historii letadlem těžším než vzduch, poháněným motorem v Kitty Hawk v Severní Karolíně.\n\nV reakci na rasové rozdělení, zbavení občanských práv a problémy v zemědělství, desítky tisíc Afroameričanů v letech 1910 až 1930 opustili Severní Karolínu. Odešli v naději na lepší životní podmínky a usadili se zejména v velkých městech na severu země USA.\n\nPočátkem 20. století se v Severní Karolíně ve velkém měřítku uskutečnila iniciativa pro vzdělávání a výstavbu silnic na podporu ekonomiky státu. Státní výstavba silnic začala v roce 1920, poté co se auta stala oblíbeným dopravním prostředkem. Během prvního desetiletí 20. století se mnoho důležitých institucí ozbrojené síly Spojených států amerických usadilo v Severní Karolíně, například v Fort Braggu.\n\nNew Deal, program na oživení domácí americké ekonomiky prezidenta Franklina D. Roosevelta, měl velký vliv na pokrok v Severní Karolíně v oblasti vzdělávání a v průmyslu. Během druhé světové války dodávala Severní Karolína ozbrojeným silám  řadu místních výrobků. V Severní Karolíně byl také kladen důraz na výzkum a univerzity.\n\nV roce 1931 byla v Raleighu založena \"Voters League Negro\", která vedla kampaň pro registraci voličů z afroamerické komunity. Práce v oblasti desegregace a obnovení občanských práv pro afroamerickou populaci pokračovala na celém území Severní Karolíny. Afroameričtí studenti North Carolina Agricultural and Technical State University uskutečnili \"Greensboro sit-ins\",a tato forma odporu se rozšířila po celém jihu USA. Po schválení Civil Rights Act z roku 1964 a Voting Rights Act z roku 1965 se začala afroamerická populace plně podílet na politickém životě. V roce 1973 Clarence Lightner po úspěšné kandidatuře na funkci starosty města Raleigh přepsal americkou historii. Stal se prvním Američanem černé pleti na jihu Spojených států, který byl zvolen starostou a navíc ve městě s převážně bělošskou populací.\n\nV roce 1971 byla ratifikována třetí Ústavu státu Severní Karolína, a její dodatek z roku 1997 dává guvernérovi právo veta ve většině legislativních rozhodnutí. Demokrat Jim Hunt byl v roce 1996 po čtvrté za sebou zvolen guvernérem, a tím vytvořil rekord v tradičně republikánské Severní Karolíně,\nElaine Marshall byla jako první žena zvolena do úřadu státního tajemníka, významného úřadu na federální úrovni.\n\nSeverní Karolína se nachází na jihovýchodním pobřeží Spojených států, hraničí s Jižní Karolínou a Georgií na jihu, na západě s Tennessee a Virginií na severu. Na východě se nachází pobřeží Atlantského oceánu. Severní hranici státu tvoří 34. rovnoběžka, západní hranice státu vede na hřebenu Apalačského pohoří. Nejjižnější bod státu se nachází na 33°50' severní šířky, ve směru ze severu na jih měří stát 240 kilometrů, z východu na západ mezi 75° 30' a 84° 15' západní délky měří přibližně 800 km. Stát má rozlohu 139 390 km² což je o něco málo více než rozloha bývalého Československa.\n\nGeograficky a geologicky se Severní Karolína od východu na západ dělí na tří hlavní oblasti: pobřežní nížiny při pobřeží Atlantiku, plošinu Piedmont ve vnitrozemí a horské oblasti Appalačského pohoří.\n\nPřibližně dvě třetiny státu tvoří pobřežní nížina při pobřeží Atlantského oceánu. Půdní pokryv je zde slabý, půdy jsou písčité a jsou pokryty hustými borovými lesy s příměsí jiných stálezelených dřevin. Půdy jsou vhodné především pro pěstování tabáku, sójových bobů, melounů a bavlny. Tento region, který zahrnuje Inner Bank, tvoří venkovskou Severní Karolínu. Nachází se zde jen několik větších měst. Před pobřežím se nachází Outer Banks, řetěz malých ostrovů a pohyblivých dun, které tvoří bariéru mezi Atlantským oceánem a vnitrozemskými vodami. Outer Banks obklopují dvě největší laguny ve Spojených státech, Albemarle Sound na severu a Pamlico Sound na jihu, jejichž rozloha je větší než rozloha amerického státu Connecticut. Na pobřeží Severní Karolíny je nedostatek vhodných přírodních přístavů, takže zde nikdy nebyl založen žádný významný přístav, jako je Charleston v Jižní Karolíně nebo Savannah v Georgii. Nejdůležitější přístav ve státě, Wilmington, se nachází asi 25 km ve vnitrozemí u mysu Cape Fear River. Pobřežní nížina je největší a geologicky nejmladší částí státu. Je složena převážně z usazených hornin, většinou z písku a hlín, na jižním pobřeží se vyskytuje také vápenec. Hospodářsky nejvýznamnějším minerálem státu je fosfát, který se zde těží a využívá se v zemědělství jako hnojivo. Pobřežní nížinu ohraničuje 90 metrů nad současnou hladinou moře tři miliony let staré mořské pobřeží, známé jako \"Fall zone\" (tj. jako oblast vodopádů). Zde plošina Piedmont poměrně strmě spadá do pobřežní oblasti a řeky tekoucí z Appalačských hor zde tvoří peřeje a vodopády.\n\nRegion Piedmont ve středu státu je nejvíce urbanizovaná a nejhustěji osídlená část Severní Karolíny. Piedmont má kopcovitý ráz, krajina je zde občas přerušena výběžky Appalačského pohoří a údolími řek, které jsou zbytky zcela erodovaných vyšších hor. Geologická struktura krajiny vznikla Inner Piedmont Beltem, který má stáří 750 až 500 milionů let, která ovlivnila Kings Mountain Belt, Milton Belt, Charlotte Belt, Carolina Slate Belt, Raleigh Belt a Eastern Slate Belt které mají stáří od 650 do 300 milionů let. Mnohem mladší součástí Piedmontu jsou také Triassic Basins o staří 200 až 190 milionů. Jsou to bývalé sníženiny příkopů, které byly vyplněny blátem a sedimenty přilehlých vyšších oblastí. V Carolina State Beltu byl v roce 1799 dokumentován první nález zlata na území USA a na počátku 19. století se zde provozovaly doly na těžbu zlata., Nyní se kromě lithia v tomto regionu těží hlavně žula, rula a další materiály pro stavebnictví. Nadmořská výška regionu Piedmont je 90 metrů nad mořem na východě až 300 metrů nad mořem na západě. Půdy se skládají převážně z tenkých hliněných vrstev promísených kameny, pouze na východním okraji náhorní plošiny jsou písčité kopce, což je bývalá pobřežní linie s dunami a plážemi. Jsou zde na vlhkých půdách pěstovány hlavně broskve a melouny, kterými je tento region známý. Od roku 1970 stouplo tempo urbanizace krajiny a zemědělství bylo do značné míry potlačeno, krajina získala předměstskou strukturu.\n\nAppalačské pohoří tvoří západní hranici Severní Karolíny. Pohoří lze v oblasti Severní Karolíny rozdělit do čtyř pásem. Blue Ridge Mountains jsou největším pohořím a probíhají přes západní část státu, s občasnými vysokými výběžky do okolní krajiny. Nejvyšší horou pohoří je s nadmořskou výškou 2037 metrů nad mořem Mount Mitchell. Je zároveň nejvyšším bodem státu a také nejvyšší horou ve Spojených státech na východ od Skalistých hor. Great Smoky Mountains, známé také jako \"Smokies\", tvoří západní hranici státu a jsou druhým nejvyšším pohořím Severní Karolíny. Nejstarší z přibližně půl miliardy let starých hornin se nachází v západní části státu. Blue Ridge Belt se nazývá horské pásmo, který zahrnuje také menší pohoří Murphy Belt a Grandfather Mountain Window, které je složeno z vulkanických, sedimentárních a metamorfovaných hornin, jako je živec, slída a křemen. Brushy Mountains je zřetelně menším a nižším pohořím, jeho nejvyšším vrcholem je Pores Knob. Nachází se 817 metrů nad mořem. Uwharrie Mountains jsou nejstarším, nejvýchodnější a nejnižším pohořím Severní Karolíny. Nejvyšší vrchol pohoří je High Rock Mountain, nacházející se ve výšce 350 metrů nad mořem. Mezi horami jsou úrodná údolí, kde se nachází mnoho řek a potoků. Hory jsou pokryté lesy, jen pár vrcholů je holých s prérijní vegetací. I když zemědělství v tomto regionu stále hraje důležitou roli, význam cestovního ruchu je na vzestupu a je nejdůležitějším hospodářským odvětvím horského regionu.\n\nŘíční systémy v Severní Karolíně lze rozdělit do dvou hlavních skupin. Východní hlavní rozvodí Severní Ameriky vede na hřebenu Appalačského pohoří. Pouze řeky v nejzápadnější části státu jsou odvodňované Mississippi do Mexického zálivu. Řeky, které pramení na východním úbočí hor tečou do Atlantského oceánu. Dále jsou rozděleny podle místa jejich ústí, která se nachází buď na území Severní nebo Jižní Karolíny. Rozdělení říčních systémů, které ústí do Atlantiku, je způsobeno tím, že výběžky pohoří Blue Ridge se vyskytují až u přístavního města Wilmington podél hranice s Virginií.\n\nCatawba River a Yadkin River se svými přítoky protékají 30 okresy Severní Karolíny. Tečou jako vějíř přes celou Severní Karolínu a odvodňují její velkou část, než jejich tok překročí hranice do Jižní Karolíny a ústí do Atlantiku. Řeky Chowan, Roanoke, Tar, Neuse a Cape Fear River ústí do moře v Severní Karolíně a byly před výstavbou železnice důležitými obchodními cestami. Pouze jedna z řek ústí přímo do moře, ostatní meandrují v pobřežní nížině a ústí do lagun při pobřeží. Laguny a řeky do nich ústící vytvořily síť vodních cest dlouhou 1800 kilometrů, které jsou vhodné pro parní lodní dopravu a pro plachetnice.\n\nBřehy řek jsou lemovány na horním toku lužními lesy s topoly, vrbami a olšemi, v mělkém dolním toku jsou lesy s tisovcem dvouřadým. V průběhu toku z náhorní plošiny do nížiny překonávají výškový rozdíl několika set metrů přes peřeje a vodopády. V koloniální minulosti mnoho pil a přádelen bavlny využívalo vodní energii a pomohlo tím k rozvoji mnoha měst a obcí. Laguny a plochá pobřežní nížina jsou bohaté na ryby a kolonie vodního ptactva.\n\nV Severní Karolíně lze všude nalézt mnoho menších přírodních jezer, je zde i mnoho přehrad, které postavily společnosti na výrobu elektrické energie. Přehrady se využívají k regulaci vodních toků, ochraně před povodněmi, turistice, rybářství a k myslivosti. Větší jezerní oblast vznikla na řece Yadkin River v podhůří Uwharrie Mountains,Uwharrie Lakes. Největší z těchto jezer je High Rock Lake. Největší z umělých jezer v Severní Karolíně má rozlohu 129 km² v Lake Norman, na řece Catawba, na jehož březích vznikl Lake Norman State Park.\n\nV největší části Severní Karolíny převažuje teplé mírné deštné podnebí, s výjimkou vyšších oblastí Appalačských hor, které mají vlhké boreální klima. Hory slouží jako štít regionu, zachycují nízké teploty a bouřky z oblasti jihozápadu. Průměrná denní teplota ve většině oblastí Severní Karolíny je v červenci 32 °C. V lednu jsou průměrné teploty kolem 10 °C.\n\nPobřežní nížina je ovlivňována Atlantským oceánem, zimy jsou zde mírné a v létě jsou mírně vyšší teploty. Denní maximální teploty v létě na pobřeží jsou 31 °C, zatímco zimní teploty zřídka klesnou pod 4 °C. Průměrné denní maximální teploty v zimních měsících v pobřežní nížině jsou kolem 15 °C, teploty pod bodem mrazu jsou vzácné. V pobřežní nížině napadne ročně kolem dvou centimetrů sněhu, mnohé zimy jsou zcela bez sněhu a ledu. V Piedmontu jsou léta teplejší a zimy chladnější než v pobřežní oblasti. Průměrné denní maximální teploty jsou v létě kolem 32 °C, ale jen zřídka jsou vyšší než 37 °C. V zimě jsou v průměru okolo 10 °C v noci a často padají pod bod mrazu. Celkové roční množství sněhu je zde od 7 do 20 centimetrů. Zimní počasí v regionu Piedmont je známé přeháňkami s kroupami a mrznoucím deštěm, který v některých bouřích může dosáhnout takové intenzity, že stromy a elektrická vedení se hroutí pod jeho zatížením. Roční srážky a vlhkost Piedmontu jsou nižší než na pobřeží nebo v horách každý rok a činí přibližně 100 litrů na metr čtvereční. Nejchladnější oblast Severní Karolíny je Appalačské pohoří, kde teplota v létě zřídka překročí 26 °C. Průměrné denní teploty jsou v zimě mezi -1 °C až 5 °C, často poklesnou pod -9 °C. Ročně napadne v průměru 36 až 51 cm sněhu, ve vyšších regionech pak více.\n\nVzhledem k exponované poloze jihovýchodního pobřeží Atlantiku zasáhne Severní Karolínu velmi silný hurikán v průměru jednou za desetiletí, větší tropická bouře v průměru jednou za každé tři až čtyři roky. V některých letech může být Severní Karolína opakovaně zasažena hurikánem a dalšími tropickými bouřemi, nebo pociťovat výběžky hurikánů a tropických bouří. Pouze státy Florida, Texas a Louisiana jsou postiženy hurikány častěji než Severní Karolína. V průměru je 50 dní v roce s bouřkami, z nichž některé jsou velmi závažné, způsobují krupobití a nárazy větru o síle hurikánu. Ačkoli většina hurikánů způsobí škodu v pobřežních oblastech Severní Karolíny, mohou také dosáhnout do vnitrozemí a způsobit tam stejnou zkázu. Severní Karolínu postihne ročně v průměru méně než 20 tornád,\nvětšinu způsobí hurikány nebo tropické bouře v pobřežní nížině, zatímco západní Piedmont chrání před bouřemi hory. Další meteorologický fenomén se nazývá \"Cold Air Damming\", zadržuje studený vzduch horami v západní části státu, a je velice častým jevem. Oslabuje bouře, ale vede také k masivnímu mrznoucí dešti v zimě.\n\nFauna a flóra Severní Karolíny je vzhledem ke své zeměpisné poloze velice pestrá, od skromné a mělce kořenící vegetace na východě, kde se vyskytují aligátoři, až po borové lesy v Appalačském pohoří, kde žije jelenec běloocasý a medvědi. V nížinách se vyskytují typické rostliny a živočichové amerického jihovýchodu, zatímco ve vyšších nadmořských výškách se vyskytují běžné severské druhy zvířat a rostlin. Celkem zde bylo nalezeno 300 druhů a poddruhů dřevin a asi 3000 druhů krytosemenných rostlin. Mnoho rostlinných a živočišných druhů je v Severní Karolíně považováno za ohrožené, ale jsou zde také celostátně ohrožené druhy, např. při pobřeží různé druhy velryb, z rostlin se zde vyskytuje např. vzácný zlatobýl (\"Solidago spithamaea\") a mnohé další.\n\nV pobřežní oblasti se vyskytují slaniska a močály, v nichž rostou zejména bahenní traviny \"Spartina patens\" a \"Distichlis spicata\", na pobřežních dunách rostou vysoké trávy druhu \"Uniola paniculata\" (tzv. „mořský oves“). Ze stromů zde roste např. jalovec viržinský (\"Juniperus virginiana\") a různé borovice, v bažinách černých vod roste tisovec (\"Taxodium\"), šácholan tříplátečný (\"Magnolia tripetala\") a tupela (\"Nyssa\"), které zde mají dobré podmínky k růstu. V rašeliništích Pocosin u Wilmingtonu roste velmi hojně pozoruhodná rostlina mucholapka podivná. Kromě mnoha druhů mořských a sladkovodních ryb se v moři vyskytují ústřice a mořské želvy a v řekách, jezerech a podél mořského pobřeží také chránění aligátoři. Zvláštností Outer Bank jsou poníci, kteří žijí na ostrovech polodivoce.\nV Piedmontu mohou stromy již hlouběji kořenit, v lesích zde dominují různé druhy dubů a ořechovců, dříve zde také hojně rostly americké kaštany. Rostou zde druhy topolů, bříz, lip, jírovců a červených javorů, z bylin zde roste jedlovec (\"Tsuga caroliniana\") a různé druhy orchidejí. Z živočišných druhů je běžný mýval severní, jelenec běloocasý, veverky a vačice, některé ohrožené druhy netopýrů a bobr. V řekách a jezerech se vyskytuje okoun, sumec a mnohé další druhy ryb, žijí zde také různé druhy vodních ptáků, zejména různé kachny a husy.\n\nV horách s přibývající nadmořskou výškou začínají převažovat jehličnaté lesy, a částečně zde žijí odlišné druhy zvířat než v Piedmontu. Šedí vlci a pumy byli již vyhubeni, ale v lesích se stále vyskytuje rys červený (\"Lynx rufus\"). V oblasti Great Smoky Mountains se vyskytuje medvěd baribal, který je dnes turistickou atrakcí. V 19. století byla dovezena divoká prasata, která jsou dnes velice hojná. V horských potocích žijí pstruzi a okouni.\n\nHustota obyvatel Severní Karolíny je 63,8 obyvatel na kilometr čtvereční. Velká města v Severní Karolíně se nacházejí téměř výhradně ve třech metropolitních oblastech, kde žije více než polovina z celkového počtu obyvatel státu:\n\n\nNejvětšími městy Severní Karolíny jsou Charlotte s 671 588 obyvateli, Raleigh s 375 806 obyvateli a Greensboro s 247 183 obyvateli. Další města Severní Karolíny najdete v Seznamu měst v Severní Karolíny.\n\nPodle sčítání lidu z roku 2010 v Severní Karolíně žilo 9 535 483 obyvatel. Počet obyvatel Severní Karolíny se trvale zvyšuje již po desítky let, v letech 1990 až 2000 se zvýšil počet obyvatel z 6,6 milionů na 8 milionů obyvatel. Podle amerického U.S. Census Bureau žilo k 1. červenci 2009 v Severní Karolíně 9 380 884 obyvatel, to je nárůst o 16,7 procent za desetiletí a o 1 340 334 obyvatel od roku 2000. Tato hodnota je výrazně vyšší než průměrná míra růstu obyvatel v USA, který je asi 8 procent. Růst zahrnuje přirozený přírůstek obyvatelstva ve výši 412 906 lidí, v desetiletí se narodilo 1 015 065 dětí a zemřelo 602 159 lidí. Ve stejném období se přistěhovalo 591 283 lidí z jiných států USA, a 192 099 imigrantů ze zahraničí. V letech 2005 a 2006 předstihla Severní Karolína New Jersey v počtu obyvatel a v roce 2010 byla 10. nejlidnatějším státem USA.\n\n6,7 procent populace je mladší než 5 let, 24,4 procent je mladší než 18 let, a 12 procent je starší 65 let. Podíl žen v populaci se odhaduje na 51,1 procent.\n\n\nObyvatelé hispánského nebo latinskoamerického původu, bez ohledu na rasu, tvořili 8,4 % populace.\n\nNěco přes pětinu obyvatel Severní Karolíny je afroamerického původu, a od roku 1970 stoupá jejich podíl na střední třídě z důvodu zlepšeného přístupu ke vzdělání.\nAfroamerická populace žije hlavně v pobřežní nížině ve východní polovině státu a v některých částech Piedmontu, v historickém regionu, kde měli práci v zemědělství, a kde je stále vytvořeno nejvíce pracovních míst. Afrikoamerické komunity existují ve stovkách venkovských okresů centrálního jihu a na severozápadně státu, černošské čtvrti jsou ve městech Charlotte, Raleigh, Durham, Greensboro, Fayetteville, Wilmington a Winston-Salem.\n\nPůvod osob, které byly uznány ve sčítání lidu 1790–1810 jako „ostatní svobodné osoby“ ukazuje, že většina svobodných černochů z 80 procent pocházela ze sousední koloniální Virginie. Velké množství z nich vzešlo ze svobodných afroamerických rodin ze svazku svobodné bílé ženy nebo smluvních nájemních pracovnic anebo v pracovní smlouvě vázaných nebo zotročených afrických mužů. Indiáni, kteří přijali anglické zvyky, se stali součástí afroamerické komunity a přiženili se do afroamerických rodin. Někteří jejich potomci vytvořili své vlastní komunity, oddělené od ostatních komunit a nazývali sami sebe často „Indiány“ nebo „Portugalci“, aby zabránili negativním důsledkům černošského původu. V horských a venkovských oblastech Piedmontu žije málo Afroameričanů. V některých okresech v Apalačských horách nebyl v minulosti počet černých obyvatel vyšší než několik desítek občanů.\n\nNejstarším záznamem o asijské imigraci je nábor z Číny pocházejících pracovníků pro práci v zemědělství v polovině 18. století. Slavná čínsko-malajsijská siamská dvojčata Chang a Eng Bunkerovi se v roce 1839 usadila ve Wilkesboro. Japonci, Filipínci a korejští Američané se usidlovali od počátku 20. století v Severní Karolíně. Stát obsahuje jednu z nejrychleji se rozvíjejících asijsko-amerických populací v USA, která sestává hlavně z Indoameričanů (\"Desi\") a Američanů vietnamského původu. Jejich populace vzrostla téměř čtyřnásobně v letech 1990-2002. Počet osob pocházejících z lidu Hmong z Laosu se v Severní Karolíně zvýšil od roku 1980 na 12 000 osob v roce 2000.\n\nJako první byl evropskými přistěhovalci osídlen pobřežní region, jednalo se především o osoby anglického původu, kteří byli smluvně zavázanými dělníky přestěhovanými do kolonií, a potomky přistěhovalců do Virginie. Byli mezi nimi také protestantští imigranti z kontinentální Evropy, zejména Hugenoti a němečtí a švýcarští přistěhovalci, kteří se usadili v New Bernu. Velšští přistěhovalci se usadili v 18. století, spolu s dalšími skupinami z britských ostrovů, východně od současného města Fayetteville.\n\nAmeričané skotského, irského a anglického původu žijí všude v Severní Karolíně, přičemž Piedmont byl osídlen především přistěhovalci ze Skotska, Irska a severu Anglie. Jednalo se o poslední a největší skupinu anglických přistěhovalců, kteří přijeli před válkou o nezávislost do tohoto státu. Usadili se v jižní části horské oblasti a byli schopni vést svůj tradiční nezávislý životní styl, především jako samostatně hospodařící zemědělci.\n\nV regionu kolem Winston-Salemu tvoří značnou část obyvatel potomci německých přistěhovalců z Čech. Přijeli v rámci imigrační vlny protestantské církve v 18. století, a byli hlavně moravskými bratry. Na počátku 20. století se usadili pravoslavní přistěhovalci z Ukrajiny v Pender County.\n\nOd roku 1990 se počet obyvatel hispánského a latinoamerického původu v Severní Karolíně rychle zvyšuje. Původně to byli migrující pracovníci zaměstnaní jako nekvalifikovaní dělníci v zemědělství. Jejich přístup do USA byl zjednodušen a proto se stále více Hispánců usazuje v Severní Karolíně. Nejvíce přicházejí z Mexika, ze střední Ameriky a z Dominikánské republiky. Mezitím má mnoho měst hispánské čtvrti, žije v nich především větší množství Kubánců a Portoričanů. \"Pew Hispanic Center\" odhadoval v roce 2005 na základě údajů z US Census Bureau, že přibližně 65 procent z latinoameričanů v Severní Karolíně, to jest 300 000 lidí, má statut nelegálního přistěhovalce v zemi. Španělsky mluvící populace se zvýšila z 77 726 osob roce 1990 na 517 617 osob, což je nárůst o 13,5 procent ročně.\n\nPouze v pěti státech USA, jmenovitě v Kalifornii, Arizoně, Oklahomě, Novém Mexiku a Texasu žije více původních obyvatel Ameriky než v Severní Karolíně. Celkem 2 824 751 obyvatel je v USA indiánského či eskymáckého původu, tj. 0,95 procent z celkového počtu obyvatel. V Severní Karolíně v roce žilo 2007 111 853 původních obyvatel, Indiánů. Stát uznává v rámci svých hranic osm kmenů původních obyvatel.\n\nZvláštním případem jsou Lumbee v jihovýchodní části státu v okolí města Pembroke. Jsou Severní Karolínou uznáni jako indiánský kmen, ale nikoliv federální vládou. Výzkumní pracovníci identifikovali Lumbee jako \"tri-racial isolate\", izolovanou populaci, která je potomkem tří etnických skupin, bílých jak černých Američanů a Indiánů. S více než 50 000 členy jsou Lumbee osmým největším kmenem v USA a největším v Severní Karolíně.\n\nSeverní Karolína je součástí tzn. biblického pásu ( ), ve kterém je tradičně drtivá většina věřících protestanty a kde na konci 19. století převládali jižní baptisté. S přílivem občanů ze severních států Unie a imigrantů z Latinské Ameriky se zvyšuje podíl katolíků a Židů. V roce roce 2007 byl podíl katolíků 7 procent, Židů 1 procento. Početní převaha baptistů začíná klesat. Tato změna je zvláště viditelná v městských oblastech státu, kde se usazuje většina z přistěhovalců a populace pochází z různých kulturních prostředí. V zemi zůstávají baptisté s 38 procenty převládající křesťanskou denominací, následovaná druhou největší protestantskou církví, metodisty s 9 procenty. Tyto církve jsou silně zastoupeny v severní části Piedmontu, a to zejména v okrese Guilford. Tam a na severovýchodě státu je i značný podíl kvakerů. Členové presbyteriánské církve, se skotskými a irskými předky tvoří procenta věřících. Mají velký podíl věřících v okresech Charlotte a Scotland. Ostatní církve ve státě jsou luteráni, kongregacionalisté, mormoni a vyznavači Church of God. Podíl osob bez náboženského vyznání, ateisté a agnostiků činí 10 procent.\n\nStejně jako v jiných státech USA stanoví ústava Severní Karolíny dělbu moci mezi zákonodárnou, výkonnou a soudní moc.\n\nLegislativní moc je svěřena dvoukomorovému Valnému shromáždění (\"North Carolina General Assembly\"). To se skládá ze Sněmovny reprezentantů mající 120 poslanců a ze Senátu s 50 členy. Poslanci i senátoři jsou voleni na období dvou let. Viceguvernér Severní Karolíny je z titulu funkce předsedou Senátu. Z řad senátorů je volen zastupující předseda Senátu (\"President pro tempore of the North Carolina Senate\"), od roku 1992 je v tomto úřadě Marc Basnight, člen Demokratické strany. V čele Sněmovny reprezentantů stoji její mluvčí (\"Speaker of the North Carolina House of Representatives\"), nyní Joe Hackney, taktéž člen Demokratické strany.\nV čele výkonné moci stojí guvernér, volený na dobu čtyř let. Pro období 2009 až 2013 je guvernérem členka Demokratické strany, Beverly Perdue. Výkonná moc je rozdělena mezi Státní radu (\"Council of State\"), tvořenou guvernérem, viceguvernérem a osmi dalšími členy, a vládu (\"cabinet\") složenou z guvernéra a deseti ministrů. Zatímco všichni členové Státní rady jsou přímo voleni občany, ministry kabinetu jmenuje guvernér. Guvernér předsedá jak Státní radě, tak i kabinetu.\n\nV čele soudní moci stojí Nejvyšší soud (\"Supreme Court\") Severní Karolíny, se sídlem v hlavním městě, Raleighu. Je nejvyšším odvolacím soudem ve státě, má sedm členů. Po Nejvyšší soudu je jediným dalším odvolacím soudem Apelační soud Severní Karolíny (\"North Carolina Court of Appeals\"). Je tvořen 15 soudci, kteří vykonávají právo rotačním systémem, rozhodují v pěti tříčlenných senátech. Tyto dva soudy tvoří odvolací soudní systém státu. Spory jsou vedeny před vrchními soudy (\"Superior Court\") a jim podřízenými obvodními soudy (\"District Court\"). Všechny hrdelní zločiny, občanskoprávní spory nad 10 000 dolarů a odvolání od obvodních soudů jsou projednávány vrchními soudy, přičemž trestní věci se projednávají před dvanáctičlennou porotou. Občanskoprávní věci, například rozvod, opatrovnictví a rozhodnutí o výživném rozhodují obvodní soudy, které také soudí méně závažné trestní případy, tyto vždy projednávají bez poroty. Obvodní soudy rozhodují i věci týkající se mladistvých do 16 let; a do 18 let, jsou-li obětí zanedbávání či zneužívání. Smírčí soudci řeší menší dopravní přestupky, vydávají prohlášení o vyloučení odpovědnosti, rozhodují civilní spory do 4000 dolarů a mohou nařídit vystěhování. Smírčí soudci také uzavírají civilní sňatky.\n\nSeverní Karolínu v současné době ve Washingtonu zastupuje ve Sněmovně reprezentantů Spojených států amerických 13 poslanců a v Senátu Spojených států amerických dva senátoři. V 111. Kongresu Spojených států úřadujícím od roku 2009 zastupuje Severní Karolínu devět demokratů a šest republikánů, včetně dvou senátorů, Richard Burr (\"Senior Senator\", republikán) a Kay Hagan (\"Junior Senator\", demokrat).\n\nV Severní Karolíně měla, stejně jako všude na jihu Spojených států, převahu Demokratická strana. V roce 1968 se převaha přesunula ve prospěch republikánů. Dnes probíhá v Severní Karolíně změna ze zemědělské země ke převážně poskytování služeb a průmyslu, demokraté mají stále převahu ve venkovských oblastech s převážně černošskou populací. Poprvé od vítězství Jimmyho Cartera v prezidentských volbách roku 1976 v roce 2008 demokratický kandidát Barack Obama znovu vyhrál v prezidentských volbách v Severní Karolíně. V roce 2004 ve volbách vyhráli republikáni, a to i přesto, že kandidát na viceprezidenta demokratů John Edwards, reprezentoval Severní Karolínu. Senátu. Příznivé volební rozdělení okrsků umožňuje demokratům povoleno posílat neúměrný počet poslanců do Sněmovně reprezentantů. Sbor volitelů v Severní Karolíně v posledních letech k rozšířen z důvodu nárůstu populace. V roce 1988 měl 13 hlasů, v roce 1992 14 hlasů a v roce 2004 15 hlasů.\n\nSeverní Karolína je od roku 1911 rozdělena do 100 okresů. V průměru má okres rozlohu 1393,91 km², nejmenším okresem s rozlohou 350 km²> je Clay County, největším okresem rozlohou je Dare County o rozloze 2 500 km². V nejméně lidnatém okrese Tyrrell County žije 4149 obyvatel, v nejlidnatějším okrese Mecklenburg County žije 695 454 lidí. Mecklenburg County má současně s 510,22 s obyvateli na čtvereční kilometr na nejvyšší hustotu zalidnění, nejmenší hustotu zalidnění má z obydlených Hyde County s 3,67 obyvateli na kilometr čtvereční.\n\nKromě vlajky a pečeti má Severní Karolína řadu dalších oficiálních státních symbolů, které slouží jako symboly státu. Státními barvami jsou červená a modrá. Symbolem státu je také borovice bahenní, která roste v močálech Severní Karolíny a je státním stromem Severní Karolíny, dřín květnatý je státní květinou, kardinál červený je státním ptákem a velmi rozšířená veverka popelavá je státním zvířetem. Tradiční sladké brambory a plody révy okrouhlolisté jsou státními potravinami.\n\nSeverní Karolína má přezdívku „Old North State“ (Starý severní stát) či „Tar Heel State“ (Stát térových pat), obyvatelé jsou označováni jako ( ). Přesný původ výrazu je nejasný, ale většina odborníků se domnívá, že původ je nutno hledat v těžbě dehtu, pryskyřice a terpentýnu v rozsáhlých borových lesích bývalé britské kolonie.\n\nZásadní význam pro Severní Karolínu má \"North Carolina Museum of Art\" v Raleighu, které je budované od roku 1947, a je jediným muzeem Severní Karolíny, které je financované veřejnými prostředky a má největší sbírku umění v Severní Karolíně. Na rozdíl od většiny ostatních muzeí umění ve státě, se také zabývá neamerickým uměním a dějinami umění. Na mnoha místech mají \"Arts Council\", občanské spolky umění, která se zabývají podporou regionálních umělců a organizací výstav.\n\nVětšina muzeí Severní Karolíny se zabývá především historií, přírodou a umělci Severní Karolíny, jsou v soukromém vlastnictví a většinou na místech historického nebo vojenského významu, nebo jsou v přírodních parcích nebo na univerzitách.\nPro obecný přehled o přírodní historii existuje North Carolina Museum of Natural Sciences, je největším muzeem o historii přírody v jihovýchodní části USA má celostátní význam.\nKe skupině muzeí o přírodě také patří University of North Carolina udržované North Carolina Arboretum v Pisgah National Forest s velkou veřejnou zahradou, které se zabývá vlivem znečištění životního prostředí a ohroženými druhy rostlin v Severní Karolíně.\n\nDále existují menší muzea, jako například Graveyard of the Atlantic Museum v Hatterasu, která se zabývá vraky lodí v Outer Banks, nebo muzeum Eastern Band of Cherokee Indians, které se zabývá historií indiánského kmene Čerokíjů. V mnoha případech jsou historické budovy, jako je Graves-Florance-Gatewood House z roku 1822, Buckner Hill Plantation z roku 1855 nebo z roku 1767 Old Mill of Guilford restaurovány a zpřístupněny veřejnosti a také využívány pro výstavy regionálního významu.\n\nSeverní Karolína má řadu profesionálních divadel, včetně roku založeného 1952 Státního divadla v Flat Rock, Flat Rock Playhouse, ve kterém se hrají muzikály a hry. V \"North Carolina Theatre\" v Raleighu se hrají zejména v muzikály a hry z divadel na Broadway, zatímco \"North Carolina Shakespeare Festival\" v High Pointu se od roku 1977 zaměřuje na díla Williama Shakespeara. Zvláštní pozornost v Severní Karolíně zasluhují divadla pod širým nebem, ve kterých se uvádí historické události. Od roku 1937 v Waterside Theatre v Fort Raleighu se uvádí nejstarší \"Outdoor Drama\", drama „The Lost Colony“, které je považováno za první a nejstarší venkovní drama ve Spojených státech. Od roku 1948 uvádí \"Mountainside Theatre\" historii Čerokíjů ve hře \"Unto These Hills\", v Boone ukazuje hra od roku 1952 hra \"Horn in the West\" historii kolonizace Blue Ridge Mountains. V University of North Carolina at Chapel Hill je \"Institute of Outdoor Drama\", který se zabývá venkovními představeními v divadlech a jediná svého druhu ve Spojených státech.\n\nSeverní Karolína je známá svou tradicí Old Time Music známých a vlivných umělců z počátků country hudby, North Carolina Ramblers z počátků 20. let 20. století. Stejně jako v sousedních státech Tennessee a Kentucky je rozšířené bluegrass, v Severní Karolíně se narodili známí umělci žánru Earl Scruggs, Doc Watson a Del McCoury. V Severní a Jižní Karolíně vznikly různé styly tradiční venkovské blues, vznikl v Piedmontu jiný styl, Piedmont blues, který byl poznamenán mimo jiné Blind Boy Fullerem. Z okolí Chapel Hillu, Raleighu a Durhamu pochází různé rockové, metalové a punkové kapely, například Flat Duo Jets, Corrosion of Conformity, Superchunk, Safehouse, Sleeping Giant, The Popes, Queen Sarah Saturday, Purple Schoolbus a Barefoot Servant.\n\nV Severní Karolíně je více než 2600 historických budov, čtvrtí a míst uvedeno v National Register of Historic Places a je památkové chráněno. V Severní Karolíně se nevyvinul díky poloze mezi Severem a Jihem a řadě různých přistěhovalců žádný architektonický styl, vyskytuje se zde široké spektrum architektonických stylů na východním pobřeží. Jsou zde novoklasicistické stavby z období antebellum v federálním a georgiánském stylu, například James Iredell House z 1759 a John Wright Stanly House z roku 1779. V ostatních jižanských státech rovněž rozšířená architektura z revolučního období je reprezentována sídly majitelů plantáži jako Orton Plantation z roku 1735, které jsou postaveny v postaveny v řeckém obrozeneckém stylu. Počet památkově chráněných objektů, zejména kostelů, je postaven v novogotickém stylu, dva mimořádně zachovalé objekty, Blandwood Mansion and Gardens v italském stylu a Biltmore Estate v Châteauesque stylu dokládají vlivy renesance na jihu. Koncem 19. století rozšířily architektonické styly Second Empire a Queen Anne, a ve 20. století American Craftsman Style. Z moderny pochází některé mrakodrapy a elipsovitá Dorson Arena. Vedle jednotlivých budov architektonicky jsou i architektonicky významné čtvrti pod památkovou ochranou, včetně Old Salem National Historic Site, který se nachází v obnovené čtvrti moravských bratří osídlení v okrese Winston-Salem. Přehled různých architektonických stylů a rozvoje měst v letech 1870 až 1940 se nachází v Apex Historic District, který zahrnuje historickou část města Apex.\n\nSeverní Karolína má řadu chráněných oblastí, využívaných turisty, které mají různé stupně ochrany a financování, a to jak na ochranu přírody, tak na zachování historických památek a jejich zpřístupnění pro návštěvníky. V Apalačských horách částečně v Tennessee je National Park Service (NPS) spravovaný Great Smoky Mountains National Park. Je nejnavštěvovanějším národní park ve Spojených státech, ročně jej navštíví více 9 milionů lidí. Byl vyhlášen roce 1934 a od roku 1983 patří ke světovému dědictví UNESCO. Kromě jedné z největších souvislých lesních ploch ve východní části Spojených států, poskytuje více než 90 historických míst a budov v rámci parku důležitou připomínku kolonizace horské oblasti. V parku jsou také National Park Service udržované cesty, Blue Ridge Parkway, 755 km dlouhá National Scenic Byway a Appalachian National Scenic Trail, 3440 km dlouhá dálková stezka, která je součástí National Trails System. Soukromými iniciativy založená Overmountain Victory National Historic Trail která vede podél cesty Overmountain Men na západní straně Apalačského pohoří k Kings Mountain National Military Park. V Severní Karolíně začíná National Park Service spravovaná Trail of Tears National Historic Trail, která vede devíti státy a a připomíná vyhnání Indiánů v 19. století.\n\nNa východním pobřeží jsou dva úseky pobřeží chráněné jako National Seashore, Cape Hatteras National Seashore a Cape Lookout National Seashore. V parcích se nachází historické budovy, majáky a vzácné druhy zvířat. Významné památky na území Severní Karolíny, například Carl Sandburg Home National Historic Site, které připomíná básníka a historika, první letu bratří Wrigtů věnovaný Wright Brothers National Memorial. Bývalá bojiště připomínají a výletními cíli jsou Fort Raleigh National Historic Site, Guilford Courthouse National Military Park a Moores Creek National Battlefield. Kromě chráněných území národního významu, která jsou spravována National Park Service, pečuje o další přírodní a historické památky State Park Service North Carolinas.\n\nV Severní Karolíně existuje větší počet malých televizních stanic, regionálních studií a tematických televizních kanálů, které nabízí zábavu, sport a regionální programy. Většinu televizních stanic vlastní nebo spolupracují s hlavními národními provozovateli televizního vysílání, jako je CBS Corporation nebo American Broadcasting Company. Televizní stanice jsou většinou provozovány v metropolitních oblastech. Rozhlasové stanice pokrývají širokou škálu zábavy a regionálních programů, existují i velmi malé stanice, které jsou provozovány například vysokými školami či malými městy. Noviny vychází ve větších městech denně, v menších městech pouze dvakrát třikrát týdně. Nejstaršími novinami Severní Karolíny je Fayetteville Observer, který je vydáván nepřetržitě od roku 1816. News and Observer, který vychází v Raleighu, je v Severní Karolíně v roce 2008 deníkem s nejvyšším nákladem a patří mezi 100 deníků s nejvyšším nákladem ve Spojených státech. Mnohá města také udržují weblogy, které poskytují obyvatelům místní zprávy.\n\nJižanská kuchyně je tradiční kuchyní státu, z nichž nejdůležitějším společenským událostem patří barbecue, způsob grilování. Při něm se v Severní Karolíně je používá téměř výhradně vepřové maso, obvykle ve kusů v východě, na západě v celku. Otázka omáček ke grilování se rozděluje země na příznivce \"Eastern Style\", založené na octu a hořčici a \"Lexington Style\", založené na omáčce z octa a pepře, ke které se přidává kečup. Typickými přílohami jsou brambory, dále sladké brambory nebo takzvané Hushpuppies. Regionálním jídlem v Piedmontu je \"Livermush\", který se skládá z vepřových jater, části prasečí hlavy a z kukuřičné mouky. Moravské sušenky ( ) nebo broskvový koláč slouží jako dezert. V Severní Karolíně je rozšířené hrozny z révy Scuppernong, ze kterých se vyrábí jak víno, tak i džem a mošt. Jedním z nápojů kromě tradičně preferované pepsi, který byl vyvinuta v roce 1898 v Severní Karolíně, je \"Moonshine\", což podomácku a většinou načerno pálená whisky z horské oblasti státu.\n\nNa veřejné instituce základního a středního vzdělávání, od základní školy až po high school, dohlíží v Severní Karolíně \"North Carolina Department of Public Instruction\" a jeho nadřízený, \"North Carolina Superintendent of Public Instruction\". \"Superindendant\" je také tajemníkem \"North Carolina State Board of Education\", ve kterém se rozhoduje veřejném vzdělávání. Veřejný školský systému státu je rozdělen na 115 místních jednotek, z nichž každou sleduje místní školní rada, \"School Board\". Celkem existuje v Severní Karolíně 2338 veřejných škol.\n\nV roce byla v 1795 Severní Karolíně otevřena první státní univerzita ve Spojených státech, Severokarolínská univerzita v Chapel Hill (\"University of North Carolina at Chapel Hill\"), která dnes patří k nejlepším veřejným vysokým školám v zemi, patří ke prestižní skupině vysokých škol Public Ivy. Více než 200 let po založení první všeoborové univerzity v terciárním sektoru vzdělávání je spolu s University of North Carolina je Severní Karolíně 16 státních univerzit, včetně pěti největších ve státě: North Carolina State University, University of North Carolina at Chapel Hill, East Carolina University, University of North Carolina at Charlotte a Appalachian State University. K systému státních univerzit patří i historické afroamerické vzdělávací instituce, které jsou označeny jako Historically Black Colleges and Universities a vznikly během segregace. Příklady jsou North Carolina Agricultural and Technical State University, North Carolina Central University a Fayetteville State University. Severní Karolína má 58 státních colleges, které jsou sdružené v \"North Carolina Community College System\".\n\nNejznámějšími soukromými vysokými školami jsou Wake Forest University a v roce 1924 založená Dukeova univerzita, která je jednou z předních univerzit v zemi. Duke University nepatří do Ivy League, ale jako nejjižnější z elitních amerických univerzit na východním pobřeží nese označení \"Harvard of the South\". Univerzita je, stejně jako University of North Carolina v Chapel Hill, členem Association of American Universities, od roku 1900 existujícího sdružení amerických univerzit orientovaných na vědecký výzkum.\n\nObyvatelé Severní Karolíny ve sportu tradičně preferují univerzitní sport, stejně jako automobilové závody Stock-Car, čím se vysvětluje dřívější nezájem o profesionální sportu. I když v Severní Karolíně žije více než 10 miliónů lidí a metropolitní oblasti mají odpovídající finanční prostředky, nebyl profesionální sport v Severní Karolíně na dlouhou dobu tématem. První profesionální liga byla zahájena v Severní Karolíně v roce 1974. Skutečný vývoj v oblasti profesionálního sportu nastal až po roce 1980. Přes intenzivní snahu nehraje žádný tým Major League Baseball v Severní Karolíně, pokus přestěhovat Major League baseballový tým Florida Marlins v roce 2006 skončil neúspěchem. Nicméně se pořádají šampionáty mezi univerzitami v rámci Severní Karolíny.\n\nSeverní Karolína má od února roku 1963 sportovní síň slávy \"North Carolina Sports Hall of Fame\", kterou sponzoruje obchodní komora města Charlotte. \"Sports Hall of Fame\" se sídlem v Raleighu. Prvních pět sportovců bylo přijato v prosinci 1963.\n\nPrvní tým Major League, který se usadil v Severní Karolíně v roce 1974, byl New York Stars, tým amerického fotbalu, člen \"World Football League\" (International Federation of American Football). National Football League je zastoupena týmem Carolina Panthers, kteří hrají své domácí zápasy v Charlotte. Jediný profesionální basketbalový tým v Severní Karolíně jsou Charlotte Hornets, kteří hrají v National Basketball Association. Nejúspěšnější klub Major League v Severní Karolíně, Carolina Hurricanes je týmem ledního hokeje, který hraje National Hockey League a 19. června 2006 vyhrál Stanley Cup. To z něj dělá první profesionální sportovní klub Severní Karolíně, který vyhrál nejvyšší soutěž ve svém sportu.\n\nV Severní Karolíně mají sídlo profesionální fotbalové týmy. Ve druhé nejvyšší americké profesionální lize, USSF D2 Pro League, hrají Carolina Railhawks z Cary. \"Charlotte Eagles\" hrají v USL Second Division. V amatérské lize, v \"USL Premier Development League\", hrají Carolina Dynamos z Greensboro.\n\nOd třicátých let 20. století do 90. let 20. století měl Mid Atlantic Championship Wrestling, sdružení pro profesionální zápasník v wrestlingu, sídlo v Charlotte. Mid Atlantic, je jedním z dlouholetých členů National Wrestling Alliance, a hvězdy wrestligu jsou jejími členy, později také World Championship Wrestling nebo World Wrestling Entertainment. Od třicátých let 20. století do 90. let 20. století měl Mid Atlantic Championship Wrestling, sdružení pro profesionální zápasník v wrestlingu, sídlo v Charlotte. Mid Atlantic, je jedním z dlouholetých členů National Wrestling Alliance, a hvězdy wrestligu jsou jejími členy, později také World Championship Wrestling nebo World Wrestling Entertainment. Mnoho bývalých i současných zápasníků žijí v regionu kolem města Charlotte a Lake Norman, včetně Ric Flaira, Ricky Steamboata, Matta a Jeffa Hardyho.\nProfesionální jízdy na býcích mají též v Severní Karolíně tradici. Mistr světa z roku 1995 (PRCA World Champion Bull Rider), Jerome Davis, pochází ze Severní Karolíny a mnozí manažeři, organizátoři, stejně jako majitelé býků zde mají též původ, např. Thomas Teague z \"Teague Bucking Bulls\". Sídlo \"Southern Extreme Bull Riding Association\" je v Archdale.\n\nDva motokrosové závody Grand National Cross Country se konají v Severní Karolíně, v městech Morganton a v Yadkinville.\n\nSeverní Karolína je vysokoškolský velmi populární organizovaný v \"National Collegiate Athletic Association\". Sportovní týmy z univerzit soutěží ve 20 různých druzích sportu, z nichž nejdůležitější je liga amerického fotbalu, pořádaná univerzitami. Každá univerzita má sportovní tým, jehož jméno je stejné pro všechny druhy sportu, například, se nazývá sportovní tým \"Appalachian State University\", \"Mountaineers\" ve všech sportech. Týmy na Duke, Wake Forest, North Carolina at Chapel Hill a NCSU jsou součástí \"Atlantic Coast Conference\", Appalachian State je součástí \"Southern Conference\". Univerzity udržují profesionálně vybavené sportovní areály, které pojmou až 40 000 diváků a jejich hry jsou vysílány televizí. Mezi univerzitami panuje značná rivalita. Zvláštní pozornost má fotbalový zápas mezi týmy z University of Virginia a University of North Carolina at Chapel Hill, známé jako \"South's Oldest Rivalry\". Konají se zápasy mezi univerzitami v Severní Karolíně v baseballu, fotbalu a basketbalu, pozornost si zaslouží mezi University of North Carolina at Chapel Hill a Duke University v basketbalu. Samotné univerzity, okolní města a regiony se velmi často identifikují s týmy. Studentům jsou udělena stipendia podle sportovních úspěchů. Vzhledem k tomu, univerzity mají povinnost platit, to je zejména pro sociálně znevýhodněné studenty možnost získat vysokoškolské vzdělání z prestižní univerzity.\n\nSeverní Karolína je centrem amerického motoristického sportu, více než 80 procent závodních týmů NASCAR a příbuzných odvětví má své sídlo v regionu Piemont. Automobilové závody vozů stock car mají původ v pašovaní podomácku pálené whisky za prohibice, takzvané \"Moonshine\" nadupanými auty po silnicích Severní Karolíny.\n\nNejvětší závodní dráha v Severní Karolíně, \"Charlote Motor Speedway\", se nachází ve městě Concord, kde jsou každoročně pořádány tři hlavní závody motoristického sportu \"Monster Cup\" Series. Síň slávy NASCAR Hall of Fame byla otevřena ve městě Charlotte v roce 2010. Kolem Charlotte žije mnoho rodin nejslavnějších řidičů NASCAR, například rodiny Petty, Earnhardt, Allison, Jarrett a Waltrip.\n\nSportovní nabídka státu pro volný čas pokrývá znační množství sportů. Jednou z priorit je kladena na outdoorové sporty, jako je pěší turistika, horolezectví, jízda na horském kole, plavání, golf a lyžování, ale také lov a rybolov zde mají dlouhou tradici. Sport je v Severní Karolíně financován především z neziskovým sdružením \"North Carolina Amateur Sports\"(NCAS). Pro amatéry pořádá každoročně NCAS organizované, multidisciplinární soutěže v rámci \"State Games of North Carolina\". Existuje také několik všeobecných fitness a cyklistických soutěží, například \"Cycle North Carolina\". NCAS vede fond a má zdroje na provozování veřejně přístupných sportovních zařízení, jako jsou bazény nebo ledové plochy, které jsou přístupné veřejnosti.\n\nSeverní Karolína byla ve velké části své historie zemědělský zaměřeným státem, na plantážích se pěstovala rýže, bavlna a tabák. Lesnictví bylo významné výrobou dehtu a terpentýnu. Stejně jako ve většině jižních států začala po občanské válce jen velmi pomalu restrukturalizace směrem k průmyslové společnosti, důležitým odvětvím ekonomiky je stále zemědělství a zpracování zemědělských a lesních produktů. Po ztrátě mnoha pracovních míst zpracovatelském průmyslu v důsledku globalizace, Severní Karolína vyvinula úsilí, aby se zde usadily společnosti zaměřené na výzkum a vývoj. Vedle příznivého vývoje ve finančním sektoru jsou nyní technologicky zaměřené společnosti největšími zaměstnavateli v bývalém regiony s nízkými mzdami. Reálný hrubý domácí produkt na obyvatele byl v roce 2006 36 489 dolarů. Severní Karolína je hrubém domácím produktu na 20. místě z padesáti států USA. Celostátní průměr je 37 714 dolarů.\n\nPěstování tabáku je poprvé doloženo v roce 1633. Písčité, suché půdy v pobřežní oblasti jsou obzvláště vhodné pro pěstování tabáku. V současné době je Severní Karolíně největší tabáková výroba a výrobní kapacity pro zpracování tabáku v USA. V roce 2005 bylo 15,5 procent z celkové zemědělské půdy oseto tabákem, obrat za rok 2006 byl 506,2 miliónů dolarů. Velké firmy na zpracování tabáku, jako jsou R.J. Reynolds Tobacco Company a Philip Morris mají své sídlo nebo důležité provozy ve státě a patří významným zaměstnavatelům.\n\nDalšími důležitými zemědělskými produkty jsou kukuřice, sójové boby, bavlna a arašídy. V živočišné výrobě je zejména důležitý chov kuřat a prasat. V současné době patří pěstování vína mezi důležité zemědělské odvětví. Severní Karolína patří mezi 10 nejdůležitějších oblastí pěstování vína ve Spojených státech.\n\nVytvořením vhodných podmínek pro výzkumné a technologické společnosti se podařilo Severní Karolíně v letech po roce 2000, zejména ve vysoce technologicky náročných odvětvích, jako jsou biotechnologie a informační technologie, dosáhnout vysokého, až 15 procentního tempa růstu. V roce 2009 existovalo v Severní Karolíně 520 biotechnologických firem, včetně Glaxo Smith Kline, Merck a Bayer AG s 56 tisíci zaměstnanci. Faktory, které umožnily rozvoj \"Research Triangle\" se městy Raleigh, Durham a Chapel Hill, vytvořily jednu z předních a technologicky nejúspěšnějších oblastí ve Spojených státech, včetně výuky kvalifikovaných odborníků, podpory infrastruktury a podílu vysokých škol na výzkumu a vývoji nových technologií.\n\nHlavní průmyslovými odvětvími státu je výroba nábytku a textilu, tradiční odvětví v Severní Karolíny. Nábytek se vyrábí převážně v \"Piedmont Triad\", kde je zaměstnáno v nábytkářském průmyslu více než 60 procent v nábytkářském průmyslu zaměstnaných osob v Severní Karolíně. V obou odvětvích je zřetelný trend přesunu výroby do zemí s nižšími mzdovými náklady. Od roku 1990 bylo 40 procent textilních závodů uzavřeno, počet zaměstnanců poklesl v textilním průmyslu z 233 tisíc zaměstnaných osob v roce 1990 o více než 60 procent na 80 tisíc v roce 2006. Vyrábí se také součástky k automobilům, v Greensboro je ústředí amerického výrobce autobusů Setra, která patří k Daimler AG.\n\nFinanční a bankovní sektor se značnou měrou podílel na ekonomickém růstu v Severní Karolíny v poslední dekádě 20. století a v prvních letech 21. století. Od roku 1997 rostl nepřetržitě rostl o 9 procent ročně a po roce 2002 byly zaznamenány přírůstky vyšší než 25 procent ročně. V roce 2007 byl finanční sektor po veřejné správě a odvětvích zpracovatelského průmyslu třetím nejdůležitějším ekonomickým odvětvím. Počet pracovních míst vzrostl ze 75 tisíc v roce 1998 na zhruba 104 tisíc míst, přičemž se mzdy více než zdvojnásobily. Na spolkové úrovni Severní Karolína získala v bankovním sektoru větší vliv, národní a regionální banky jako Bank of America, Wachovia nebo ve Wilsonu založená Branch Banking & Trust, mají své sídlo v jedné z metropolitních oblastí státu.\n\nArmáda je důležitým hospodářským faktorem ve státě. V Severní Karolíně mají vojenské základny dlouhou tradici, země slouží jako dodavatel zbrojního průmyslu, armády a jejích zařízení, a armáda je vnímána velmi pozitivně. V zemi jsou největší a nejrozsáhlejší vojenské základny ve Spojených státech, ve Fort Braggu kde je rovněž vrchní velitelství U.S. XVIII Corps, 82. výsadkové divize Spojených států amerických a United States Special Operations Command, které se nachází nedaleko pobřežního města Fayetteville. Nedaleko města se nachází Pope Air Force Base, která slouží jako letiště pro Fort Bragg. Letectvo Spojených států amerických udržuje 4th Fighter Wing a 916th Air Refueling Wing na Seymour Johnson Air Force Base v Goldsboro. Pobřežní stráž Spojených států amerických zde má jednu z větších leteckých základen a výcvikový tábor, Coast Guard Air Station v Elizabeth City, kde se nachází také pět velitelství pobřežní stráže. Centrální základnou pro námořní jednotky v sektoru Severní Karolíny, ke kterému patří District Five US Coast Guard, je Fort Macon v Atlantic Beach. Dále se nachází jednotlivé posádky v Southportu, Wilmingtonu, Wrightsville Beach, Morehead City a Cape Hatteras.\n\nNejvětší koncentrace námořních vojenských přístavů na světě, námořní pěchoty a vojáků se nachází v oblasti kolem města Jacksonville. Oblasti jsou umístěny námořní základny MCB Camp Lejeune, MCAS Cherry Point (v Havelocku), MCAS New River, MCB Camp Geiger a MCB Camp Johnson. MCAS Cherry Point je základna II. Marine Expeditionary Force, která je jedním ze tří velkých armádních sborů americké námořní pěchoty.\n\nDopravní infrastruktura Severní Karolíny je navržena jako na většině území Spojených států k provozu motorových vozidel. K dispozici je dobře rozvinutá vnitrostátní silniční síť, která je velmi dobře napojena na celoamerickou silniční síť. Státem vede několik interstates, včetně 26, 74, 85 a 95 a také několik celoamerických dálnic. Mezi nimi je jedna z hlavních cest jihu na sever země, U.S. Highway 1, která vede z floridského Key West podél východního pobřeží Severní Karolíny na kanadskou hranici. Dálniční síť je celkem 126,5 tisíce kilometrů dlouhá, Severní Karolína má největší státem financovanou dálniční síť ve Spojených státech. Stát spravuje celkem 18 540 mostů o celkové délce něco málo přes 606 km. Nejdelší most o délce 8,4 km v Severní Karolíně spojuje Roanoke Island s Manns Harbor.\n\nPrvní železnice byla uvedena do provozu v roce 1833, o rok později byla založena \"Wilmington and Raleigh Railroad\" jako první železniční společnost v Severní Karolíně. V roce 1848 byla založena státem vlastněná \"North Carolina Railroad Charlotte\" s Atlantikem a měla velký vliv na hospodářský rozvoj země. V roce 2006 měla železniční síť délku 5200 km, je provozováno 23 nákladních železničních tratí, včetně \"CSX Transportation\" a \"Norfolk Southern\". Vzhledem k poloze v Severní Karolíny, se železniční tratě používají především k tranzitní dopravě; ve směru sever jih spojují metropolitní oblast New Yorku, Philadelphie a Washingtonu, s New Orleansem a s Floridou, trasy z východu na západ vedou z Chicaga a z Detroitu do oblasti Atlantiku. V Severní Karolíně jsou dále v provozu železnice využívané turisty.\n\nV fázi projektu se nachází Southeast High Speed Rail Corridor, vysokorychlostní linka mezi Washingtonem a Charlotte, která má být uvedena do provozu v roce 2020. Osobní dopravu zajišťuje státní společnost Amtrak. Jednou denně spojuje rychlík \"Carolinian\" Charlotte s New York City. Ostatní nadregionální vlaky zastavují v Severní Karolíně na trase na Floridu, do New Orleansu a Savannahu. \"Piedmont\" pojmenované meziměstské spojení jezdí denně mezi městy Raleigh a Charlotte. Celková doba cestování téměř 300 km dlouhou vzdálenost činí tři hodiny.\n\nVe větších městech zejména v metropolitních regionech získává získává stále větší podporu veřejná doprava, města se stále častěji zakládají veřejná dopravní sdružení, které nabízejí dopravní služby a veřejnou dopravu. Patří mezi ně městské dopravní systémy, jako například \"Charlotte Area Transit\" System (CATS), který provozuje i tramvaje a moderní vlaky (Light Rail) do vzdálenějších předměstí. Hlavní město Raleigh se svojí společností \"Capital Area Transit\" má pouze veřejnou autobusovou dopravu, pokus o lehké meziměstské železnice dopravy mezi Durhamem a Raleigtem selhal. Dalším významným autobusovým dopravcem je státní \"Triangle Transit Authority\", který spojuje města metropolitního regionu Raleigh Durham Cary. Chapel Hill je jediné město v Severní Karolíně, kde je městská autobusová doprava zdarma a také připojen této k meziměstské síti.\n\nMezinárodní letecké spojení do Severní Karolíny provozuje \"Douglas International Airport\" v Charlotte, které slouží americkým leteckým společnostem jako přestupní letiště a nabízí přibližně 580 letů denně a má nepřetržitý provoz. \"Raleigh-Durham International Airport\" v Raleighu a Durhamu s 400 lety denně je mezinárodním letištěm, nabízí i lety do Kanady a Anglie. Letiště s národním a regionálním významem jsou Piedmont Triad International Airport v Greensboro, ve Winston-Salem a v High Pointu, \"Wilmington International Airport\" ve Wilmingtonu, \"Asheville Regional Airport\" v Asheville, Pitt-Greenville Airport v Greenville, Fayetteville Regional Airport v Fayetteville a der Craven County Regional Airport v New . Pro soukromé letectví jsou k dispozici některá z menších letišť, včetně \"Albert J. Ellis Airport\" v Jacksonville a pro golfové turisty je určeno \"Moore County Airport\" v Pinehurstu.\n\nV Severní Karolíně se narodilo mnoho lidí, jejichž význam přesáhl hranice státu. Richard Dobbs Spaight (1758-1802) byl jedním ze signatářů americké ústavy, James K. Polk (1797-1849) byl 11. prezidentem Spojených států amerických, v roce 1936 narozená Elizabeth Dole byla senátorkou a ministryní dopravy za vlády Ronalda Reagana. Ze Severní Karolíny je v roce narozený 1937 ekonom Daniel McFadden získal v roce 2000 Nobelovu cenu za ekonomii, a dvojnásobný nositel Pulitzerovy ceny a vydavatel listu The Wall Street Journal, Vermont C. Royster (1914-1996). Herečka Ava Gardner (1922-1990), stejně jako její kolega a zpěvák gospelové hudby Andy Griffith (1926-2012) se též narodili v Severní Karolíně, též hip hopový producent 9th Wonder (1975), zpěvačka Tori Amos (1963) a jazzový hudebník John Coltrane (1926-1967). Spisovatel Charles Frazier (1950), který se zabývá svojí vlastí ve svých dílech, a kazatel Billy Graham (1918-2018) jsou rodáci ze Severní Karolíny.\n\n\n\n\n\n"}
{"id": "84641", "url": "https://cs.wikipedia.org/wiki?curid=84641", "title": "Virginia (rozcestník)", "text": "Virginia (rozcestník)\n\nVirginia může být:\n\n\n\n\n\n"}
{"id": "84645", "url": "https://cs.wikipedia.org/wiki?curid=84645", "title": "Duna", "text": "Duna\n\nDuna je písečný přesyp, který vzniká převážně v pouštních oblastech anebo vlivem větrného odnosu částic v oblasti plážového pobřeží.\n\nPísečná duna je tvořena z drobných písečných zrnek, které jsou větrnou silou neustále přenášeny z jednoho místa na jiné pomocí \"saltace\" (pohyb, během kterého je částice valena po povrchu). Postupným tlačením částic se na jistém místě začne akumulovat dostatečné množství částic, které začnou tvořit \"přesyp\". Akumulace často vzniká v oblastech, kde je přirozená zábrana větrnému proudění a nebo místo, kde dochází ke zmenšení rychlosti větru.\n\nPodle směru převažujícího větru se utváří určité druhy dun, které jsou typické pro určité oblasti a které nám napovídají o převládajícím větrném proudu v oblasti.\n\nPodle proudění větru, který tlačí částice, rozdělujeme duny na několik druhů:\n\nDuny se vyskytují i v Česku. Většinou se jedná o pozůstatky dun v okolí velkých řek, jako je Labe, které vznikly v pleistocénu. Jsou to například:\n\n\nPohyblivé duny Wydmy ruchome v parku Słowiński Park Narodowy, nejvyšší z nich je Łącka Góra.\n\n"}
{"id": "84647", "url": "https://cs.wikipedia.org/wiki?curid=84647", "title": "Rotvajler", "text": "Rotvajler\n\nRotvajler (: Rottweiler) je německé psí plemeno molossoidního typu. Jeho historie sahá až do dob Starověkého Říma, kde bylo využíváno jako válečné. Své jméno ale získalo až mnohem později díky městu Rottweil na jihozápadě Německa, kde bylo hojně využíváno jako tzv. řeznické plemeno (německy \"Metzgerhund\"), tedy k nahánění skotu na trh.\n\nTito psi jsou houževnatí a dobře cvičitelní. Chovají se především jako společenští a hlídací psi, využívají je ale i policejní složky a armáda.\n\nPřesto že je ve standardu plemene dle FCI uvedeno, že bylo vyšlechtěno v Německu okolo roku 1820, ve skutečnosti toto plemeno existovalo již mnohem dříve na území dnešní Itálie — v římské říši. Za římské říše byl využíván jako arénový pes a pes pro boj na otevřeném poli s nepřáteli, postupně toto plemeno ale vymizelo.\n\nO mnoho let později se v Německu vytvořilo podobné plemeno, ale využívané k jiným účelům; nejdříve jako lovec škodné, později pro tahání vozíků s nákladem. Rotvajlerům se říkalo a stále říká \"řezničtí psi\", právě kvůli tomu, že v Německu je většinou vlastnili řezníci. Rotvajleři jim pomáhali hnát dobytek na trh a rozváželi maso. V USA bylo plemeno uznáno v roce 1935, ve Velké Británii se objevilo o rok později, tedy roku 1936.\n\nOficiální používaná zkratka je RTW.\n\nV současné době existují ve společnosti spolky snažící se zakázat tzv. bojová plemena, ono \"bojové\" plemeno může však být i pudl, když ho člověk špatně vychová.Tady ale jde na řadu to, že tito psi dokážou zabít. U Rottweilerů mnohem více než u ostatních plemen psů záleží na výchově. Označení je zavádějící, jelikož pes nikdy nebyl šlechtěn pro boj a povahově se řadí mezi nejvyrovnanější plemena. Ale opět záleží, jak psa vychováte. Dle německého řazení patří do 1/ 2. kategorie (1 - nebezpeční, 2 - zvláštní, 3 - přes 20kg nebo 40cm). Problém nastává, pokud majitel nezvládne psa vychovat a dostatečně socializovat. Útočící rotvajler díky své síle představuje výrazně velké nebezpečí. Ale jistě že \"bojové\" plemena psů neexistují je to mýtus. Je tak znám kvůli své minulosti, protože se jim dříve říkalo řezničtí psi.\n\nRotvajler je výborný hlídací pes, ale dnes si ho lidé pořizují i jako skvělého rodinného společníka, pro jeho silnou povahu a vyrovnanost. Patří mezi klidná a inteligentní plemena s velkou mírou možné socializace a tolerance vůči okolí. Rotvajleři i přes zažitý názor nejsou zlí a „drsní“ psi, protože pes se stane zlým a drsným pouze v případě, že není svým pánem dobře veden. Rotvajler je vlídný, přátelský a miluje děti, ale většinou pouze děti svojí rodiny, je velmi oddaný, poslušný a rád pracuje. Jeho zjev prozrazuje rozhodnost, chování je sebejisté, nebojácné a pes je pevných nervů. Na své okolí reaguje s velikou pozorností.\n\nDokáže velmi dobře vycítit nebezpečí a své lidi chránit za každou cenu, je například běžné, že pokud jste s rotvajlerem na procházce a někoho potkáte, postaví se mezi vás a tohoto člověka. Snaží se vás tímto způsobem chránit pro případ, že by se na vás pokusil někdo zaútočit; v tom případě si můžete být jisti, že vám váš rotvajler pomůže. Neznamená to však, že by byl k cizím nepřátelský; pokud je dobře vychovaný, nechá se od cizích lidí klidně i pohladit, ovšem jen ve vaší přítomnosti a s vaším \"souhlasem\".\n\nRotvajlera je možno vycvičit i jako obranářského psa, přesto (nebo právě proto) však zůstává velmi klidným a na své lidi si nikdy nedovolí. Dnes se ale většinou využívá spíše jako společník do rodiny.\nRotvajlera by si měli pořídit jen lidé, kteří jsou schopni s ním chodit často ven a zvládnout ho a kteří na něj mají dost času. Pokud rotvajlera nezvládnete, může být nebezpečný a to při jeho tělesné stavbě může být opravdu zlé.\n\nRotvajler má přiléhavou a středně dlouhou srst, která dobře izoluje proti vodě, ne však proti zimě. Srst rotvajlera je skoro bezúdržbová, líná dvakrát do roka, v této době je potřeba ji vyčesávat častěji, ale jinak ne. Pokud je pes špinavý, je nutné ho umýt pod vodou, ale častým mytím šamponem se vyhněte.\n\nRotvajler se sice může zdát těžkopádný a nemotorný, ale má rád veškerý pohyb. Umí se i přizpůsobit vašemu stylu života, takže nutně nepotřebuje zbytečně dlouhé procházky každý den. Rotvajler má rád pohyb ale mnoho jedinců nemá rádo vodu ani koupání, proto raději zvolte pohyb na souši.\n\nVýcvik i výchova jsou nutností, bez nich by se mohl pes stát velice agresivním a dominantním. Potřebuje výcvik a hlavně socializaci již od štěněte, nejlépe však bez přílišného bití. Výcvik by měl vést člověk, který umí se psy zacházet nebo má alespoň teoretickou představu o tom, jak psí mozek při plnění povelů funguje.\n\n"}
{"id": "84649", "url": "https://cs.wikipedia.org/wiki?curid=84649", "title": "Nezahualcóyotl (město)", "text": "Nezahualcóyotl (město)\n\nNezahualcóyotl je město a sídlo stejnojmenné obce v Mexiku, ve státu Estado de México.\n\nHraničí na západě s hlavním městem Ciudad de México, jedná se v podstatě o jeho předměstí a součást metropolitní oblasti Valle de México. Žije tu oficiálně 1 255 000 obyvatel, neoficiálně až trojnásobek. Životní úroveň tu je nízká, velká část zástavby je vlastně chudinská čtvrť se slumy. Velkým problémem je znečištění. Vystavěno bylo na dně vysušeného jezera stejného názvu. S hlavním městem je od 90. let spojeno příměstskou linkou metra B. Nachází se zde významná univerzita.\n\nNázev města pochází od jména aztéckého krále z 15. století, který vládl nedalekému městu Texcoco. Nezahualcóyotl vznikl na počátku 20. století a jeho rozvoj úzce souvisí s rozvojem sousední metropole.\n\n"}
{"id": "84651", "url": "https://cs.wikipedia.org/wiki?curid=84651", "title": "Transport", "text": "Transport\n\nTransport (z lat. \"transportare\", přenášet, přepravovat) může označovat\n\n"}
{"id": "84652", "url": "https://cs.wikipedia.org/wiki?curid=84652", "title": "Louvre", "text": "Louvre\n\nLouvre je muzeum umění v Paříži. Na ploše 72 tisíc m vystavuje přes 35 tisíc exponátů (z celkové sbírky asi 554 tisíc) od pravěku po 19. století. V roce 2012 Louvre navštívilo deset milionů lidí, v roce 2017 jejich počet klesl na 8,1 milionu, v roce 2018 však opět stoupl na rekordních 10,2 milionu; muzeum tak bylo nejnavštěvovanějším muzeem na světě. Co do výstavní plochy je třetím největším na světě, po Metropolitní muzeum umění v New Yorku a petrohradské Ermitáži.\n\nSídlí v palácovém komplexu Palais du Louvre, bývalém sídle francouzských králů. Leží v 1. obvodu na pravém břehu řeky Seiny obklopen ulicí \"Rue de Rivoli\" ze severu, Tuilerijskými zahradami ze západu a kostelem Saint-Germain-l'Auxerrois z východu. Hlavní vchod je z \"Rue de Rivoli\", nejbližší stanice metra jsou Louvre - Rivoli na lince číslo 1 a 7 a Palais Royal – Musée du Louvre na lince 1. Ve sbírkách lze volně filmovat a fotografovat (bez blesku).\n\nOd roku 2012 má galerie také pobočku Louvre-Lens v severní Francii a od roku 2017 pobočku Louvre Abú Zábí ve Spojených arabských emirátech.\n\nNázev snad pochází od lesa zvaného Louparie či Louverie, od \"lupara\", vlk. Druhá možnost je ale také, že vznikl ze slova \"leovar\" nebo \"leawer\", což znamená opevněné místo. Ve 12. století zde postavil Filip II. tvrz, která se za vlády Karla V. stala jeho rezidencí. František I. pak založil roku 1541 palác nový, v jehož stavbě postupně pokračovali další panovníci a stavitelé. Nejdříve Pierre Lescot za vlády Jindřicha II. Po jeho smrti jeho žena Kateřina Medicejská rozšířila palác o křídlo, na jehož místě dnes stojí Galerie Apollon. Za Jindřicha IV. (1589–1610), pracovali na dalších částech stavitelé Thibauld a Louis Métézeau, pak Baptiste a Jacques Androuet DuCerceau.\nLudvík XIII. roku 1623 uložil staviteli Lemercierovi, aby dokončil některé části, které začal budovat Lescot, čímž byl původní plán stavby značně rozšířen. Počínaje rokem 1660 za vlády Ludvíka XIV. se v dostavbách pokračovalo pod vedením B. Levaua. Byla zbudována východní fasáda. Roku 1682 přenesl Ludvík XIV. rezidenci do Versailles, a část paláce se uvolnila pro sbírky a občasné výstavy. Bydlila v něm řada dvořanů i umělců a sídlily zde také královské akademie. Stavba byla mnohokrát přerušována, od vlády Ludvíka XVI. až po Francouzskou revoluci. Za Napoleona architekti Charles Percier a L. Fontaine vystavěli novou galerii, která je rovnoběžná s protější galerií z dob Jindřicha IV. a konečně po poslední přestávce za Napoleona III. mezi lety 1852–1857 byl palác dokončen staviteli H. Lefuelem a L. Viscontim.\nOd dob, kdy po 300 letech Paříž přestala být sídlem francouzských králů, se usídlili v Louvru mnozí dvořané, úředníci, poté umělci a učenci. V čase, kdy při požáru roku 1871 shořela západní část Louvru – Tuilerijský palác, zůstal obrovský komplex o velikosti 195 000 m², byl Louvre také používán jako královské přijímací komnaty, dvorní byty, ministerstva, jízdárny, konírny atd. Celý palác se dělil na Starý (východní část) a Nový (křídla do Tuillerijské zahrady) a přes patrný nedostatek jednotného plánu budovy Louvru tvoří velmi harmonický celek, skvost světové architektury. U Staré části je velká sloupová fasáda z roku 1674 od Ch. Perraulta a Nová část s vyčnívajícími pavilony Turgot, Richelieu, Colbert, Daru, Denon a Mollieu s vnitřním bohatým sadem s 86 sochami francouzských osobností a 63 alegorických sousoší. Na \"Place du Carrousel\", v ose mezi budovami z dob Jindřicha IV. a Napoleona III. stojí Vítězný oblouk Carrousel, vybudovaný za Napoleona I. roku 1806 podle vzoru brány Septimia Severa na vrcholu s velkým čtyřspřežím.\n\nPůvod sbírky sahá do 16. století, kdy ji založil František I., Ludvík XIV. koupil sbírky bankéře Jabacha. Až za Francouzské revoluce roku 1793 bylo v Louvru oficiálně otevřeno veřejné muzeum, v němž byla zpřístupněna umělecká díla, zabavená králi a různým církevním institucím. Význam muzea pochopil Napoleon, který za svých tažení dal shromažďovat umělecky a historicky cenné předměty, které odvážel do Paříže. I když se řada z nich později vrátila, Louvre se stal významným evropským i světovým muzeem.\n\nV roce 1871, když francouzská armáda dobývala Paříž, založil oddíl komunardů v sousedním Tuilerijském paláci požár, který se rozšířil i na Louvre. Shořela část budov a knihovna, většinu sbírek zaměstnanci zachránili.\n\nPatrně nejbohatší literární informace o historii založení muzea vydal v roce 1900 Paul Gaultier ve 3 svazcích.\n\nJeho sbírky jsou stále rozšiřovány a obsahují asi 554 tisíc předmětů, z nichž asi 35 tisíc je vystaveno. Zákonem ze dne 5. září 1888 má Muzeum Louvre 7 oddělení:\n\nKaždé oddělení má svého správce, který řídí tým znalců, konzervátorů a historiků umění.\n\nMuzeum patří francouzskému státu, který platí asi 2000 zaměstnanců a provoz (asi 62 % z rozpočtu asi 350 milionů USD ročně), kdežto údržbu, restaurování a nákupy hradí muzeum z jiných příjmů. Mezi ně patří vstupné, ale také poplatky za zapůjčení exponátů, licence a prodej přebytečných předmětů. Nejméně 20 % příjmu ze vstupného je vyhrazeno pro nové nákupy.\n\nV roce 1983 vyhlásil president Francois Mitterrand projekt \"Velkého Louvru\", rekonstrukce a rozšíření muzea. Podle návrhu čínsko-amerického architekta I. M. Pei vzniklo rozsáhlé nové podzemí s parkovišti a nákupním střediskem a uprostřed dvora na Place du Carrousel vznikla skleněná pyramida, která se v Paříži vedle jiných známých staveb stala novou dominantou (1989), roku 1993 vznikla Obrácená pyramida a roku 2012 byly otevřeny nové prostory s expozicí islámského umění.\nRoku 2004 se francouzská vláda rozhodla vybudovat pobočku Louvru v opuštěném dole v severofrancouzském městě Lens, blízko belgických hranic, a deponovat v ní část pařížských sbírek. Muzeum Louvre-Lens bylo otevřeno v roce 2012, kdy je navštívilo půl milionu osob. V roce 2017 byla na základě dlouhodobé smlouvy otevřena pobočka Louvre - Abu Dhabi ve Spojených arabských emirátech. Budova podle návrhu architekta Jeana Nouvela s plochou 24 tisíc m stojí na ostrově a kryje ji plochá kovová kopule. Exponáty poskytují kromě Louvru i další francouzská muzea. 5. března 2018 otevřel Louvre stálou výstavu v Teheránu, na níž se také podílejí i další francouzská muzea. Od roku 2015 buduje Louvre rozsáhlý depozitář pro 250 tisíc předmětů v severní Francii, protože současné depozitáře by mohla ohrozit povodeň.\n\nOd roku 2003 slouží zájemcům volně přístupná internetová \"Databáze Atlas\" (od roku 2009 také v angličtině), která obsahuje odborný popis asi 30 tisíc exponátů, jejich původ, stáří, umístění v expozici a většinou i jejich fotografie.\n\n\n\n"}
{"id": "84657", "url": "https://cs.wikipedia.org/wiki?curid=84657", "title": "Pantitlán (stanice metra v Ciudad de México)", "text": "Pantitlán (stanice metra v Ciudad de México)\n\nPantitlán je největší a nejvýznamnější přestupní stanice metra v Ciudad de México, hlavním městě Mexika.\n\nNachází se ve východní části města, ve čtvrti Iztacalco. Je to rozsáhlý dopravní terminál kde je možný přestup mezi čtyřmi linkami metra (všechny linky 1,5,9,A zde zároveň jsou i ukončeny), stovkami autobusových a jednou trolejbusovou linkou. Stanice je však konstruována velmi poddimenzovaně na současný provoz. Proslavila se roku 1990, kdy zde byly natáčeny některé scény z amerického akčního filmu Total Recall. Stanice slouží veřejnosti od 19. prosince 1981.\n\nV roce 2013 se ve stanici metra narodilo dítě, které získalo od dopravního podniku Cd. México doživotní bezplatnou jízdenku zdarma.\n\nSymbolem stanice jsou dvě vlajky (jméno Pantitlán znamená v aztéckém jazyce Nahuatl „mezi vlajkami“). V dobách Aztéků se na místě současné stanice nacházelo jezero Texcoco. Aztékové na něm umisťovali vlajky, aby varovali před nebezpečími. Podkladem symbolu stanice jsou čtyři barvy všech zde končících linek uspořádané do diagonálních pruhů.\n\n"}
{"id": "84661", "url": "https://cs.wikipedia.org/wiki?curid=84661", "title": "Basklarinet", "text": "Basklarinet\n\nBasklarinet (také basový klarinet) je jednoplátkový dřevěný nástroj patřící do rodiny klarinetových nástrojů. Převážně je laděn in B (\"basové A klarinety\" se dnes takřka nepoužívají) a zní o oktávu níže než B klarinet.\n\nNástroj je vyráběn z grenadilly, je docela těžký, a proto má na spodní část připevněn bodec (podobně jako violoncello) sloužící k podpoře nástroje při hraní. Stejně jako ostatní klarinety je jeho trubice válcovitého tvaru.\n\nZatímco nejnižší \"znějící\" tón „běžného“ sopránového klarinetu je (malé) \"d\", na basklarinet se dají zahrát i tóny (velké) \"Cis\" až \"kontra B\", v závislosti na konstrukci nástroje. Hraní nejvyšších tónů záleží na schopnostech hráče, jako horní limit se udává (znějící) \"a²\", ale profesionálové dokážou zahrát i vyšší tóny (vyžaduje to především dovednou techniku nátisku).\n\nPřestože se tónový rozsah basklarinetu blíží violoncellu, je nejčastěji notován v houslovém klíči, stejně jako sopránový klarinet. Někteří skladatelé ale upřednostňují zápis v basovém klíči, například Richard Wagner, Gustav Mahler nebo Dmitrij Šostakovič.\n\nPřed vynálezem basklarinetu byl nejnižší nástroj klarinetové rodiny basetový roh. Kdy byl zkonstruován první basklarinet, je ale nejisté. Nejstarší popis pocházejí od G. Lotta z roku 1772 a Heinricha Grensera okolo roku 1793, přičemž jednodušší varianty tohoto nástroje se vyráběly i před rokem 1750.\n\nBasklarinet je součástí symfonických, dechových i jazzových orchestrů, používá se i v komorní hudbě, například v klarinetovém kvartetu.\n\nKoncert pro basklarinet a orchestr složili Josef Schelb, Thea Musgrave, Dietrich Erdmann a další; známými díly, kde má tento nástroj důležitou úlohu, jsou například:\n\nBasklarinet se také hodně využívá v jazzu, prvním významným sólistou byl Eric Dolphy. Dalšími hráči na tento nástroj jsou David Murray, John Surman, James Carter aj., stejně jako většina jazzmanů se nespecializují pouze na tento nástroj a hrají i na klarinet a saxofon.\n"}
{"id": "84665", "url": "https://cs.wikipedia.org/wiki?curid=84665", "title": "David Murray (závodník)", "text": "David Murray (závodník)\n\nDavid Murray (* 28. prosinec 1909, Edinburgh, Skotsko – 5. duben 1973 Las Palmas, Kanárské ostrovy) byl britský pilot Formule 1.\n\nDavid Murray účetní z Edinburghu, jenž se stal majitelem baru a později obchodníkem s vínem. K motorovým vozům se dostal poté co si pořídil autoopravnu a obchod Merchiston Motory přímo v rodném Edinburghu, kde ke konci třicátých let začal připravovat auta pro závody.\nV roce 1937 si připravil Frazer Nash – BMW 328, aby se mohl účastnit závodu na 24 hodin v Le Mans, jako spolujezdce si vybral Jihoafričana Pata Fairfielda. Vstup do závodní činnosti se mu vůbec nevydařil. Pat Fairfield v osmém kole závodu těžce havaroval a svým zraněním podlehl. Rekonstrukce vozu trvala téměř rok, poté se s ním postavil na start závodu na 3 hodiny v Brooklands a dojel na 5. místě. V září ještě zkoušel štěstí v RAC International Tourist Trophy, ale ze závodu musel odstoupit.\n\nPo druhé světové válce s obstaral starší Maserati 4CL, které si uzpůsobil k závodům Grand Prix, ale často byl vídán i na závodech do vrchu. V roce 1949 se účastnil deseti závodů Grand Prix (budoucí Formule 1) po celé Evropě, mimo jiné také na Masarykově okruhu v Brně. Hned pro následující sezónu koupil nové Maserati 4CLT/48 s kterým startoval i ve třech Grand Prix oficiálního mistrovství světa F1. Ale ani v jednom z nich nedojel do cíle, chuť si spravil až šestým místem v Grand Prix Nizozemska, která se do šampionátu nezapočítávala.\n\nSezónu 1951 nechtěl ponechat náhodě a tak si najal specialistu na ladění motorů Wilkie Wilkinsona, který se proslavil především ve třicátých letech kdy pracoval pro Billy Cottona a Rega Parnella. Společně připravuji Maserati a Ferrari, ale ve formuli 1 nestačí na italskou konkurenci. A tak koncem roku 1951 založil známý tým Escurie Ecosse, jehož byl hybnou silou, jak na závodní dráze tak za úřednickým stolem. Společnost připravovala všechny druhy vozidel, ale nejlépe se jí dařilo na poli sportovních vozů. Působení ve F1 nebylo nějak oslnivé a ani jeden závod ze všech čtyř, kterých se zúčastnil, nedokončil. Zato v Le Mans v letech 1956 a 1957, jeho tmavě modrý vůz zářil. Zatímco v roce 1956 jeho Jaguár D vyladěný Wilkinsonem hned na první pokus zvítězil, v roce 1957 obsadily oba jeho vozy první dvě místa. O takovém úspěchu si mohla řada předních týmů nechat jen snít. Tichým společníkem a finančním podporovatelem týmu byl Major EG Thomson, toto spojení pomohl týmu získat více jak 68 vítězství a pomohlo zahájit kariéru mnoha pilotů, jako byli Jim Clark, Innes Ireland nebo Jackie Stewart.\nNa začátku šedesátých let se přestěhoval na Kanárské ostrovy. V roce 1968 se dostal do problémů s finančním úřadem a postihl ho bankrot. Od té doby žije ve stísněných majetkových poměrech. V roce 1973 umírá na infarkt při banální dopravní nehodě.\n\n\ntučně vyznačené závody znamenají zisk pole position\n\n\n"}
{"id": "84667", "url": "https://cs.wikipedia.org/wiki?curid=84667", "title": "Boyleův–Mariottův zákon", "text": "Boyleův–Mariottův zákon\n\nBoyleův–Mariottův zákon, zvaný též Boyleův zákon je termodynamický vztah pro izotermický děj probíhající v ideálním plynu stálé teploty.\n\nBoyleův-Mariottův zákon říká, že součin tlaku a objemu plynu je stálý, tedy\nkde \"p\" je tlak plynu a formula_2 je objem daného množství plynu. Hodnota konstanty závisí na množství plynu a jeho teplotě a podle stavové rovnice ideálního plynu je pro danou teplotu rovna formula_3, kde \"n\" je látkové množství plynu, \"R\" je molární plynová konstanta a \"T\" je absolutní teplota plynu.\n\nZápis zákona se tak změní v běžně používaný tvar stavové rovnice ideálního plynu, tzn.\n\nBoyleův-Mariottův zákon je platný pro ideální plyn. U reálného plynu však mohou (zejména při nízkých nebo naopak velmi vysokých teplotách) nastat značné odchylky od tohoto zákona, zejména vzhledem k tomu, že v ideálním plynu nejsou uvažovány žádné mezimolekulové síly (tvorba vicemolekulových komplexů při nízkých teplotách) ani změny chemického složení s teplotou (disociace molekul při vysokých teplotách. Teplota, při které se součin \"p.V\" se změnou tlaku nemění, se nazývá Boyleova teplota.)\n\nBoyleův-Mariottův zákon formuloval roku 1662 irský přírodovědec Robert Boyle. Podle některých historiků vědy však velmi pravděpodobně jeho exaktní matematickou formulaci nevypracoval sám Boyle (vzhledem k jeho menším znalostem matematiky), ale spíše jeho asistent Robert Hooke. Ten také vyvinul vývěvu, potřebnou k experimentálnímu ověření tohoto vztahu. Nezávisle na nich dospěl ke stejnému zjištění v roce 1676 i francouzský fyzik Edme Mariotte.\n\nBoyleův-Mariottův zákon je historicky prvním zákonem, popisující izoproces ideálního plynu (v tomto případě izotermický děj). I když se tepelnou roztažností vzduchu zabýval již Guillaume Amontons (*1663, rok po objevu Boyleova zákona), první přesné měření publikovali až v roce 1802 nezávisle na sobě Joseph Louis Gay-Lussac a John Dalton.)\n\n\n\nVšechny výše uvedené zákony popisují chování konstantního množství plynu. Při ději se nemění počet částic. Zákon tvrdící, že ve stejných objemech plynů při stejné teplotě a stejném tlaku je obsažen vždy stejný počet částic, se nazývá Avogadrův zákon. Konstantní počet částic v jednotkovém objemu za normální teploty a normálního tlaku je popsán Loschmidtovým číslem. V důsledku platnosti Avogadrova zákona mohla být určena molární plynová konstanta \"R\".\n\nZobecněním všech uvedených čtyř zákonů spolu se znalostí plynové konstanty \"R\" bylo možné dospět k formulaci stavové rovnice ideálního plynu. Stalo se tak více než sto let po objevu Boyle-Mariottova zákona. Bylo to tím, že ve fyzice jednak trvalo poměrně dlouhou dobu, než se podařilo vůbec odlišit pojmy teplo a teplota, dlouho též trvalo dospět k pojmu absolutní teploty. Gay-Lussac, Dalton i Charles formulovali své zákony ještě v době, kdy pojem absolutní teploty nebyl znám, a proto tvar jejich zákonů měl složitější tvar než dnes. Sir William Thomson alias Lord Kelvin, který tyto věci vyřešil, se narodil až v roce 1824.\n\n"}
{"id": "84670", "url": "https://cs.wikipedia.org/wiki?curid=84670", "title": "Justice", "text": "Justice\n\nJustice může označovat:\n\n\n\n\n"}
{"id": "84672", "url": "https://cs.wikipedia.org/wiki?curid=84672", "title": "Hláskovací tabulka", "text": "Hláskovací tabulka\n\nHláskovací tabulka je tabulka převádějící jednotlivé znaky abecedy na jednoduše zapamatovatelná kódová slova začínající těmito hláskami (velmi často jména osob či měst). Jejím účelem je umožnit srozumitelný přenos písmenných kódů nebo neznámých slov pomocí nekvalitních komunikačních prostředků, např. rádiem. Slova jsou zvolena tak, aby se žádná dvě navzájem svou výslovností nepodobala a nemohlo tak dojít k záměně.\n\nProblémy s hlasovou komunikací začaly už před příchodem rádia. První zmínky o kódových slovech \"BEER\" a \"EMMA\" jsou prý z roku 1891.\n\nMezi rokem 1904 a 1914 bylo jasné, že přesnost v předávání zpráv je v kritických momentech otázkou života a smrti. Začala tedy vznikat pro důstojníky a poddůstojníky britské armády první hláskovací tabulka, která měla nakonec pouze sedm slov (někdy se uvádí jen šest slov) pro nejčastěji používaná písmena.\n\nK těmto slovům bylo v roce 1914 připojeno slovo \"DON\" pro hlásku \"D\". Tato tabulka sloužila hlavně pro telefonickou komunikaci.\n\nBritská armáda nepřijala úplnou hláskovací tabulku do roku 1927 a pro některé části spojovacího vojska platila stále hláskovací tabulka, která měla jen čtrnáct z dvaceti šesti písmen. Armáda, námořníci i letectvo měli v té době každý svou vlastní hláskovací tabulku.\n\nTento stav trval až do roku 1938. Tehdy vstoupily do války Spojené státy (1941) a bylo nutné vytvořit univerzální hláskovací tabulku pro všechny západní armády. Ta byla vytvořena i přijata počátkem roku 1942, ale začala se používat až v průběhu června 1943. RAF však až do roku 1956 používala svou vlastní tabulku.\n\nV roce 1952 vznikla tabulka ITU, kterou převzalo civilní letectvo a byla používána jako mezinárodní. V roce 1956 přijala tuto jednotnou hláskovací tabulku ITU a také všichni členové NATO. Tímto přijetím není ale omezeno právo jednotlivých států používat ve vnitřním styku svojí národní hláskovací tabulku.\n\nV amatérském provozu se zřejmě používaly výrazy obsažené v tabulce americké armády z roku 1916, spolu s výrazy používanými na poštovních úřadech telegrafních společností. Především z USA se tabulky šířily poslechem nebo osobním stykem do Evropy. Začátky používání hláskovacích tabulek v amatérském provozu nejde jednoznačně určit.\n\nTabulka tak zvaného B-kódu byla provozována v letech 1920–1930. Kód A používal názvy měst, zemí a států. Zajímavé je, že některé výrazy kódu A se dosud používají.\n\nV mezinárodním styku je ale legální hláskování ITU (NATO).\n\nNejvětší zmatek v hláskování je asi v USA. Tam se liší hláskovací tabulky nejen v jednotlivých státech, ale svoje tabulky mají i policejní ústředny.\n\nV různých jazycích se používají různé hláskovací tabulky, i pro mezinárodní komunikaci (v angličtině) existuje více tabulek. Nejčastěji se používá tabulka původně definovaná v NATO, dnes používaná např. v civilním letectví (organizace ICAO, FAA) a dalších oborech (ITU, IMO, ANSI). Jak je vidět z následující tabulky, jako hláskovací hesla (názvy) jsou podle národní volby vybrané buď názvy měst anebo nejčastější osobní jména s příslušnou iniciálou, případně u mezinárodních organizací výběr z obou těchto skupin a jen výjimečně v americké verzi přijaté NATO obecná slova:\n¹ Hláskovací tabulka ICAO přehlásky nepoužívá, takto označené položky se používaly jen v hláskovací abecedě NATO pro komunikaci v němčině.\n\nJako součást hláskovací tabulky lze chápat i doporučenou výslovnost číslic, která má zabránit přeslechům; proto se např. v češtině používá výslovnost \"dva\" namísto \"dvě\", které by se mohlo plést s \"pět\", nebo v angličtině výslovnost \"najnr\" pro 9, kde by se \"najn\" mohlo plést s \"fajv\" (5).\n\n"}
{"id": "84675", "url": "https://cs.wikipedia.org/wiki?curid=84675", "title": "Mezon", "text": "Mezon\n\nMezon je částice, která reaguje na silnou interakci a má nulový nebo celočíselný spin. Mezony jsou tedy současně hadrony a bosony. Někdy se nazývá jako středně těžká částice.\n\nHideki Jukawa, který částici v roce 1935 předpověděl a v roce 1949 za tento objev obdržel Nobelovu cenu, pro ni navrhl název \"mesotron\". Tento název, vycházející z řeckého \"mesos\" (střední), měl vyjadřovat, že jeho hmotnost je mezi hmotností elektronu a protonu. Název upravil Werner Heisenberg vypuštěním „tr“, které přebývalo proti řeckému vzoru.\n\nMezony jsou složené částice, které obsahují vždy jeden kvark a jeden antikvark. Výsledný mezon však musí být bezbarvý, tzn. musí být barevně neutrální částicí.\n\nPodle vzájemné orientace spinů kvarku a antikvarku, z nichž je daný mezon složen, se mezony s nulovým orbitálním momentem hybnosti rozlišují mezony skalární (spin kvarku je orientován opačně než spin antikvarku, takže výsledný spin mezonu je formula_1) a vektorové mezony (spiny kvarku a antikvarku mají stejný směr, takže výsledný spin mezonu je formula_2). Existují i mezony s vyšším celočíselným výsledným spinem, spiny kvarků se v nich skládají i s orbitálním momentem hybnosti (např. mezony a(2040) a f(2050) mají spin 4).\n\nAntičásticemi mezonů jsou částice, v nichž je původní kvark zaměněn odpovídajícím antikvarkem a původní antikvark zaměněn odpovídajícím kvarkem, tedy také mezony, v některých případech totožné s částicí (např. mezony η, h, ω, φ, f, J/ψ). V případě mezonů nelze proto hovořit o antihmotě.\n\n\n\n"}
{"id": "84676", "url": "https://cs.wikipedia.org/wiki?curid=84676", "title": "Justicie", "text": "Justicie\n\nJusticie, lat. \"Justicia\", je jméno:\n\n\n\n\n"}
{"id": "84679", "url": "https://cs.wikipedia.org/wiki?curid=84679", "title": "Torre Latinoamericana", "text": "Torre Latinoamericana\n\nTorre Latinoamericana je mrakodrap v Ciudad de México, hlavním městě Mexika. Je nejstarší budovou svého typu v zemi, pochází z roku 1956 a dosahuje výšky 182 m.\n\nBudova je jednou z nedílných součástí panoramatu města, do roku 1984 byla i nejvyšší stavbou ve městě; na tomto postu jí nahradila věž Torre Ejecutiva Pemex (není li započítána budova Hotel de México s anténou, které Latinoamericu převyšuje, antény se však nepřičítají do výšky staveb).\n\nHlavním účelem pro výstavbu tohoto mrakodrapu, mírně svojí koncepcí připomínajícího malý Empire State Building v New Yorku, bylo vytvoření sídla pro pojišťovnu La Latinoamericana Seguros, SA. Právě podle této společnosti má i svůj název. Přesto však pojišťovna sama obsadila pouhých pět nižších pater, zbytek byl určen k pronájmu. V době svého dokončení se jednalo o 45. nejvyšší budovu na světě, 44. patro bylo otevřeno pro veřejnost jako vyhlídkové, ve své době jako nejvýše se nacházející v celém městě.\n\nI když v současnosti stojí ve městě vyšší budovy (věž Torre Mayor), tento mrakodrap stále přitahuje turisty. Vstupenka na vyhlídku s malou restaurací a do muzea věnovaného stavbě je 70 (pro děti a důchodce 50) pesos, platí na celý den s možností opakovaného vstupu.\n\nStavba se proslavila roku 1957, kdy díky dobře navržené ocelové konstrukci takřka bez žádných větších následků ustála ničivé zemětřesení. Za to byla i několikrát oceněna. V budově byly využity takové postupy a technologie (například ukotvení konstrukce hluboko do podzemí) které jsou sice dnes pro nové stavby v seizmicky aktivních oblastech samozřejmé, tehdy v 50. letech se jednalo ale o velkou inovaci.\n\n30. dubna 2006 oslavila věž své padesáté narozeniny, v souvislosti s tím se kompletně rekonstruovalo 38. až 44. patro. Plánuje se i velká rekonstrukce, ta však se dotkne jen povrchu budovy, vnitřek zůstane původní.\n\n"}
{"id": "84680", "url": "https://cs.wikipedia.org/wiki?curid=84680", "title": "Tylovo divadlo", "text": "Tylovo divadlo\n\nNázev Tylovo divadlo může označovat:\n\n"}
{"id": "84690", "url": "https://cs.wikipedia.org/wiki?curid=84690", "title": "Bečva", "text": "Bečva\n\nBečva je řeka na Moravě. Je největším levostranným přítokem řeky Moravy. Délka toku řeky Bečvy činí 61,5 km. Plocha povodí měří 1620,19 km². Řeka Bečva protéká několika městy: nejvýznamnější z nich jsou Přerov, Valašské Meziříčí, Hranice na Moravě, ale dále také protéká menšími obcemi jako jsou Poličná, Teplice nad Bečvou a další. \n\nŘeka vzniká soutokem Vsetínské Bečvy, která má 59 kilometrů a kratší Rožnovské Bečvy o délce 38 kilometrů, ve Valašském Meziříčí. Obě řeky pramení na svazích Vysoké; \"Vsetínská Bečva\" (též označována \"Horní Bečva\") na jižních a \"Rožnovská Bečva\" (též označována \"Dolní Bečva\") na severních svazích.\n\nK „rožnovskému“ pramenu se lze dostat z horské chaty Třeštík po červené turistické značce. Odbočka k prameni vede na sever, přímo z vrcholu hory Vysoká.\n\nK pramenu Vsetínské Bečvy lze dojít od rozhledny Súkenická, také z nedaleké horské chaty Třeštík.\n\n\nPrůměrný průtok u ústí činí 17,5 m³/s.\n\nHlásné profily:\n\nOba prameny Bečvy zakreslil na své mapě Moravy z roku 1627 již Jan Amos Komenský. V minulosti sloužila řeka jako dopravní cesta pro plavbu dřeva a také jako zásobárna ledu. Protože byly obě části řeky ve třicátých letech 20. století takřka po celé délce regulovány, hrozí na dolním toku řeky záplavy. Jedny z největších postihly okolí řeky po celém toku v roce 1997. Přinesly několikamilionové škody a ztrátu 49 lidských životů. Dalším rokem záplav byl rok 2010, kdy 17. 5. 2010 byla ve stanici Valašské Meziříčí naměřena hodnota 435 cm a průtok 346 [m.s].\n\nBečva je poslední větší štěrkonosnou řekou, na jejímž toku není vybudována přehrada. Okolí řeky Bečvy u Skaličky \"je ukázkou zachovalé přírody s fascinujícími scenériemi. Tok tady přirozeně meandruje, stromy jsou volně popadané do vody, nacházejí se tu rozsáhlé štěrkové lavice a vyskytuje se zde množství vzácných živočichů.\" \"„V celé České republice můžete nalézt snad jen dvě nebo tři srovnatelné lokality,“ dodal předseda Východomoravské pobočky České společnosti entomologické Dušan Trávníček a zdůraznil unikátnost zkoumaného území.\" \n\nZ ekologického hlediska by namísto zvažované výstavby vodního díla Skalička měla být zvažována taková systémová řešení, která by jednak minimalizovala nebezpečí povodní, jednak řešila optimální zadržování (retenci) vody v krajině.\n\nNejvětším odběratelem vody z řeky je elektrárna v Přerově s odběrem 18 mil. m³ za rok. Dalšími velkými odběrateli jsou chemický závod Deza ve Valašském Meziříčí, chemické závody v Přerově, cukrovary v Brodku u Přerova a v Prosenici, teplárna v Přerově a chemická firma Cabot. \n\nNa přítoku Bečvy Bystřička je postavena menší nádrž s retenčním a rekreačním účelem. Na Horní Bečvě je postavena nádrž, která má pouze retenční využití.\n\n\n\n"}
{"id": "84691", "url": "https://cs.wikipedia.org/wiki?curid=84691", "title": "Torre Mayor", "text": "Torre Mayor\n\nTorre Mayor je mrakodrap v Ciudad de México, hlavním městě Mexika. S výškou 225,6 m a 55 patry je nejvyšší budovou ve městě a v celé Latinské Americe.\n\nBudova se nachází na jedné z nejvýznamnějších tříd v metropoli, Paseo de la Reforma. Postavena byla roku 2003, v pozici nejvyšší budovy Ciudad de Méxica tak nahradila mrakodrap Torre Ejecutiva Pemex vysoký 214 m z 80. let 20. století. Výstavba začala roku 1999 a skončila ke konci roku 2003.\n\nVzhledem k nebezpečí seismických otřesů byly do stavby zakomponovány mnohé prvky snižující následky zemětřesení. Budova je tak označována jako nejodolnější proti zemětřesení; spolu s mrakodrapem U.S. Bank Tower v Los Angeles v Kalifornii má vydržet otřesy o síle až 8,5 stupňů Richterovy stupnice.\n\n4. prosince 2004 byla pro veřejnost otevřena i vyhlídková plošina v 52. patře budovy, dnes ovšem není veřejně přístupná. Vyhlídku na centrum města si ale stále můžete vychutnat z horního patra mrakodrapu Torre Latinoamericana.\n\n\n"}
{"id": "84693", "url": "https://cs.wikipedia.org/wiki?curid=84693", "title": "Jugendbewegung", "text": "Jugendbewegung\n\nDie Jungendbewegung (hnutí mladých), jedná se o německé hnutí, který byl založeno na odmítání měšťáctví. Vznik tohoto hnutí bývá dáván do roku 1896, větší rozvoj nastal až po roce 1900.\nVznik tohoto hnutí vyplynul ze situace, která na německé umělecké scéně nastala na přelomu 19. a 20. století. Toto hnutí se zaměřilo na návrat k přírodě a kritiku měšťáckých ideálů. V průběhu první světové války se dostalo do vlivu německého nacionalistického romantismu. Brzy po vzniku NSDAP se stalo jedním z hnutí, které jí, zpočátku nevědomě, pomáhalo rozpoutávat nacionalistické tendence v Německu.\nPo roce 1933 se s tímto směrem ztotožnila vládnoucí NSDAP, která ji prakticky ovládla, protože zvláště její jednoduchý hudební styl přesně vyhovoval jejímu stylu propagandy.\n\nPo druhé světové válce bylo několik pokusů o obnovu této skupiny. Za nejvýznamnější z nich lze považovat skupinu Arbeis für Hausmusik (pracovní skupina pro domácí hudbu)\n\nV tu dobu byla mezi hudebníky v módě velmi složitá a vyumělkovaná hudba. Toto mládežnické hnutí je reakcí na to, cílem hnutí bylo vrátit hudbě jednoduchost, pravdivost a tím i přirozenost. S tím souviselo odmítnutí tehdejšího, lze říci, běžného způsobu života ve městě, který členové hnutí charakterizovali jako „maloměšťáckou, přetechnizovanou společnost“. Do protikladu s tehdejšími trendy postavili lidové písně, jejich přirozený rytmus a jednoduchou melodii, díky těmto vzorům se k této hudbě velmi brzy připojil i tanec. To umožnilo vznik mnoha hudebních uskupení, protože zjednodušení hudebních principů vedlo ke snazší pochopitelnosti hudby. Tyto základní myšlenky shrnuté do hesle (Schupoper, Lehrstück, Spielmusik) se projevili již ve sbírce \"Zupfgeigenhansel\" z roku 1909\nK rozšíření navíc přispěl fakt, že se v tu dobu se postupně začínalo stávat dostupné rádio, které mělo k takové hudbě blíže. Dalším výrazným faktorem, který ovlivnil rozšíření těchto myšlenek byla snaha tehdejší evangelické církve o zjednodušení hudebních motivů, tato církev zareagovala na nový proud velice rychle a vypůjčila si jeho základní myšlenky.\nVýznam tohoto hnutí je značný, protože jejich hudba ovlivnila pojetí hudby na školách a v evangelické církvi. Zároveň umožnilo prudký rozvoj hudby, který se následně odrazil i ve spojení s filmem v propagandě. Některé myšlenky tohoto období jsou stále využívány v reklamních šotech, či při politické propagaci. Jedná se o hudební směr, který přímo směřoval k tanci.\n"}
{"id": "84697", "url": "https://cs.wikipedia.org/wiki?curid=84697", "title": "Mladá fronta", "text": "Mladá fronta\n\nMladá fronta, a. s. je české vydavatelství. Vydává knihy různých žánrů a přes čtyřicet časopisů včetně odborných a dětských, mezi jeho periodické tituly patří časopisy \"Lidé a Země\", \"Dieta\", \"Moje psychologie\", \"Sluníčko\", \"Mateřídouška\" či \"Maminka\". Spolupracuje též se spřízněným slovenským nakladatelstvím MF Media. Do mediální skupiny dále patří větší množství internetových portálů.\n\nAkciová společnost Mladá fronta a. s. vznikla rozhodnutím Ministerstva hospodářství České republiky po výmazu podniku Mladá fronta, nakladatelství a vydavatelství, a to bez likvidace jako jeho právní nástupce. Do obchodního rejstříku byla zapsána 17. května 1993. Od roku 2003 je jediným akcionářem Mladá fronty, a.s. americká společnost European Financial Services, Inc. registrovaná v Oregonu, za kterou stojí v Londýně žijící český podnikatel František Savov. Od února 2020 je společnost v úpadku.\n\nIdea vzniku mládežnického vydavatelství vznikla během 2. světové války v ilegálním Hnutí mládeže za svobodu. K tomu účelu si vyhlédli tiskárnu v Panské ulici v Praze, kde byl za války vydáván nacistický deník \"Der Neue Tag\" a která původně patřila významnému německému deníku \"Prager Tagblatt\", v květnu 1945 ji obsadili a začali vydávat vlastní deník, který nazvali Mladá fronta. Název byl inspirován předválečným časopisem levicových studentů \"Mladá kultura\". \n\nVydavatelství patřilo Fondu dětí a mládeže a prodal je likvidátor fondu Pavel Žák. Tentýž Žák prodával pod cenou majetek SSM v hodnotě minimálně dvou set milionů korun zejména třem neprůhledným firmám. Dnes je za tyto podivné prodeje obžalován.\n\nŽák prodal vydavatelství Mf v dražbě v roce 2001 neznámé skupině investorů za necelých 22 milionů, ačkoli jeho účetní hodnota byla 139 milionů korun. Prodej Žákovi dokonce zakázal tehdejší ministr financí Jiří Rusnok, ale nepochodil.\n\nVydavatelství MF patří tato tištěná periodika (abecedně): \"Betynka, BYDLENÍ STAVBY REALITY, Computer, Český export, Dieta, Euro, F.O.O.D., ForMen, Lidé a Země, Maminka, Mateřídouška, Moje psychologie, Moje zdraví, Právo & Byznys, Profit, Real-immo, Sluníčko, Strategie, ZEN\". Kromě nich MF vydává ještě asi 25 odborných lékařských časopisů. Některé časopisy také vydává jako elektronické tituly ve formátu pdf nebo formátech pro mobilní telefony.\n\nV roce 2009 se společnost Mladá fronta rozhodla vydávat síť 27 regionálních týdeníků \"Sedmička\" (s podtitulem regionu). Deník E15 byl v roce 2016 prodán společnosti Serafico investment s.r.o., jejímž jediným společníkem je Petr Hrdlička.\n\nVydáváním knih se nyní zabývá divize Kniha. Je nejstarším, kontinuálně fungujícím vydavatelstvím knih v České republice, s působností od roku 1945. Ročně vydává kolem 200 knih, a to například v tradičních edicích Kolumbus, Květy poezie, Moderní světová próza, ale i v novějších řadách jako jsou Jednorožec, Ikaros aj. \n\nNejvětšího úspěchu dosáhly překlady knih J. R. R. Tolkiena, práva na něž však od roku 2005 MF ztratila. Mezi další dlouhodobě úspěšné knihy patří například tituly Ladislava Špačka Deset let s Václavem Havlem, Nová velká kniha etikety, knihy Arnošta Lustiga jako Živel Lustig, rozhovory Tachles - Lustig, či dětské tituly, jako např. Komisař Vrťapka. Dlouhodobému zájmu se rovněž těší tituly oblíbených autorů, jakými jsou například Pavel Kosatík, Bohumil Hrabal, Philip Roth, či David Lodge. \n\nMnozí z nich jsou držiteli prestižních literárních ocenění.\nV poslední době Mladá fronta vydala knihu Hugo a jeho velký objev autora Briana Selznicka, která byla oceněna Caldecottovu medailí.\n\nNakladatelství provozuje vlastní elektronický obchod.\n\nDo mediální skupiny patří internetové portály Živě.cz, MobilMania.cz, Orbion.cz, SportRevue.cz, Euro24, Euro.cz, Hledejceny.cz, Letenkylevně.cz, Connect.cz, MotoGPsport.cz, F1sport.cz, Ocvičení.cz, Kdesportovat.cz, DIGIarena.cz, AVmania.cz, Abeceda zahrady.cz, \nŽeny.cz, AutoRevue.cz, FinExpert.cz, Doupě.cz, Fitweb.cz, Dáma.cz, Strategie.cz, LidéaZemě.cz, Zdravotnictví a medicína.cz, Recepty.cz, Maminka.cz, Dítěroku.cz, MojeBetynka.cz, Edna.cz, Formenonline.cz.\n\nNakladatelství udělovalo výroční cenu nakladatelství Mladá fronta. Ucelený přehled udělených cen není na stránkách nakladatelství k dispozici, z ostatních zdrojů lze zjistit například tyto ceny:\n\n\n\"Ladění\" byla edice debutů nakladatelství Mladá fronta (1987–1994). Zakladateli a redaktory edice byli básníci generace \"Pětatřicátníků\" Jaromír Pelc, Karel Sýs a Jiří Žáček, výtvarnou podobu (s využitím děl rovněž debutujících malířů a grafiků) garantoval Josef Velčovský. Tato ediční rada připravila do tisku všechny svazky vydané v letech 1987-1991, přestože od poloviny roku 1990 už nebyla v tiráži knih uváděna. Výkonným redaktorem byl Vojtěch Kantor. Od roku 1992 redigoval Ladění Jiří Rulf.\nZ později známějších autorů se v literatuře prostřednictvím této edice etablovali Svatava Antošová, Norbert Holub, Lubor Kasal či Zdeněk Lebl, v devadesátých letech Petr Borkovec, Martin Langer, Petr Motýl, Ewald Murrer, Božena Správcová a Jaromír Typlt. Básnickým debutem se uvedl pozdější režisér Jan Hřebejk. Méně často redakce zařazovala první knihy prozaiků (Jiří Janatka, Ivan Matoušek, Martin Vopěnka); Michal Ajvaz v edici debutoval jako básník i jako prozaik.\n\nJiž od počátku sedmdesátých let 20. století nakladatelství provozuje monitoring českých médií a výstřižkovou službu. Původně šlo o činnost pro vlastní potřebu vydavatelství a pro potřebu deníku \"Mladá fronta\". Po roce 1989 poskytuje komerční služby i jiným subjektům. Označuje se za nejucelenější archiv českých periodik, který pokrývá i období před přechodem periodik na počítačové technologie včetně těch, která existovala jen krátce.\n\n\n\n"}
{"id": "84698", "url": "https://cs.wikipedia.org/wiki?curid=84698", "title": "Jaromír Kincl", "text": "Jaromír Kincl\n\nJaromír Kincl (30. května 1926 Ronov nad Doubravou – 15. dubna 1993) byl profesor Právnické fakulty Univerzity Karlovy v Praze. Zabýval se především římským právem a právem starých Germánů, mezi oblasti jeho zájmu však patřilo i kanonické právo a právní dějiny českého středověku. Překládal také z latiny (např. Gaiovy \"Instituce\" či \"Kronika Franků\" Řehoře z Toursu).\n\n"}
{"id": "84699", "url": "https://cs.wikipedia.org/wiki?curid=84699", "title": "Valentin Urfus", "text": "Valentin Urfus\n\nValentin Urfus (22. listopadu 1928 Ústí nad Labem – 17. srpna 2014) byl profesor právní historie, zabývající se zejména římskoprávními základy moderního soukromého i veřejného práva, jakož i vlivy římského práva na české právní myšlení. Působil v Ústavu státu a práva ČSAV, na Právnické fakultě Masarykovy univerzity v Brně a na Právnické fakultě Univerzity Karlovy v Praze, kde byl v letech 1991–1994 i děkanem.\n\nZabýval se také dějinami univerzity, problematikou osvícenského hospodářského myšlení a dalšími oblastmi.\n\n"}
{"id": "84700", "url": "https://cs.wikipedia.org/wiki?curid=84700", "title": "Doktor práv", "text": "Doktor práv\n\nDoktor práv (ve zkratce JUDr. psané před jménem; dříve se též používala zkratka Dr. jur.) je akademický titul udělovaný v oblasti práva. Udělován je těm právníkům, kteří už dosáhli titulu magistr (Mgr.) a poté úspěšně absolvovali rigorózní zkoušku ze zvoleného právního oboru, jejíž součástí je také obhajoba rigorózní práce. V současné době se jedná o fakultativní zkoušku zpravidla spojenou s poplatky. Původní, středověký význam latinské zkratky JUDr. je \"juris utriusque doctor\", tedy doktor obojího práva (římského i kanonického), podle některých zdrojů však jde i o zkratku \"juris universi doctor\", doktor veškerých práv.\n\nNázev „doktor obojího práva“ pochází z boloňské univerzity, kde se učitelé římského práva označovali jako \"doctores legum\". To se pak rozšířilo i na další univerzity a díky pozdějšímu sloučení římskoprávních a církevněprávních studií došlo i ke spojení tohoto titulu s titulem učitelů kanonického práva \"doctores canonum et decretalium\" do od té doby jediného titulu doktora obojího práva (\"doctor utriusque juris\").\n\nPrvní moderní úprava získání titulu doktora práv na českém území byla obsažena v rakouském \"rigorózním řádu pro fakulty věd právních a státních\" z roku 1872, který v mírně pozměněné podobě platil i po vzniku první republiky. Každý student práv, který vykonal v průběhu studia jednu ze tří předepsaných státních zkoušek (historickoprávní, soudní a státovědeckou) s prospěchem alespoň dobrým, mohl po každé z nich absolvovat i přísnou zkoušku doktorskou neboli rigorózní. Zkušebními předměty u jednotlivých rigoróz byly:\n\nNa rozdíl od moderní doby absolvent nenabýval titulu automaticky, ale až udělením na slavnostní promoci. Právnickou fakultu šlo absolvovat i jen složením státních zkoušek, tedy bez získání titulu doktora práv. Ovšem, na rozdíl od jiných právnických profesí, doktorát byl podmínkou pro výkon advokacie. Po prvním rigorózu studenti používali neoficiální čekatelský titul JUC. (z lat. \"juris utriusque candidatus\"; podobně byly užívány i tituly MUC., PhC. nebo RNC.). Po roce 1953 vyšel vzhledem k reformě studia z užívání.\n\nUvedená úprava platila až do nástupu komunistů k moci, kdy byly akademické tituly zákonem o vysokých školách č. 58/1950 Sb. zrušeny a od roku 1953 tak byli absolventi právnických fakult označováni jen profesním označením jako „promovaný právník“ (používaná zkratka \"prom. práv.\"). Po roce 1966 však byly tituly znovu zavedeny, přičemž tehdejší úprava byla podobná té dnešní. Absolventi práv, kteří vykonali státní závěrečnou zkoušku, mohli podstoupit státní rigorózní zkoušku, která se skládala z písemné práce a z ústní zkoušky ze zvoleného vědního oboru a jeho širšího vědního základu (od roku 1980 pouze z ústní zkoušky). Vědními obory, ve kterých bylo možno státní rigorózní zkoušku vykonat, tehdy byly dějiny státu a práva, teorie státu a práva, státní právo, správní právo a zemědělskodružstevní právo, hospodářské právo a finanční právo, pracovní právo, občanské právo hmotné a občanské právo procesní, trestní právo a mezinárodní právo. V období komunistického režimu byl ale titul doktora práv znehodnocen tím, že byl udílen rovněž absolventům Vysoké školy SNB, ač neabsolvovali řádné univerzitní právnické studium. Takto udělené tituly nebyly po roce 1989 jejich nositelům odebrány a tito je tedy mohou i v současnosti dále užívat, ačkoli např. Česká advokátní komora je za právnické vzdělání, potřebné pro výkon povolání advokáta, neuznává.\n\nPo roce 1989 bylo novým vysokoškolským zákonem z roku 1990 udělování titulu doktora práva (JUDr.), tak jako ostatních \"fakultativních malých doktorátů\", zrušeno. Místo toho byl po absolvování školy udělován titul magistra (Mgr.), obdobně jako v jiných zemích, kde jsou podmínky pro získání doktorátu, obtížnější. Boloňský proces pak sjednotil evropské vysokoškolské vzdělávání. Pro nesouhlas s neudělováním titulu JUDr. a dalších těchto tzv. malých doktorátů, byl od přijetí nového vysokoškolského zákona v roce 1998 tento titul opět udělován, a to nyní po dodatečné a zpoplatněné rigorózní zkoušce – jeho udělení tak nepředchází žádné další formální studium, ale pouze jedna zkouška, což ve světě nebývá (kupř. srov. J.D.). Tento stav, kdy se uděluje jak JUDr. (doktor práv), tak Mgr. (magistr), přičemž oba označují de facto stejnou kvalifikaci (magisterskou úroveň, 7 v ISCED, \"master's degree\", magisterský stupeň), však bývá předmětem kritiky.\n\nVyšší kvalifikaci (8 v ISCED, \"doctor's degree\") vhodnou primárně pro vědeckou činnost je pak možno od roku 1998 dosáhnout dalším 3-4letým studiem v doktorském studijním programu (doktor – Ph.D.), přičemž mezi lety 1990-1998 se jednalo o tzv. „postgraduální studium“ (doktor – Dr.) a v předchozím období (od roku 1953) se pak jednalo o tzv. „vědeckou aspiranturu“ (kandidát věd – CSc.).\n\nZískání titulu doktora práv je podmíněno dřívějším získáním titulu magistr v oboru práva, obhájením písemné rigorózní práce a úspěšným vykonáním ústní zkoušky ze zvoleného právního oboru. Udělovat jej na českých vysokých školách může:\n\nKaždá fakulta si obory, ve kterých je možno rigorózní zkoušku vykonat, stanoví svým vlastním rigorózním řádem. V Česku jsou navíc uznávány za rovnocenné akademické tituly získané na slovenských vysokých školách, tedy i slovenský titul doktora práv.\n\nTitul doktora práv však není výsledkem doktorského studia (doktor – Ph.D., 8 v ISCED, tzv. velký doktorát), jedná se stále o magisterskou úroveň vysokoškolského vzdělání (7 v ISCED, \"master's degree\"), a proto se někdy označuje jako tzv. malý doktorát a zároveň je jeho nositel vzděláním (kvalifikací), možnostmi, resp. kompetencemi, stále rovnocenný s právníkem s titulem magistra. Tedy právník (kupříkladu advokát, státní zástupce, soudce…) s titulem doktora práv (JUDr.) se od právníka s titulem magistr (Mgr.) de facto neliší, oba mají stejné pětileté magisterské vzdělání, nicméně právník s Mgr. ukončil studium státní závěrečnou zkouškou (hovorově označovanou jako \"státnice\") a dále nepokračoval, zatímco právník s JUDr. se po získání titulu Mgr. rozhodl následně složit ještě dodatečnou státní rigorózní zkoušku (\"rígo\"). Nositel titulu magistr (Mgr.) může též požádat o to, pakliže to umožňuje příslušný rigorózní řád školy, aby mu byla stejná předložená magisterská (diplomová) práce rovněž uznána i jako rigorózní práce, podrobnosti většinou upravuje pokyn rektora, pokyn děkana atp. Rigorózum je ovšem v těchto případech v Česku finančně podmíněno – poplatky s tímto spojené jsou pak příjmem dané vysoké školy. Doktorát práv, stejně jako další, jsou platné jak v Česku, tak na Slovensku (díky mezinárodní smlouvě není třeba podstupovat tzv. nostrifikaci). Platí pro ně i stejný zápis – zkratka titulu se píše před jménem a od jména se odděluje mezerou, např. \"JUDr. Jan Novák\". Někdy se zkracuje na „dr.“, popř. na začátku větného celku jako „Dr.“ (např. \"Na Univerzitě Karlově vystudoval dr. Jan Novák. / Dr. Jan Novák vystudoval na Univerzitě Karlově.\")\n\nNa Slovensku platí prakticky stejná úprava jako v Česku. Absolvent magisterského právnického studijního programu může vykonat rigorózní zkoušku, jejíž součástí je i obhajoba rigorózní práce, a získat tím titul \"doktor práv\" (ve zkratce JUDr.).\n\nV Německu, stejně jako v Rakousku, je podobným titulem ve zkratce Dr. iur. (\"Doktor iuris\"), případně Dr. jur. (\"Doktor juris\"), který je ale nejvyšší akademickou hodností v oboru práva a odpovídá tedy titulu Ph.D. Ve svém významu je brán buď jako doktor práv, nebo jako doktor jurisprudence (právní vědy). Udělován je na základě obhájení doktorských tezí, které musí vyjít jako publikace nebo jako soubor článků a které musí obsahovat vlastní výzkum, a dále na základě ústní zkoušky (disputace).\n\nOproti tomu ve Spojeném království jde o titul \"Doctor of Laws\" (ve zkratce LL.D.), který je ještě vyšším než Ph.D. a který se uděluje za velmi rozsáhlou výzkumnou činnost v oboru práva, případně jako čestný titul. Některé univerzity, např. Oxford, místo něj udělují titul \"Doctor of Civil Law\" (ve zkratce D.C.L.).\n\nTi, kteří v USA či Austrálii vystudují bakalářskou úroveň právnické fakulty, získají titul ve zkratce LL.B. Mohou však pokračovat v postgraduálním studiu a získat tzv. profesní doktorát J.D. (\"Juris Doctor\"), nebo se zaměřit na výzkum a získat magisterský titul \"Master of Laws\" (ve zkratce LL.M.). Tento doktorský titul tedy neoznačuje právního vědce, ale odborníka pro právní praxi. Za odbornou vědeckou činnost se uděluje titul \"Doctor of Juridical Science\" (ve zkratce J.S.D.) nebo S.J.D. (\"Scientiae Juridicae Doctor\"), kterému většinou předchází titul LL.M. a který tak odpovídá titulu Ph.D. Titul LL.D. bývá udělován jen jako čestný titul.\n\n"}
{"id": "84701", "url": "https://cs.wikipedia.org/wiki?curid=84701", "title": "Společnost Hudsonova zálivu", "text": "Společnost Hudsonova zálivu\n\nSpolečnost Hudsonova zálivu (orig.: Hudson's Bay Company, HBC) je nejstarší finanční korporace v Severní Americe a jedna z nejstarších na světě. Jelikož je na tento fakt velmi hrdá a dost z odkazů na své bohaté tradice těží, je její zkratka HBC často žertovně interpretována jako \"Here Before Christ\" (česky: \"byla zde již před Kristem\"). Společnost a její síť obchodních stanic sehrála nezastupitelnou úlohu při osidlování Kanady a měla tak značný vliv na vývoj kanadských dějin. Původně bylo hlavní náplní její činnosti zásobování kanadských lovců kožešin (zejména bobřích), odkup těchto kožešin a obchod s nimi. V současné době provozuje nejrozsáhlejší síť obchodních domů v Kanadě.\n\nSpolečnost Hudsonova zálivu byla založena 2. května 1670. Nejvýznamnější osobou mezi zakladateli společnosti byl princ Ruprecht Falcký, v Praze narozený mladší syn českého „zimního“ krále Fridricha Falckého, a tedy blízký příbuzný anglického krále Karla II., který na Ruprechtovu žádost společnosti udělil monopol na obchod s kožešinami v oblasti povodí všech řek vlévajících se do Hudsonova zálivu (asi 1/3 Kanady). Tato oblast pak byla společností na počest Ruprechta Falckého nazvána Ruprechtovou zemí. Na počátku 19. století vedla Společnost Hudsonova zálivu tvrdou válku s konkurenční Severozápadní společností (viz bitva u Sedmi dubů), která nakonec vyústila ve vládou vynucené sloučení obou společností. V roce 1870 společnost přijala částku 300 000 liber, za niž se vzdala svého obchodního monopolu a postoupila správu Země prince Ruprechta Kanadě.\n\nSoučasní členové správní rady Společnosti Hudsonova zálivu jsou:\n\n"}
{"id": "84715", "url": "https://cs.wikipedia.org/wiki?curid=84715", "title": "Střední průmyslová škola Třebíč", "text": "Střední průmyslová škola Třebíč\n\nStřední průmyslová škola Třebíč je střední škola v Třebíči. Sídlí na severu města na Nových Dvorech. Jejím ředitelem je Ing. Zdeněk Borůvka. \n\nŠkola vznikla sloučením tří škol technického zaměření, zaměření školy tak je směřováno do oblasti techniky. Vyučují se zde ovšem i ekonomické, ekologické, chemické předměty. Velký důraz je kladen na výuku s počítači a moderními technologiemi. Škola nabízí denní studium, studium při zaměstnání (dříve dálkové studium) a také celoživotní vzdělávání. Škola nabízí také studium gymnaziálního typu, obor technické lyceum.\n\nTechnické zaměření ve škole převažuje, je zde možnost studovat silnoproudé i slaboproudé obory, strojírenství. Další možností je studium učňovských oborů jako je elektrikář, zámečník, mechanik. Často využívanou možností je studium oboru Elektronické počítačové systémy, je to obor, kde se studenti mohou naučit využití počítačů a elektroniky.\n\nStudenti se zájmem o ekologii a životní prostředí mají možnost studia oboru Průmyslová ekologie. Předměty je naučí jak teoretické tak praktické znalosti ekologie, chemie a životního prostředí. Absolventi se uplatní například ve službách veřejné správy.\n\nEkonomické zaměření si studenti mohou vybrat v Technickém lyceu, jako oborové zaměření na třetí a čtvrtý ročník studia. Naučí se základům účetnictví, marketingu a teorie ekonomiky.\n\nDalším zaměřením školy jsou počítačové sítě a program Cisco Network Academy firmy Cisco. Studenti se naučí jak teorii, tak praxi v sítích a serverech. Na konci čtyřsemestrového studia získají certifikát od firmy Cisco.\n\nŠkola je zaměřena i jak strojařská škola, studenti se v oboru strojírenství naučí pracovat s CNC stroji a v programech jako jsou AutoCAD a Inventor.\n\nV roce 2018 bylo studentům umožněno postavit vlastní nákladní automobil Tatra Phoenix a to ve spolupráci se společností Tatra Trucks, následně automobil začali využívat třebíčští silničáři. Konkrétně byl vůz určen pro Krajskou správu a údržbu silnic Vysočina. Celkem studenti stavěli vůz více než půl roku, prověření před uvedením do provozu obstarala přímo společnost Tatra Trucks. Škola obdržela díly na vůz v kamionech, následně na tvorbu dohlíželi i pracovníci společnosti Tatra Trucks. Test na polygonu společnosti Tatra Trucks proběhl dne 11. února 2019.\n\nNový obor vyučovaný od roku 2009, který vznikl ve spolupráci kraje Vysočina a společnosti ČEZ, jeho účelem je vychovávat nové zaměstnance této společnosti.\n\nSPŠT v Třebíči vznikla 1. července 1998 sloučením tří samostatných škol. Bylo to pod takzvaným optimalizačním projektem Školského úřadu. Do 1. července 2006 se škola jmenovala \"Střední průmyslová škola technická a střední odborné učiliště technické\". Škola se v roce 2014 sloučila se Střední školou řemesel Třebíč a nově tak školy užívají název Střední průmyslová škola Třebíč. Součástí školy se tak stalo Muzeum staré zemědělské techniky založené v roce 1988 při tehdejší SŠŘ Třebíč. V roce 2018 byla výuka přesunuta kompletně do areálu Střední průmyslové školy Třebíč a budova na Demlově ulici byla opuštěna.\n\nSPŠT měla počátky ve školním roce 1952/1953, vznikly dvě třídy dálkového studia (elokované z průmyslové školy v Jihlavě). Dalším rokem se otevřela i třída pro denní studium a dvě třídy ve Velkém Meziříčí, v tomtéž školním roce se již škola v Třebíči osamostatnila od jihlavské SPŠS. V roce 1954 se škola osamostatnila a tak vznikla fakticky průmyslová škola v Třebíči. V září roku 1986 byla opět obnovena činnost Střední průmyslové školy kožařské v Třebíči, v Třebíči působila již mezi lety 1970 a 1976 a vychovávala převážně budoucí pracovníky pro tehdejší Závody Gustava Klimenta. Učilo se v budově učňovské školy, později i v budově bývalého sirotčince a od roku 1963 až do roku 1998 se učilo v budovách kláštera v Otmarově ulici a také v budovách na ulici B. Václavka.\n\nISŠT datuje počátky do osmdesátých let, vznikla v souvislosti se stavbou Jaderné elektrárny Dukovany. Ve školním roce 1987/1988 byla zahájena výuka v areálu na ulici Manželů Curieových, učiliště (pod názvem Střední odborné učiliště energetické) patřilo pod EDU a oddělilo se až v roce 1991. Ve školním roce 1992/1993 vznikla ve stejném areálu i SPŠ elektrotechnická a o rok později se obě školy spojili v ISŠT.\n\nJe škola, která navázala na učňovské školy Unipletu Třebíč a v roce 1984 bylo zřízeno SOU strojírenské. Toto učiliště začalo v roce 1990 využívat budovu na ulici Manželů Curieových. V rámci spojování škol vznikla v roce 1994 ISŠ řemesel a podnikání, která měla statut fakultní školy Pedagogické fakulty UK v Praze.\n\nStřední škola ve dvou budovách funguje od 90. let 20. století, v roce 2016 započala velká rekonstrukce budovy A a došlo k demolici budovy B, která byla na hraně životnosti. \n\nNa jejím místě vznikla čtyřpodlažní budova s novou kotelnou. V létě roku 2017 došlo k vybourání boletových panelů na stěnách budovy B školy. V roce 2017 také došlo k téměř půlroční rekonstrukci budovy A, kdy ve dvou opravených patrech vzniklo sedm nových učeben, které jsou zaměřeny pro výuku slaboproudu, silnoproudu, programování CNC strojů, 2D a 3D modelování a venkovních rozvodů. Vybavení bylo přesunuto z učeben v bývalé budově B. Byly také přikoupeny nové stroje a počítače. Byly také vybudovány nové šatny pro studenty. Celkové náklady na rekonstrukci byly 45 milionů Kč. Finančně se podílely z 90 % evropské fondy, deset procent pak investoval Kraj Vysočina. \n\nV nové stavbě budovy B bude otevřeno 18 učeben, 8 kabinetů a bude instalován výtah. Budova B byla otevřena 7. února 2019, celkem je v budově B 34 učeben, 8 kabinetů a ředitelna. Budova B je kompletně bezbariérová, má čtyři podlaží a je kompletně prosklená. Ve třídách jsou instalována čidla na snímání množství oxidu uhličitého, vzduchotechnika pak reaguje automaticky a ventiluje dle potřeby. Okna budovy mají venkovní rolety a žalužie. Budova je vybudována prakticky v pasivním standardu, budova je vybavena rekuperací a je výrazně zateplena. Celkové konečné nákady byly 147 milionů Kč, kdy 82 milionů bylo získáno z Evropské unie. V červnu roku 2019 byla stavba nové budovy oceněna cenou Stavba roku Kraje Vysočina, v kategorii Novostavby budov.\n\nV souvislosti s otevřením Budovy B v areálu školy škola opustila školní budovu na Demlově ulici. Krajský úřad Kraje Vysočina spolu s městem Třebíč řeší, co provede s objektem na Demlově ulici. Zájem o budovu projevila základní škola Světlo. V roce 2020 budou u školy postaveny cykloboxy. \n\nV kategorii škol v krajském kole soutěže Zlatý erb za rok 2015 škola zvtězila v kategorii škol za své webové stránky. V roce 2017 škola získala ocenění Cena hejtmana Kraje Vysočina za společenskou odpovědnost v kategorii veřejný sektor – ostatní. V roce 2018 získala škola Cenu hejtmana Kraje Vysočina za společenskou odpovědnost, 1. místo v kategorii veřejný sektor – ostatní. V roce 2019 získal studentský tým první místo v celostátní vědomostní soutěži pro mládež \"Co víš o energetice\".\n\n\nŘeditelem školy je Ing. Zdeněk Borůvka, jeho statutární zástupce je Ing. Petra Hrbáčková, dalšími zástupci jsou Ing. Ladislav Havlát, PhDr. Lenka Nechvátalová a Mgr. Alena Cahová.\n\n"}
{"id": "84726", "url": "https://cs.wikipedia.org/wiki?curid=84726", "title": "Plzeň 1", "text": "Plzeň 1\n\nPlzeň 1 je druhý nejlidnatější městský obvod statutárního města Plzně, rozkládající se v jeho severní části. Obvod ve svých hranicích vznikl v roce 1981 v souvislosti s rozvojem sídlištní zástavby na jeho území. Zahrnuje historickou část Roudná, vilové čtvrti Lochotín a Bílá Hora a především sídlištní celky Severního Předměstí (sídlištní čtvrti Bolevec, Lochotín, Košutka a Vinice). Mezi historické památky obvodu řadíme zejména středověkou část Roudná s kostelem Všech svatých a jádro bývalé vesnice Bolevec – Boleveckou náves (dnes vesnická památková zóna).\nSídlištní zástavba na území obvodu začala vznikat po roce 1975 \"(sídliště na území Košutky a Bolevce)\". Koncem 80. let začalo v západní části obvodu vznikat sídliště Vinice (dostavěno až v roce 1992), jehož pokračováním je v současné době dostavované sídliště Sylván. V Plzni 1 sídlí hodně pro Plzeň významných institucí. Nejvýznamnější z nich je nový areál Fakultní nemocnice Plzeň na Lochotíně, který je budován v několika etapách od roku 1979. Na Karlovarské třídě sídlí Lékařská fakulta Univerzity Karlovy. Školství dále reprezentuje 10 základních škol, 1 vyšší odborná škola, Gymnázium Františka Křižíka, střední zdravotní škola, střední odborná škola dopravní a učiliště. Obvod nabízí dobré možnosti nákupů a některé jeho části jsou rekreačním zázemím města Plzně (např. Bolevecké rybníky, Zoologická a botanická zahrada města Plzně, Lochotínský park).\n\nÚzemím obvodu procházejí důležité silniční tahy na Žatec a Karlovy Vary, což zhoršuje životní prostředí v jejich blízkosti. Páteří městské hromadné dopravy jsou tramvajové linky 1 (z Bolevce) a 4 (z Košutky) vedoucí do centra města a dále na Slovany (resp. na Bory). Tramvajové tratě se do sídliště přibližovaly postupně v letech 1973 (krátká větev přes nový Most generála Pattona), 1980 (dnešní konečná Košutka Jesenická), 1986 (dnešní točna Mozartova) a 1990 (dnešní konečná Bolevec Tachovská). Pro MHD jsou důležité také autobusové linky 25, 27, 30, 33, 40, 41, 56 (obsluha sídliště Vinice) a 20 (obsluha Bílé Hory a Roudné). Sídliště Vinice mělo být v 90. letech výhledově také napojeno na tramvajovou síť, dokonce vznikl i široký travnatý pás v ulici Na Chmelnicích. Z tohoto návrhu však nakonec sešlo a nyní se na tomto sídlišti počítá spíše se zavedením trolejbusové dopravy (došlo by po 30 letech k opětovnému návratu trolejbusů na levý břeh řeky Mže).\n\nZastupitelstvo Plzně 1 se skládá z 27 zastupitelů. V čele obvodu stojí od roku 2010 starosta Mgr. Miroslav Brabec (ČSSD). Vedení obvodu dále tvoří místostarostka PhDr. Ivana Mádlová, PhD., MBA (ANO2011), místostarosta Jiří Uhlík, MBA (OPAT) a uvolněný předseda finančního výboru Mgr. Štěpán Krňoul (KDU-ČSL).\n"}
{"id": "84731", "url": "https://cs.wikipedia.org/wiki?curid=84731", "title": "Třebekov", "text": "Třebekov\n\nTřebekov je bývalá hájovna na katastrální územím obce Jarov. Samota leží v lesích mezi Jarovem, Oborou a Hromnicemi, přibližně 1,6 km od Jarova. Hájovna byla vystavena ještě za existence plaského kláštera v roce 1760. Roubená hájovna čp. 32 obklopená ovocnou zahradou stojí uprostřed nevelké lesní mýtiny v nadmořské výšce 409 m, na levém břehu potoka Bělidlo.\n\nV roce 1815 se v hájovně narodil František Alexandr Heber, který v první polovině devatenáctého století jako první systematicky popsal a zdokumentoval české hrady a tvrze.\n\nNedaleko hájovny jsou na pravém břehu Bělidla patrné zbytky zaniklého hospodářského dvora Třebokov, v blízkém okolí na neznámém místě byla též středověká stejnojmenná vesnice.\n\n"}
{"id": "84735", "url": "https://cs.wikipedia.org/wiki?curid=84735", "title": "Plaza de la Constitución", "text": "Plaza de la Constitución\n\nPlaza de la Constitución (do češtiny přeložitelné jako \"Náměstí ústavy\"), kratší název je El Zócalo, je největší náměstí v Ciudad de México a jedno z největších na světě. Nachází se ve čtvrti Cuauhtémoc. Je centrem celého Ciudad de México a metropolitní oblasti Valle de México.\n\nPlaza de la Constitución a jeho okolí byla centrem osídlení již v předkolonizačních dobách, v časech města Tenochtitlán. Po výstavbě současného města na rozvalinách toho starého dostalo název \"Plaza de Armas\". Současné jméno má od roku 1812, na počest vyhlášení Cádizské ústavy. V roce 1843 generál Antonio López de Santa Anna, který byl zároveň i prezidentem země, nařídil vztyčit památník na počest nezávislosti Mexika, a to přímo uprostřed náměstí. Nakonec byl vybrán mramorový sloup od architekta Lorenza de la Hidalgo. Nebyl však dostavěn, vzniklo pouhých 2,5 m památníku. Postupem času se však kámen sžil s náměstím a dal mu jeho dnešní jméno \"Zócalo\", které je používanější než formální \"Plaza de la Constitución\".\n\nV současnosti je náměstí hlavní turistickou atrakcí i hlavním místem manifestací a demonstrací obyvatel. \n\nVládní úřady na Plaza de la Constitución (\"Zócalo\")\n"}
{"id": "84741", "url": "https://cs.wikipedia.org/wiki?curid=84741", "title": "Up (album, R.E.M.)", "text": "Up (album, R.E.M.)\n\nUp je album kapely R.E.M. vydané v roce 1998. Jde o první album, na kterém se nepodílel bubeník Bill Berry, zakládající člen kapely, kterou opustil v říjnu 1997. Místo něj použila kapela elektronické bubny a studiové bubeníky.\n\nS posunem do elektronickou hudbou ovlivněných vod se kapela odcizila mnoha fanouškům i kritikům, kteří si oblíbili jejich dílo z 80. let a také příležitostným posluchačům, kteří byli zvyklí na jejich více komerčnější hudbu ze začátku 90. let. Avšak někteří \"Up\" považují za jeden z nejodvážnějších počinů R.E.M. Kapela Radiohead přiznává, že \"Up\" mělo klíčový vliv na jejich experimentální album Kid A z roku 2000. Producentem alba byl Patrick McCarthy, který nahradil Scotta Litta, který produkoval alba R.E.M. předešlých deset let. Patrick McCarthy s kapelou spolupracoval do roku 2011, kdy se kapela rozpadla.\n\nKvůli Berryho odchodu z kapely byla atmosféra nahrávání alba velice napjatá a členové později přiznali, že během nahrávání málem došlo k rozpadu kapely. Není překvapením, že je album považováno za těžkopádné a velice melancholické. Singl \"Daysleeper\" se umístil na šestém místě britského žebříčku. Za další singly byly vybrány písně \"Lotus\" a \"At My Most Beautiful\".\n\nV rozporu s tradicí sahající až k debutovému albu Murmur z roku 1983, Michael Stipe souhlasil se zařazením všech textů do bookletu alba, což se opakovalo u všech následujících alb.\n\nUp se umístilo na 3. místě amerického a na 2. místě britského žebříčku, ale neudrželo se na nich tak dlouho jako předcházející alba, takže prodejnost byla v porovnání s nimi nižší. Ačkoliv R.E.M. původně neplánovali velké koncertní turné na podporu alba, po několika úspěšných koncertech rychle připravili čtyřměsíční turné po Evropě a Americe v létě 1999. Vystoupení jsou mnohými fanoušky pokládány za nejlepší v kariéře R.E.M.\n\nV roce 2005 vydalo Warner Brothers Records rozšířenou dvoudiskovou edici alba, která obsahuje CD, DVD-Audio se zvukem ve formátu 5.1 a původní, částečně rozšířený, booklet.\n\nAutory jsou Peter Buck, Mike Mills a Michael Stipe.\n\n"}
{"id": "84744", "url": "https://cs.wikipedia.org/wiki?curid=84744", "title": "Darkstep", "text": "Darkstep\n\nDarkstep je hudební styl. Jedná se o specifické označení a název pro temný, tvrdý drum and bass. Populárním se stal na konci devadesátých let. Je charakteristický silnými bubny. Dnes je proslaven již kultovními Therapy Session pořádanými po celém světě.\n\n"}
{"id": "84748", "url": "https://cs.wikipedia.org/wiki?curid=84748", "title": "Masakr na náměstí Nebeského klidu", "text": "Masakr na náměstí Nebeského klidu\n\nMasakr na náměstí Nebeského klidu (název náměstí , český přepis Tchien-an-men Kuang-čchang) bylo násilné potlačení demonstrací konaných v čínském hlavním městě Pekingu mezi 15. dubnem a 4. červnem 1989. K hlavnímu zásahu armády proti lidovému povstání došlo v noci ze 3. na 4. června 1989.\n\nDemonstranti požadovali demokratizaci společnosti, stejně jako se tomu dělo ve stejné době ve východní Evropě. Události začaly v polovině dubna 1989, kdy se konalo uctění památky zemřelého bývalého generálního tajemníka Čínské komunistické strany Chu Jao-panga, který byl považován za hospodářského reformátora a v roce 1987 byl z tohoto důvodu zbaven moci. Pietní shromáždění, kterého se zúčastnilo kolem 100 000 lidí, se změnilo v manifestaci za demokratické změny v Číně. Protesty proti čínské vládě se během května rozšířily do dalších měst a konaly se také studentské stávky. Studenti Akademie vytvořili několikametrovou sochu \"Bohyně demokracie\" a vztyčili ji přímo proti centrálnímu Památníku Lidových hrdinů. V průběhu protestů byl na oficiální návštěvě Číny Michail Gorbačov a do Pekingu přijelo množství novinářů z hlavních světových médií, z nichž někteří zůstali v Pekingu a zachytili násilné potlačení protestů. Za svobodu slova demonstrovali spolu se studenty také čínští novináři.\n\nDne 20. května vyhlásila čínská vláda stanné právo a v čínském hlavním městě byl vyhlášen výjimečný stav. Nasazeno bylo až 200 000 vojáků. Od 2. června 1989 zabrali demonstranti náměstí a začali blokovat i další ulice v centru města. Demonstrací, které trvaly šest týdnů, se celkem zúčastnilo více než milion lidí.\n\nOdpoledne 3. června armáda obsadila studia čínské státní televize (CCTV) i redakci hlavního deníku People’s Daily. Televizní hlasatelé, kteří oznámili že vláda ČLR nařizuje demonstrantům vyklidit náměstí, vystoupili v černém oblečení a zakončili své vystoupení varováním: \"Pamatujte si tento černý den\". V noci 3. června a ranních hodinách 4. června začala armáda jednat. Na náměstí Nebeského klidu byly vyslány obrněné transportéry, tanky a pěchota s ostrým střelivem a protesty násilně ukončily. Oficiální údaje o počtech obětí při potlačování povstání se různí. Podle Čínské komunistické strany se mělo jednat o 200–300 obětí, mezi nimiž bylo jen 23 studentů, jiné zprávy ale mluví o vyšších počtech mrtvých. Podle americké tajné služby CIA zemřelo 400–900 lidí, podle Čínského červeného kříže a zástupců studentské organizace to bylo 2 000–3 000 osob, podle odtajněných britských dokumentů zemřelo více než 10 000 lidí. Čínská vláda dala všechna těla mrtvých spálit a nařídila nemocnicím zlikvidovat veškeré záznamy. Kromě usmrcených bylo několik tisíc zraněných a odhadem 10 000 zatčených. Po zásahu byl ze země vyhoštěn zahraniční tisk a domácí tisk byl pod pečlivou kontrolou a cenzurou, takže o krvavém potlačení protestu se čínský lid dozvídal jen velmi obtížně.\n\nMezi některými historiky je událost označována jako Pekingský masakr. Protestující na náměstí pocházeli z nejrůznějších sociálních vrstev (intelektuálové, dělníci atd.). Potlačené povstání obsahovalo mnoho socialistických elementů, demonstranti například zpívali \"Internacionálu\". Někteří z nich, jako např. Wang Chuej, dále aktivně rozvíjejí kritiku vlády zleva v tzv. čínské Nové levici.\n\nPo 30 letech od Tiananmenského masakru je toto téma v Číně i v čínské diaspoře v zahraničí nejvíce cenzurovaným pojmem a otevřenou ranou. Bylo vymazáno z historických publikací, je blokováno na sociálních sítích a lidé, kteří si výročí chtějí připomenout, jsou zatýkáni.\n\nEvropské státy na masakr zareagovaly vyhlášením embarga na vývoz zbraní do Číny. Původní úplný zákaz však postupně nahradila regulace vývozu; lze exportovat jen určité druhy zbraní a každý jednotlivý obchod podléhá schválení vlády příslušné země. Například vláda České republiky v roce 2008 udělila souhlas s prodejem součástek pro letadla L-39 v ceně 190 tisíc eur; nejvyššího rozsahu v tom roce dosáhl vývoz z Francie (227 miliónů eur).\n\nV roce 2010 se menšina evropských států (Francie, Španělsko, Malta, Belgie) stavěla za zrušení embarga. O otázce se mělo jednat na vrcholném setkání představitelů Evropské unie a Číny v prosinci 2010, kde ale embargo zrušeno nebylo.\n\nZáběry z demonstrací byly použity v klipu k písni \"Power to the People\" od Johna Lennona či \"Wind of Change\" od skupiny Scorpions. Protest je také zmíněn v textu písně \"Hypnotize\" od System of a Down. Dne 12. června 2007 byla ve Washingtonu představena bronzová socha napodobující sochu Bohyně demokracie, která se objevila na záznamech z revolty krátce před potlačením.\n\nČínská vláda označuje protesty za kontrarevoluční povstání, odmítá jejich medializaci i zodpovědnost za vojenský zásah.\n\n"}
{"id": "84749", "url": "https://cs.wikipedia.org/wiki?curid=84749", "title": "In Utero", "text": "In Utero\n\nIn Utero je třetí a zároveň poslední řadové album Nirvany. Sestavu tvořili Cobain/Novoselic/Grohl. Původní název alba měl být \"I Hate Myself and Want to Die\" po jedné ze skladeb, která měla být na albu umístěna, ale společnost Geffen tento návrh zamítla, stejně jako původní verzi, kterou nahrál Steve Albini. Na albu se nakonec ani neobjevila píseň „I Hate Myself and I Want to Die“ (objevila se až na boxsetu With the Lights Out a různých neoficiálních CD). Po několika týdnech od skončení nahrávání byli s původní verzí nespokojeni také členové kapely. Proto původní verzi zremixoval Scott Litt.\nOproti Nevermind obsahuje In Utero daleko propracovanější skladby jak po hudební stránce, tak i co se týče textů (o některých skladbách dokonce vznikaly semestrální práce). Zvukově se jedná o jedno z nejsyrovějších alb vůbec, při nahrávání měla kapela velkou snahu o to, aby album znělo jako na živém koncertě, takže v některých písních je slyšet vrzot nástrojů, chyby, vzdychání apod. Před Nirvanou udělala podobný počin skupina Judas Priest s albem Rocka Rolla.\n\nKrist Novoselic označil toto album jako jeho nejoblíbenější, stejně tak Kurt považoval In Utero za svůj životní výkon. Redaktor Brian Willis z New Musical Express zhodnotil album takto: „Album je nabité ironií a jasnozřívostí. In Utero je Kurtova pomsta.“\n\nRoku 2003 jej časopis Rolling Stone vyhlásil 439. nejlepším albem všech dob. Tentýž časopis jej také vyznamenal 7. místem v seznamu nejlepších alb devadesátých let.\n\nAutorem skladeb je Kurt Cobain, pokud není uvedeno jinak.\n\nZamítnutá verze koluje po internetu, např. jako neoficiální album Unplugged & More.\n"}
{"id": "84755", "url": "https://cs.wikipedia.org/wiki?curid=84755", "title": "František Alexandr Heber", "text": "František Alexandr Heber\n\nFrantišek Alexandr Heber, nebo (19. července 1815 Třebekov – 29. července 1849 Náchod), byl pražský kupec a amatérský historik, autor sedmisvazkového díla \"Böhmens Burgen, Vesten und Bergschlösser\", ve kterém jako první systematicky popsal a zdokumentoval české hrady a tvrze.\n\nF. A. Heber se narodil 19. července 1815 v Třebekovské hájovně jako jediný syn německého hajného Jana Hebera. Ten však v roce 1823 zemřel a vdova se s dvěma dcerami a Františkem Alexanderem přestěhovala do Mýta. Po ukončení obecné školy Heber navštěvoval hlavní školu v Plzni, ale finanční situace ho donutila školu opustit. V letech 1836–7 se v Praze učil obchodu u vdovy Seifertové a následujícího roku se vrátil na Rokycansko do Zbiroha, kde vedl druhý obchod vdovy Seifertové. V roce 1839 se oženil s její dcerou. Při explozi střelného prachu o Božím těle roku 1841 si zmrzačil levou ruku a obchod předal manželce. Odstěhoval se do Prahy a začal pracovat na svém životním díle. Věnoval mu však přílišné úsilí, což mu podlomilo jeho nevalné zdraví. Po zápalu plic se opět ze všech sil vrhl do práce, možná ještě intenzivněji poháněn strachem ze smrti a obavami, že dílo nedokončí. V červnu 1849 došel do Náchoda, aby zde popsal hrad. Trápil se předtuchou tragédie a opravdu v hostinci, kde pobýval, dostal chrlení krve a 29. července ve věku 34 let zemřel. V Náchodě je též pochován.\n\nHeber již od mládí putoval pěšky po českých hradech, dělal si poznámky a hrady kreslil. Postupně dospěl k myšlence navštívit veškeré hrady v Čechách a poznatky sepsat do velkého díla. Litoval, že dosud vydané publikace se věnovaly jen naprostému zlomku panských sídel. Sám uvažoval o 800 hradech a tvrzích, z čehož byla část již téměř zaniklá. První práce zveřejnil v časopisu \"Erinnerungen\" vydavatele Karla Viléma Medau. V letech 1840–1842 cestoval po českých hradech, studoval archiválie, zapisoval pověsti. Hrady rozdělil do šesti svazků bez systematického členění s tím, že je bude vydávat podle toho, jak se mu podaří materiál zpracovat. Po shromáždění dostatečného materiálu se pokoušel vydat první svazek. Uspěl v roce 1843 u zmíněného vydavatele K. V. Medaua, ale musel se smířit s vydáním bez honoráře. První svazek vyšel nakonec ve dvou vydáních ve dvoutisícovém nákladu. Medau se pro příznivý čtenářský ohlas rozhodl ve vydávání pokračovat. V následujících letech tak vzniklo sedmisvazkové dílo \"České hrady, zámky a tvrze\" a kniha „Moravské hrady a jejich pověsti“. Následovat měly ješt další tři svazky Českých hradů. Samostatně vyšly jeho texty o hradech Bezděz a Hrubá Skála.\n\nPrvní tři svazky byly romantistické, Heber v nich popisoval jednotlivé hrady a jen krátce zmínil historii, často čerpal z jiných zdrojů, které neuváděl. Úroveň dalších svazků rapidně vzrostla a lze je považovat za důkladné historické dílo. Jelikož F. A. Heber neměl odpovídající vzdělání, doháněl vše výjimečnou pílí a vytrvalým studiem. Aby mohl čerpat z bibliografických pramenů, naučil se latinu a češtinu a rozšířil prameny o B. Balbína, kroniku V. Hájka z Libočan, J. Schallera, J. G. Sommera, Pelclovu kroniku a o mnoho historických časopisů, čerpal též ze zemských desk, konfirmačních a erekčních knih, rukopisů pražské univerzitní knihovny.\n\nVšechny hrady, zámky a tvrze zpracovával do jednotného formátu, který začínal básnickým úryvkem, pokračoval podmanivým popisem okolí, úvahou o původu jména hradu, jeho vlastním popisem, historií majitelů hradu, pověstmi a končil datem navštívení hradu a prameny. Za svého života popsal 586 hradů a tvrzí, které osobně navštívil, a nakreslil předlohy pro velkou část z 358 velmi ceněných doprovodných rytin. V pozůstalosti se dochovaly další nepublikované kresby Heberovy i dalších autorů. Smrt, která jej zastihla v Náchodě, přerušila práci na 7. sešitě 7. svazku. Až po delším čase vyšlo dokončení v podobě několika rytin bez textu.\n\nKromě samotné knihy připravil F. A. Heber šest map, kde vyznačil jednotlivá sídla a rozlišil hrady, tvrze, částečné zříceniny, úplné zříceniny a již téměř neznatelná místa panských sídel.\n\nHeberovo dílo nebylo dokončeno a jeho spisy se rozptýlily mezi příbuzenstvem. Přesto se stalo vzorem pro další badatele a významně ovlivnilo slavného znalce hradů a tvrzí Augusta Sedláčka. Dílo, které řadí F. A. Hebera k zakladatelům české kastelologie a historické topografie, bylo později odsunuto do pozadí a zůstávalo dlouho nedoceněno. Důvodů bylo hned několik: Heber nebyl především profesionálním historikem, který by byl pro tuto práci školen, ale amatérem se základním vzděláním, kterého silný zájem o české hrady, zámky a tvrze přivedl k získání jazykových a paleografických znalostí, aby mohl studovat historické prameny v archivech. Hlavním důvodem byl především německý jazyk, kterým své dílo napsal. Byť použil němčinu v době, kdy se odborné texty psaly německy, uzavřela mu ke konci 19. století, kdy začalo vycházet rozsáhlé dílo A. Sedláčka, české prostředí. Ani sudetští Němci neměli o Heberovo dílo výrazný zájem, byl pro tamější nacionalistické prostředí naopak málo vlastenecký. K zapomenutí přispěl i Heberův krátký život.\n\nDílo F. A. Hebera zaznamenává teprve zájem v posledních letech a to v souvislosti s rozvojem českého kastelologického bádání. Studium díla a života Hebera je svázáno především s Klubem Augusta Sedláčka a Muzeem a galerií severního Plzeňska v Mariánské Týnici. Od roku 2002 vychází pětidílný český překlad Ireny Bukačové a dalších překladatelů a spolupracovníků v pražském vydavatelství Argo.\n\nOd roku 2002 vydává nakladatelství Argo v pěti svazcích český překlad původně sedmisvazkového díla \"Böhmens Burgen, Vesten und Bergschlösser\" pod názvem \"České hrady, zámky a tvrze\". Do roku 2012 vyšly čtyři svazky (Západní, Severní, Jižní a Střední Čechy).\n\n\n\n"}
{"id": "84756", "url": "https://cs.wikipedia.org/wiki?curid=84756", "title": "Kinoautomat", "text": "Kinoautomat\n\nKinoautomat byl revoluční filmový projekt spojený s tzv. českou novou vlnou představený světové výstavě EXPO'67 v Montrealu autora Radúze Činčery, scenáristy Pavla Juráčka, režisérů Jána Roháče, Vladimíra Svitáčka a technického řešení Jaroslava Friče.\n\nJeho základem byl zřejmě první interaktivní film na světě Člověk a jeho dům (nadabovaný pro tento účel do angličtiny), který sledoval osudy poněkud nešikovného pana Nováka (ztvárněného Miroslavem Horníčkem) a který mohli v klíčových okamžicích diváci ovlivňovat a rozhodovat o dalším vývoji na plátně. V těchto okamžicích vystupoval na pódium právě Miroslav Horníček a snažil se divákům vysvětlit humornou formou důležitost každého specifického rozhodnutí (přestože neuměl anglicky a všechny komentáře měl naučené jen foneticky!).\n\nMožnost ovlivnění příběhu byla z pochopitelných důvodů pouze klamná. Obě příběhové varianty měly vždy stejné důsledky a kauzalita děje se tak setkala opět ve stejném bodě.\n\nZ projektu se stal díky geniálnímu nápadu a skvělé zábavě hit celé výstavy, stály se na něj mnohahodinové fronty. Projevili o něj zájem i Paramount Pictures a Universal Studios, ale autor Radúz Činčera nesměl výtvor Československého státního filmu nabízet osobně a i když film byl (za velmi nízkou cenu) postoupen zahraniční produkci s povinností jej uvádět, objevil se pouze roku 1968 v Texasu na světové výstavě Hemisfér a až po soudním procesu v USA mohl být opět promítán na světové výstavě EXPO ´74 ve Spokane (stát Washington), opět s velkým ohlasem, byť ne už takovým jako o 7 let dříve.\n\nV Československu si uvedení projektu vyžádalo nákladnou rekonstrukci pražského kina Světozor: byla nainstalována speciální technická kabina, šatna za plátnem a do všech (několika set) sedadel zabudováno hlasovací zařízení se zeleným a červeným tlačítkem, aby každý z diváků mohl hlasovat osobně. Československá premiéra se odehrála v roce 1968 za účasti Miroslava Horníčka a Zuzany Neubauerové. Hrálo se často více než 2× denně, kromě Horníčka ovšem i s alternacemi (Eduard Hrubeš, Saskia Burešová, Václav Čapek, Jaroslava Panýrková a Regina Rázlová).\n\nPostupně však sláva upadala, v roce 1971 už byla návštěvnost 10 – 15 lidí na představení, technické zařízení bylo stále poruchovější a úřední zákaz filmu „z ideových důvodů“, který přišel roku 1972, už tedy ve skutečnosti byl jen „ranou z milosti“.\n\nV 90. letech film dvakrát uvedla Česká televize. Vysílala jej současně na obou programech ČT1 a ČT2, přičemž na každém kanálu běžela příslušná paralelní verze, takže diváci si vývoj filmu vybírali přepínáním programů ve stanovenou chvíli.\n\nV roce 2006 byla Českým centrem v Londýně uvedena obnovená premiéra Kinoautomatu v Britském filmovém institutu. Zároveň bylo ohlášeno připravované vydání nového DVD s tímto filmem a doprovodnou knihou.\n\nDne 29. května 2007 uvedla Alena Činčerová, dcera vynálezce Kinoautomatu, obnovenou premiéru Kinoautomatu v kině Světozor.\nVe zrekonstruovaném biografu s digitální projekcí se ovšem hlasuje dálkovými ovladači a moderátory jsou na střídačku Tomáš Matonoha, Eduard Hrubeš a Josef Polášek.\n\nV dubnu 2008 bylo vydáno interaktivní DVD. Také tato verze filmu je doprovázena výstupem moderátora v klíčových okamžicích, kdy má divák možnost volby. Moderátorem v české DVD verzi je Eduard Hrubeš.\n\nObnovený Kinoautomat navštívil již 15 zemí světa. V roce 2017 oslavil Kinoautomat 50.výročí svého zrodu několika slavnostními představeními doma i v zahraničí.\n\nV roce 1985 odvysílala Československá televize na principu kinoautomatu založený třináctidílný seriál \"Rozpaky kuchaře Svatopluka\" z prostředí hotelové kuchyně (scénář Jaroslav Dietl, režie František Filip). Každý díl byl několikrát přerušen a asi stovka diváků ve studiu pomocí zvláštních přístrojů volila, jak se má Josef Dvořák alias \"Svatopluk Kuřátko\" rozhodnout. Autor původního nápadu Radúz Činčera, který nebyl k práci na projektu v pozdější fázi přizván, se od tohoto – podle jeho vlastních slov velmi nepovedeného – seriálu distancoval.\n\n\n"}
{"id": "84758", "url": "https://cs.wikipedia.org/wiki?curid=84758", "title": "Česká centra", "text": "Česká centra\n\nČeská centra jsou příspěvkovou organizací Ministerstva zahraničních věcí České republiky, zřízenou pro celkovou propagaci ČR v zahraničí. Síť zahraničních zastoupení Českých center je aktivním nástrojem zahraniční politiky České republiky v oblasti veřejné diplomacie. Síť Českých center tvoří 24 zahraničních poboček (2018).\n\nČeská centra propojují prezentaci v oblasti kultury, podpory vnějších ekonomických vztahů a cestovního ruchu. Zajišťují informační servis o ČR. Tato náplň je formulována v platném \"Statutu Českých center\".\n\nČeská centra jsou členy Evropského sdružení národních kulturních institutů EUNIC.\n\nHistorie Českých center sahá až do roku 1949, kdy byla otevřena tzv. kulturně informační střediska (KIS) v Sofii a Varšavě. KIS byla přímým předchůdcem Českých center a soustředila se především na kulturní akce, pořádala filmové i literární večery, přednášky, koncerty i jazykové kurzy. Tyto aktivity byly součástí ideologické propagandy a cílily na spřátelené socialistické státy. V roce 1993 po vzniku České republiky byla kulturní a informační střediska přejmenována na Česká centra a spektrum jejich činnosti se rozšířilo o aktivity v oblasti podpory exportu a cestovního ruchu. Rovněž bylo upraveno teritoriální rozmístění Českých center, vznikala nová centra zejména v západní Evropě a USA.\n\nTeritoriální rozmístění Českých center se odvíjí od záměrů zahraniční politiky České republiky s důrazem na členské země EU. V roce 2006 se Česká centra stala členem organizace EUNIC, spojující národní kulturní instituty EU. Česká centra jsou důležitou součástí této organizace a mimo jiné iniciovala jeden z jeho nejvýraznějších projektů – Noc literatury, ke které se přidává stále více evropských zemí.\n\nV témže roce bylo otevřeno také první centrum na asijském kontinentě v Tokiu a České centrum Praha, které mimo jiné prezentuje na domácí půdě zahraniční projekty Českých center. Prozatím nejnovější centrum bylo otevřeno v roce 2013 v jihokorejském Soulu.\n\nV roce 2011 došlo k významnému rozšíření pravomocí ČC, která převzala kulturní agendu zastupitelských úřadů ČR v teritoriích, kde mají ČC svá zastoupení. Zároveň rozšířila svůj program a zapojila do něj další skupiny veřejnosti – od roku 2012 mohou studenti absolvovat stáže jak na ústředí, tak v jednotlivých Českých centrech v zahraničí, od toho samého roku se také konají cesty zahraničních novinářů a kurátorů do ČR s cílem pomoci českým umělcům uplatnit se i mimo tuzemskou kulturní scénu.\n\nV Praze sídlí ústředí Českých center.\n\nČeská centra prosazují českou kulturní scénu (výtvarné umění, architekturu, design, módu, film, hudbu, divadlo, literaturu) ve světě. Prezentují Česko jako moderní zemi s bohatou kulturní tradicí. Zprostředkovávají českým subjektům účast na zahraničních projektech, získávají a předávají kontakty pro rozvoj mezinárodní spolupráce. V zahraničí centra poskytují informace o České republice. V oblasti vnějších ekonomických vztahů podporují zahraniční kulturní prezentace s významnými českými exportními značkami a vývozní příležitosti pro české kreativní průmysly. V oblasti vzdělávání, vědy, výzkumu a inovací Česká centra spolupracují s vysokými školami a odbornými institucemi. Podporují výuku a šíření českého jazyka. V oblasti podpory ČR jako atraktivní turistické destinace se věnují zejména regionálním prezentacím v zahraničí.\n\nČeská centra oslovují jak širokou veřejnost, tak profesionály a odborníky ve svých odvětvích. Cílovými skupinami jsou odborná veřejnost, studenti, umělci, institucionální partneři či média. Česká centra využívají tuzemská i zahraniční média, webové stránky, sociální sítě, soutěže, samotné kulturní akce aj. Pro české podnikatelské subjekty Česká centra vytvářejí příležitosti pro posílení jejich image ve světě s propojením kulturní a obchodní prezentace.\n\nSpolupráce a partnerství v zahraničí i v ČR patří ke stěžejním úkolům Českých center. Česká centra spolupracují s významnými odborníky, kurátory, přehlídkami a soutěžemi, uměleckými a kulturními organizacemi, vysokými školami, nevládními nebo krajanskými organizacemi, galeriemi, divadly, festivaly, hudebními kluby, muzei, vysokými školami či médii. Iniciují spolupráci českých umělců se zahraničními partnery a zvou významné osobnosti ze zahraničí do České republiky. Rovněž jsou partnery významných ocenění, udělovaných napříč uměleckými i vědeckými obory. Výhercům těchto cen poskytují rezidenční stáže ve svých pobočkách.\n\nČeská centra disponují rozsáhlou znalostí zahraničního prostředí (především díky osobním kontaktům či zprostředkování kvalifikovaných informací). Mohou nabídnout rozsáhlou databázi kontaktů na kurátory, promotéry, komerční subjekty, poskytovatele služeb, mezinárodní instituce a perspektivní publikum v jednotlivých oblastech. Společně se zastupitelskými úřady jsou první kontaktní adresou pro zájemce o spolupráci s ČR.\n\nČeská centra jsou dlouhodobě respektovaným partnerem institucí v zahraničí jako důvěryhodná, profesionální a otevřená organizace.\n\nČeská centra působí na prestižních adresách v dobře situovaných prostorách, které nabízejí jako zázemí pro projektové či individuální prezentace a výstavy českým partnerům. Česká centra nabízejí územní flexibilitu, díky které pokrývají místa i mimo svá sídelní města a státy.\n\nČeská centra jsou iniciátory a partnery mezinárodních projektů a aktivními členy sdružení evropských kulturních institutů EUNIC (European Union National Institutes for Culture je sdružení evropských národních kulturních institutů). Vytvářejí tím příležitosti pro mezinárodní spolupráci a prosazování českých subjektů v zahraničí.\n\nČeské Centrum-Český Dům Moskva (ČC-ČDM) je součástí sítě dvaceti dvou Českých center působících v zahraničí. Věcným rozsahem činností, charakterem a objemem poskytovaných služeb je však ČC-ČDM v porovnání s ostatními Českými centry ojedinělý. Vedle obecné reprezentace a popularizace České republiky v návaznosti na aktivity velvyslanectví České republiky v Ruské federaci, kterého je formálně nedílnou součástí, je ČC-ČDM především výjimečným zázemím pro dlouhodobě působící zástupce českých firem v Ruské federaci i pro individuální české cestovatele.\n\nČC-ČDM je největším areálem ve vlastnictví České republiky v zahraničí, disponuje 122 kancelářemi, 132 byty a 87 hotelovými pokoji. K dispozici jsou dále konferenční místnosti, salonky, business centrum, autodoprava, restaurace, pivnice, bar, tělocvična, venkovní hřiště, posilovna, sauna a další. Služby pak doplňuje přítomnost lékařské ambulance, dislokovaného pracoviště Nemocnice na Homolce. České centrum-Český dům Moskva se nachází přímo v centru Moskvy, přibližně 2,5 km od Rudého náměstí a Kremlu. V současné době je v ČC-ČDM akreditováno cca 100 zástupců českých firem. Business centrum ČC-ČDM nabízí vyhledávání kontaktů na potenciální ruské obchodní partnery, informuje o výstavách a veletrzích konaných v Ruské federaci i v České republice, spolupodílí se na organizaci seminářů, firemních prezentací a obchodních jednání, zprostředkovává tlumočnické a překladatelské služby.\n\nBusiness centrum koordinuje svou činnost s velvyslanectvím ČR v Rusku, se specializovanými vládními agenturami CzechTrade a CzechTourism, které mají rovněž svá zastoupení v objektu ČC-ČDM. Dále spolupracuje s Hospodářskou komorou ČR a Komorou pro hospodářské styky se SNS.\n\n\n\"(čísla jsou za rok 2018)\"\n\n\n\n"}
{"id": "84759", "url": "https://cs.wikipedia.org/wiki?curid=84759", "title": "Paseo de la Reforma", "text": "Paseo de la Reforma\n\nPaseo de la Reforma nebo také Avenida Paseo de la Reforma (do češtiny přeložitelné asi jako \"Třída reforem\") je 15 km dlouhá a 60 m široká třída v Ciudad de México, nejvýznamnější a nejdelší ve městě. Pojmenována je podle liberálních reforem, které v 19. století provedl mexický prezident Benito Juaréz.\n\nJe to široká třída, vedoucí napříč městem úhlopříčně. Nechal ji vybudovat císař Maxmilián I. v 60. letech 19. století jako \"Císařovu třídu\". Byl přitom inspirován podobnými bulváry, jako je například Avenue des Champs-Élysées v Paříži. Paseo de la Reforma spojila Chapultepecký hrad se sídlem prezidenta Palacio Nacional v centru města.\n\nJe považována za nejkrásnější třídu ve městě a pro některé i na světě. Podél ní se nachází mnoho památníků (Niños Héroes, dále pak památníky Simóna Bolívara, Kryštofa Kolumba, anebo také znárodnění ropného průmyslu roku 1938). Největším a nejpozoruhodnějším památníkem je ale El Ángel de la Independencia (Anděl nezávislosti); socha anděla posazená na vysokém sloupu jako památník postavený ke stému výročí mexické nezávislosti.\n\n"}
{"id": "84761", "url": "https://cs.wikipedia.org/wiki?curid=84761", "title": "Hugo Bezděk", "text": "Hugo Bezděk\n\nHugo Francis Bezděk (1. dubna 1883, Rakousko-Uhersko – 19. září 1952, Atlantic City, New Jersey) byl česko-americký sportovec a trenér první poloviny 20. století.\n\nV americkém fotbale reprezentoval jako obránce Chicagskou univerzitu. V roce 1907 začal svou trenérskou kariéru na Oregonské univerzitě. O rok později se stal hlavním trenérem fotbalového týmu na Arkansaské univerzitě. Zde působil pět sezón, dalších šest pak znovu trénoval na Univerzitě v Oregonu.\n\nMimo trénování fotbalu, se také nechal najmout baseballovým týmem Pittsburgh Pirates jako scout, neboli vyhledávač talentů. V polovině sezóny 1917 ho tento tým najal jako „managera“ –alias hlavního trenéra. Pirates trénoval až do roku 1919 a dosáhl skóre 166-187.\n\nAčkoliv trénoval Pittsburské Piráty, na fotbal nezanevřel. Z Oregonu se roku 1918 přesunul na Penn State; tam trénoval až do roku 1929. Získal skóre 65-30-11 včetně dvou sezón bez porážky a účasti na Rose Bowl. Od roku 1918 do roku 1936 byl vedoucím katedry atletiky, prozatímním basketbalovým trenérem v roce 1919. Ředitelem \"Školy atletiky a tělesné výchovy\" byl od roku 1930 do roku 1937.\n\nV roce 1937 najal Bezděka tým Cleveland Rams na pozici hlavního trenéra, prvního po nástupu týmu do NFL. Jeho kariéra s tímto týmem skončila počátkem roku 1938 s překvapivým skóre 1-13. Bezděk je stále výjimečný tím, že byl jediným trenérem, který trénoval jak v MLB tak v NFL.\n\nJako vysokoškolský fotbalový trenér získal Hugo Bezděk celkové skóre 127-54-16. Roku 1954 byl zvolen do Síně slávy vysokoškolského amerického fotbalu.\n\nJe pohřben v Ambler (Pensylvánie) spolu se svou manželkou Viktorií Elisabeth, rozenou Benson (1886–1980).\n\nPůsobení Hugo Bezděka na Pensylvánské univerzitě zaznamenaly v roce 1921 \"Lidové noviny\".\n"}
{"id": "84770", "url": "https://cs.wikipedia.org/wiki?curid=84770", "title": "Mníšek", "text": "Mníšek\n\nMníšek (německy \"Einsiedel in Isergebirge\") je vesnice a obec na severu Česka, v okrese Liberec, v Libereckém kraji. Leží asi 6 km severo-severozápadně od Liberce na úpatí Jizerských hor. Žije zde  obyvatel. Obcí protéká říčka Jeřice, do ní se v obci vlévá potok Fojtka, na kterém leží Vodní nádrž Fojtka. Druhá, Mlýnická, přehrada se nachází na Albrechtickém potoce. V této obci je mateřská a základní škola. Do obce patří dvě vesnice: Mníšek a Fojtka. Část Mníšku a celá Fojtka leží na území Chráněné krajinné oblasti Jizerské hory.\n\nNázev obce je zdrobnělinou slova „mnich“, do názvu obce se dostalo z němčiny přes zkomolení slova „Einsiedler“, připomínajícího poustevníka, který dle pověsti žil na místě dnešního kostela.\n\nObec leží na silnici I/13 a železniční trati 037 z Liberce do Frýdlantu. Silniční spojení má také s Oldřichovem v Hájích a Chrastavou.\n\nObec Mníšek je poprvé zmíněna v urbáři frýdlantského panství z roku 1381, kdy se v ní nacházelo 18 selských usedlostí, dvě pily a po jednom mlýnu na obilí a na tříslo, ke vsi patřilo asi 490 korců pozemků (asi 141 ha). Ve své historii patřila ves nejprve do panství frýdlantského, později do panství libereckého, spravovaného z hradu Hamrštejna. Obě panství však byla od 13. století v držení rodu Biberštejnů. Po vymření frýdlantské větve Biberštejnů přešla obě panství jako odúmrť na krále a z jeho majetku je roku 1558 odkoupil císařský rada Bedřich z Redernu.\n\nRedernům byl majetek konfiskován za účast ve stavovském odboji v letech 1619–1620 a roku 1622 získal obě panství Albrecht z Valdštejna. Po jeho smrti přešlo Frýdlantsko i Liberecko do majetku Matyáše Gallase. Po smrti posledního z Gallasů, zdědil statky jeho synovec Kristián Filip Clam. Rod Clam-Gallasů držel obě panství až do roku 1945.\n\nPo roce 1945 bylo místní německé obyvatelstvo vysídleno a do vsi se nastěhovali noví obyvatelé z Čech a ze Slovenska.\n\nMezi roky 2016 a 2017 probíhá v severozápadních částech obce, v lokalitě zvané Amerika, výstavba 25 rodinných domků, jež jsou zčásti zapuštěné do okolního terénu. K navrženému projektu se ale mezi architekty objevují i záporná stanoviska.\n\n\n\n"}
{"id": "84771", "url": "https://cs.wikipedia.org/wiki?curid=84771", "title": "Reveal", "text": "Reveal\n\nReveal je album kapely R.E.M. z roku 2001. První singl alba, \"Imitation of Life\" se na britském žebříčku umístil v první desítce, ale na americkém žebříčku až na 83. místě. Dalšími singly z alba jsou \"All the Way to Reno (You're Gonna Be a Star)\" a \"I'll Take the Rain\".\n\nReakce kritiky na \"Reveal\" byly pozitivnější než na album \"Up\", především ve Velké Británii, kde se album umístilo na prvním místě. Ve Spojených státech se \"Reveal\" umístilo na šestém místě a získalo zlatou desku.\n\nV roce 2005 vydalo Warner Brothers Records dvoudiskovou edici alba, která obsahuje CD, DVD-Audio se zvukem ve formátu 5.1 a originální, částečně rozšířený, booklet.\n\nAutory jsou Peter Buck, Mike Mills a Michael Stipe.\n\n\nPůvodní verze z února 2001 se částečně liší od verze z března 2001, která se nakonec stala finální verzí, podle které se vyráběly kopie alba. V porovnání s oficiální verzí, liší se verze Reveal 1.0., jak je jí přezdíváno v několika bodech, například:\n\nŽádná z neuveřejněných písní a alternativních remixů nebyla později vydána komerčně. Přesto kapela povolila fanouškovskému serveru murmurs.com uveřejnit píseň \"Fascinating\".\n"}
{"id": "84773", "url": "https://cs.wikipedia.org/wiki?curid=84773", "title": "Petr Moos", "text": "Petr Moos\n\nPetr Moos (* 3. února 1946 Praha) je český dopravní inženýr, od ledna do července 1998 ministr dopravy ČR v Tošovského vládě, zakladatel a bývalý děkan Fakulty dopravní ČVUT v Praze.\n\nVystudoval FEL ČVUT v Praze. Působil na různých vysokých školách, od roku 1994 jako děkan Fakulty dopravní ČVUT. Od 2. ledna 1998 do 23. července 1998 byl prof. Ing. Petr Moos, CSc., ministrem dopravy a spojů České republiky. Od roku 2000 proděkan pro vědeckou a výzkumnou činnost Fakulty dopravní ČVUT.\n\nV roce 2007 působil ve vládou jmenovaném týmu pro vyjednávání Národního strategického referenčního rámce.\n\nJe ženatý, manželka Jiřina Moosová, má 3 děti (syn Petr – klinický psycholog, dcera Martina – dětská lékařka, Marek – IT specialista).\n\nStudoval na ČVUT v Praze, obor radioelektronika – 1969, CSc. – sdělovací technika – 1974, jmenován docentem na Fakultě stavební ČVUT 1989 – obor technická zařízení budov, habilitace na Fakultě elektrotechnické ČVUT 1994 − obor radioelektronika, telekomunikace. Profesorem v oboru sdělovací technika – 1996.\n\nDo roku 1989 – odborným asistentem, po roce 1989 – vedoucí katedry, v letech 1993–1999 děkanem Fakulty dopravní ČVUT, jejímž byl zakladatelem.\nV roce 1998 ve vládě J. Tošovského jako ministr dopravy ČR. V letech 1999–2006 byl proděkanem pro vědu a výzkum na FD ČVUT a v roce 2006 byl opět zvolen Akademickým senátem do funkce děkana. Současně je vedoucím Ústavu informatiky a telekomunikací na FD ČVUT v Praze. Je členem vědeckých rad několika fakult v ČR. V zahraničí působí jako místopředseda Výboru EURNEX (Síť excelence 68 evropských universitních a rezotních výzkumných pracovišť).\nJe vedoucím koordinátorem sítě excelence pracovišť CEEC a vedoucím pracovní skupiny WP 4 v projektu EURNEX. Absolvoval zahraniční stáže a vědecké pobyty v na řadě západoevropských univerzit a na pracovištích v USA.\n\nOdborně se zabývá inženýrskou informatikou, telekomunikacemi, telematikou a dopravní politikou. Je autorem nebo spoluautorem více než 120 odborných článků v časopisech a referátů na mezinárodních konferencích, 4 monografií a desítky učebních skript. \n\nV komunálních volbách v roce 2014 do Zastupitelstva hlavního města Prahy kandidoval jako nestraník za SD-SN na kandidátce subjektu \"\"Demokraté Jana Kasla\"\", ale neuspěl. Dne 28. října 2015 jej prezident Miloš Zeman vyznamenal medailí Za zásluhy.\n\nDne 13. července 2018 jej řídící výbor Českých drah schválil členem dozorčí rady a zároveň jej doporučil na post předsedy dozorčí rady, a to vzhledem k jeho odborným a profesním zkušenostem. Ze zdravotních důvodů rezignoval ke 30. dubnu 2019 na funkci předsedy i člena dozorčí rady.\n\n"}
{"id": "84775", "url": "https://cs.wikipedia.org/wiki?curid=84775", "title": "Československá nová vlna", "text": "Československá nová vlna\n\nČeskoslovenská nová vlna je pojem používaný pro generaci československých filmových scenáristů a režisérů začínajících tvořit v 60. letech 20. století, jako jsou Miloš Forman, Věra Chytilová, Ivan Passer, Jaroslav Papoušek, Antonín Máša, Pavel Juráček, Jiří Menzel, Jan Němec, Jaromil Jireš, Evald Schorm, Vojtěch Jasný, Jan Schmidt, Juraj Herz, Juraj Jakubisko, Štefan Uher, Dušan Hanák, Ján Kadár, Elo Havetta a další, a pro jejich tehdejší díla.\n\nCharakteristickým znakem filmů tohoto hnutí byly dlouhé, často improvizované dialogy, černý až absurdní humor a obsazování neherců. Filmy se často věnují tématům jako milostné poblouznění mladých lidí či pokřivené morálky. Zachycují přirozenou lidskost, lidé mají dobré i špatné vlastnosti. Režiséři se nesnaží nic přikrášlovat a filmy obsahují nenaaranžované (i zdánlivě nenaaranžované) scény.\n\nZa první dílo československé nové vlny bývá označován film \"Slnko v sieti\" slovenského režiséra Štefana Uhera z roku 1962.\n\nSpolečensky kritické a formálně originální filmy československé nové vlny mohly vzniknout díky vyspělé filmové škole, široké základně mladých filmařů studujících v 50. a 60. letech, liberalizaci socialistického režimu na začátku šedesátých let a pozdějšímu zrušení cenzury. Studenti a studentky FAMU měli přístup k filmům francouzské nové vlny a dalším originálním uměleckým filmům. Během několika let debutovalo několik výrazných autorských osobností.\n\nFilmy československé nové vlny pokryly řadu rozdílných žánrů. Největší divácký ohlas měly v době uvedení hořké komedie; \"Hoří, má panenko\" i \"Ostře sledované vlaky\" vidělo v kinech přes milion diváků.\n\nV českém i slovenském filmu se s novou vlnou poprvé ve větší míře objevují podobenství, ať už zasazená do současnosti (\"Návrat ztraceného syna\"), do minulosti (\"Spalovač mrtvol\") či zcela mimo reálný časoprostor (\"O slavnosti a hostech\", \"Den sedmý, osmá noc\").\n\nVýznamnou součástí hnutí se staly i dokumenty inspirované cinema verité, jako byly \"Strop\" či \"Pytel blech\" Věry Chytilové.\n\nTvůrci byl přehodnocen žánr válečného filmu. Hrdinové i záporné postavy přestávali být jasně vyhranění, to se týká například snímku \"Kočár do Vídně\"; zároveň byly v tomto žánru uplatňovány postupy uměleckého filmu, jako je rozbourání času a prostoru v „pocitovém“ filmu \"Démanty noci\". Silný emoční i symbolický náboj obsahuje i protiválečný snímek režiséra Karla Zemana \"Bláznova kronika\" z roku 1964, tematicky spadající do doby třicetileté války.\n\nV roce 1964 přišel do kin první český filmový muzikál režiséra Ladislava Rychmana \"Starci na chmelu\". O rok později ho následoval Roháčův a Svitáčkův snímek \"Kdyby tisíc klarinetů\". V té době vznikla i další vynikající česká filmová hudební komedie režiséra Oldřicha Lipského a scenáristy Jiřího Brdečky \"Limonádový Joe aneb Koňská opera\".\n\nHnutí skončilo nástupem normalizace počátkem 70. let. Miloš Forman, Jan Němec, Vojtěch Jasný a Ivan Passer opustili zemi. Ostatní, kteří zůstali, čelili masivní cenzuře nebo se přizpůsobili. Část filmů z 60. let byla zakázána a obnovené či úplné premiéry se dočkala až po změně režimu v roce 1989; byli to například Menzelovi \"Skřivánci na niti\" nebo Kachyňovo \"Ucho\".\n\nPo listopadu 1989 se v některých českých filmech znovu vyskytly tendence spojované s československou novou vlnou. Platí především o snímcích \"Mrtvej brouk\", \"Indiánské léto\", \"Návrat idiota\", \"Láska shora\" nebo \"Divoké včely\", jejichž tvůrci se opět zaměřili na outsidery a zmatenou dospívající mládež či na naturalistické a jízlivé zportrétování české společnosti. V některých filmových kritikách a teoretických textech se v této souvislosti hovoří o fenoménu „chcípáctví“ v českém filmu (expresivní termín bývá použit obdivně, kriticky i nezaujatě). Ke vzniku nové české nové vlny s obdobným mezinárodním ohlasem a převratným způsobem filmového vyjadřování, jako měla ta v 60. letech, však nedošlo.\n\nK filmovým dílům České nové vlny nejsou řazena některá další velmi pozoruhodná a dnes velmi ceněná díla české kinematografie 60. let 20. století, jedná se zejména o snímky režiséra Františka Vláčila (a scenáristů Vladimíra Körnera a Františka Pavlíčka) \"Marketa Lazarová\" a \"Údolí včel\" nebo o Vávrovu jemně romantickou a poetickou \"Romanci pro křídlovku\" natočenou podle stejnojmenné básně i filmového scénáře Františka Hrubína. Ani filmy Jana Švankmajera nejsou zařazovány mezi filmy české nové vlny, přestože lze vysledovat mnoho paralel s filmy typicky novovlnnými: \"Zahrada\", \"Byt\" apod.\n\n\n"}
{"id": "84778", "url": "https://cs.wikipedia.org/wiki?curid=84778", "title": "Svítivost", "text": "Svítivost\n\nSvítivost udává prostorovou hustotu světelného toku zdroje v různých směrech. Svítivost lze určit pouze pro bodový zdroj, tj. pro zdroj, jehož rozměry jsou zanedbatelné v porovnání se vzdáleností zdroje od kontrolního bodu.\n\n\nPozn.: Ve starší literatuře je taky možné se setkat s jednotkou svíčka, resp. Desetinná svíčka (např. u majáků).\n\nSvítivost \"I\" ve směru určeném úhlem \"γ\" je rovna\nkde formula_2 je prostorový úhel, jehož osa leží ve směru určeném úhlem \"γ,\" a formula_3 je tok světelného zdroje vyzařující do prostorového úhlu formula_2.\n\n"}
{"id": "84779", "url": "https://cs.wikipedia.org/wiki?curid=84779", "title": "Václav Z. J. Pinkava", "text": "Václav Z. J. Pinkava\n\nVáclav Zdeněk Jaroslav Pinkava (* 29. listopadu 1958, Praha) je nejstarší syn Václava Pinkavy (píšícího pod jménem Jan Křesadlo). Je bratrem animátora Jana Pinkavy. Věnuje se publicistice, překládání a tlumočení. Působí i jako příležitostný komentátor, malíř, hudebník, básník, i překladatel veršů , kupř. \"Lovení Snárka\" od Lewise Carrolla, Host, Brno 2008 ISBN 978-8072942985, (ilustroval Adolf Born) a \"Shakespearovy Sonety\", ISBN 978-1499336801. Podle bakalářské diplomové práce Pavly Částkové z roku 2004 ilustroval pod pseudonymem „\"Václav Pazourek\"“ Křesadlovu knihu \"Fuga trium\".\n\nPodílel se na nápravě špatně navrhovaného anglického názvu Letiště Václava Havla i odstranění anglicky špatně znějícího nápisu na soše svatého Václava v Praze\n\nMá občanství britské i české, je absolventem Oxfordské university (1977–1982). Období let 1969–1991 strávil v Británii; od začátku devadesátých let žije s rodinou v obci Bohdalec na Vysočině, kde byl i zastupitelem.\n\n"}
{"id": "84787", "url": "https://cs.wikipedia.org/wiki?curid=84787", "title": "Milan Bakeš", "text": "Milan Bakeš\n\nMilan Bakeš (* 10. března 1939 Žamberk) je profesor na Právnické fakultě Univerzity Karlovy, působí též jako advokát zapsaný u České advokátní komory pod č. 00841 v advokátní kanceláři Bakeš & partneři s právním zaměřením na bankovní právo, kapitálové trhy, cenné papíry, daně, poplatky, devizové právo, finanční právo. Zabývá se především finančním právem.\n\nV letech 1993–2002 byl členem dozorčí rady České spořitelny. Když v roce 2000 získala Středoevropská Stavební (StS) majoritní podíl v IPS, stal se na několik měsíců členem dozorčí rady IPS. V roce 2005 získal ocenění Právník roku v oboru finance. \n\nOd roku 2006 je členem Akreditační komise a předsedou její stálé pracovní skupiny pro právo a bezpečnostní obory.\n\n"}
{"id": "84788", "url": "https://cs.wikipedia.org/wiki?curid=84788", "title": "Doktor věd", "text": "Doktor věd\n\nDoktor věd (lat. \"doctor scientiarum\") označuje některou z vědeckých hodností, jejichž postavení se může lišit podle zemí, v nichž se udělují.\n\nDoktor věd (ve zkratce DrSc. umisťované za jménem a odděleno od něj čárkou) je bývalá česká vědecká hodnost vyššího stupně, kterou udělovaly jak vysoké školy, tak akademie věd (akademici ji původně získávali automaticky). Nižším stupněm byla vědecká hodnost kandidát věd (CSc.). Zavedena byla v Československu roku 1953 podle sovětského vzoru vládním nařízením č. 60/1953 Sb., od roku 1964 byly parametry pro udělení podstatně zpřísněny. Po roce 2001 bylo její udělování v ČR zastaveno, přičemž dosavadně udělené vědecké hodnosti zůstaly v platnosti.\n\nČeské právo (resp. vysokoškolský zákon) od té doby náhradu uvedené hodnosti bezprostředně neposkytuje. Neoficiální vědecký titul doktor věd (ve zkratce DSc. umisťované za jménem a odděleno od něj čárkou) však uděluje (pouze na základě čl. 62 svých stanov) od roku 2003 Akademie věd České republiky (AV ČR), podle které jde o nejvyšší současné odborné ocenění vědce. Tento vědecký titul je v Česku tedy akademický v tom smyslu, že je udílen akademickou institucí, akademií, zmíněnou AV ČR, nejedná se nicméně o akademický titul ve smyslu vysokoškolského zákona – ten doktorát věd ani jeho zkratku DSc. nezmiňuje. Do poloviny roku 2016 již bylo uděleno 137 těchto titulů. AV ČR k tomuto uvádí, že tento vědecký titul „vyjadřuje zvláště vysokou vědeckou kvalifikaci prokázanou vytvořením závažných, vědecky originálních prací důležitých pro rozvoj bádání v určitém vědním oboru a charakterizujících vyhraněnou vědeckou osobnost. O udělení vědeckého titulu rozhoduje Vědecká rada AV ČR.“ Jako základní (obecný) požadavek je nejprve nutné mít ukončený doktorský studijní program (tedy Ph.D. nebo jeho ekvivalent). Diplom pak vydává Akademie věd ČR v české verzi s anglickým překladem; anglická verze uvádí titul \"Research Professor\" jako ekvivalent českého titulu „DSc.“.\n\nVe slovenském právu bylo udělování po vzniku samostatné Slovenské republiky novelizováno. Uplatňuje se v koordinaci \"Slovenské komise pro vědecké hodnosti\" při Ministerstvu školství, vědy, výzkumu a sportu SR a Slovenské akademie věd ve formě nejvyšší vědecké hodnosti. Na základě smluv o rozdělení Československa tak i udělení slovenské hodnosti DrSc. vstupuje do veřejného práva ČR.\n\nZpůsobilost uchazečů k nabytí DSc. se prokazuje v řízení k udělení vědeckého titulu, při kterém se posuzuje vědecká úroveň uchazeče, a to především na základě disertace a její obhajoby a dalších vědeckých nebo odborných prací. Toto řízení se zahajuje na základě žádosti uchazeče, podpořené alespoň dvěma písemnými stanovisky doktorů věd nebo profesorů českých, popř. zahraničních vysokých škol téhož nebo výjimečně příbuzného oboru k vědecké osobnosti uchazeče. V současnosti řízení k udělení titulu doktora věd výslovně uvádí ten fakt, že předkládaná disertace musí přinášet nové vědecké poznatky s mezinárodním ohlasem, přičemž disertací se v tomto případě rozumí publikovaná monografie nebo soubor uveřejněných vědeckých prací doplněný komentářem a shrnutím.\n\nAbsolventům doktorských studijních programů ve Finsku se uděluje titul podle oblasti, v níž studovali. Některé z těchto titulů se překládají do angličtiny jako Doctor of Science s upřesněním v závorce, např. tekniikan tohtori /TkT/ se překládá jako Doctor of Science (Technology) /D.Sc. (Tech.)/.\n\n"}
{"id": "84792", "url": "https://cs.wikipedia.org/wiki?curid=84792", "title": "Bacău (župa)", "text": "Bacău (župa)\n\nBacău je župa ve východní části Rumunska, převážně v Moldávii, ale zasahuje i do Sedmihradska. Jejím hlavním městem je Bacău.\n\nŽupa hraničí na východě s župou Vaslui, na západě s župami Harghita a Covasna, na severu s župou Neamț a na jihu s župou Vrancea. Její území je na západě hornaté; zasahují sem Karpaty a na východě pahorkatinné až nížinné, zemědělsky velmi využívané. Největší řeka, která krajem protéká, je Siret. Hlavní město Bacău má v župě dominantní postavení, nachází se tu většina průmyslových závodů, je to významná železniční křižovatka.\n\n\n"}
{"id": "84793", "url": "https://cs.wikipedia.org/wiki?curid=84793", "title": "Jan Nepomuk Kaňka", "text": "Jan Nepomuk Kaňka\n\nJan Nepomuk Kaňka mladší (německy \"Johann Nepomuk Kaňka der jüngere\", 10. listopadu 1772 Praha-Staré Město – 15. dubna 1865 Praha-Nové Město), byl přední český právník, rektor pražské univerzity a hudební skladatel.\n\nByl synem právníka a skladatele Jana Nepomuka Kaňky a vnukem stavitele Františka Maxmiliana Kaňky. \n\nPo studiích práv, která zakončil 1794 získáním titulu Dr. jur., se stal zemským advokátem a od roku 1798 působil ve finanční sféře. Od roku 1812 působil jako kurfiřtský rada v Hesensku a královský rada v Sasku. Byl jmenován profesorem Právnické fakulty University Karlovy a v roce 1915 i jejím děkanem. V letech 1828-1830 byl jmenován do funkce rektora univerzity. Mimo to se věnoval také sepisování právních pojednání.\n\nKromě toho působil také jako klavírista a hudební skladatel. V roce 1796 se seznámil s Ludwigem van Beethovenem a je znám jako jeho právní poradce. Velmi se také zasadil o rozvoj hudebního života v Praze, kde roku 1840 založil sdružení sv. Cecilie, byl členem Spolku pro chrámovou hudbu a Žofiiny akademie. Působil také jako předseda Pražské konzervatoře.\n\nJako skladatel komponoval především komorní hudbu, kantáty a písně, přičemž jeho skladby byly ovlivněny stylem Wolfganga Amadea Mozarta. Jeho hudební odkaz je uložen v Českém muzeu hudby.\n\nJeho vzdálenými potomky je hudebnická rodina Kaňkova, zejména houslista Libor, jeho bratři Michal (violoncello), klavírista Aleš (pedagog Pražské konzervatoře) a Štěpán (učitel hudby na gymnáziu).\n\nV rekonstruovaném barokním paláci na pražské Národní třídě č. 16, který Kaňkova vdova odkázala advokacii, dnes sídlí Česká advokátní komora. \n\n\n"}
{"id": "84795", "url": "https://cs.wikipedia.org/wiki?curid=84795", "title": "První máj", "text": "První máj\n\nPrvní máj (1. května) může být:\n\n"}
{"id": "84799", "url": "https://cs.wikipedia.org/wiki?curid=84799", "title": "In Time: The Best of R.E.M. 1988–2003", "text": "In Time: The Best of R.E.M. 1988–2003\n\nIn Time - The Best of R.E.M. 1988-2003 je druhým oficiálním výběrovým albem kapely R.E.M. Album bylo vydáno v roce 2003 a obsahuje nahrávky z alb nahraných u Warner Bros. Records, od \"Green\" z roku 1988 až po \"Reveal\" z roku 2001, dále dvě nově nahrané písně a jednu píseň z filmového soundtracku. \"Bad Day\" bylo napsáno už v roce 1986, v době, kdy byl Bill Berry stále v kapele, ale finální verze byla dokončena až pro album \"In Time\". \"Animal\" byla původně napsána pro následující studiové album. Podobně byla píseň \"All The Right Friends\" napsána na začátku 80. let a nahrána kapelou až pro film Camerona Crowea Vanilla Sky z roku 2001. \"The Great Beyond\" byla vydána v roce 1999 na soudtracku k filmu Miloše Formana Muž na Měsíci a stala se největším hitem R.E.M. ve Velké Británii, kde dosáhla na třetí místo žebříčku.\n\nAlbum \"In Time - The Best of R.E.M. 1988-2003\" bylo také vydáno ve speciální limitované dvoudiskové edici, která obsahuje rarity a B-strany ze stejného období. Jednodisková edice se umístila na prvním místě britského a na osmém místě amerického žebříčku a získala zlatou desku. Dvoudisková edice se umístila na 16. místě amerického a na 37. místě britského žebříčku.\n\nV roce 2005 byla vydána speciální dvoudisková edice obsahující CD, DVD-Audio se zvukem ve formátu 5.1 a původní, částečně rozšířený, booklet. Do této edice nebyl zahrnut disk s raritami a B-stranami z limitované dvoudiskové edice z roku 2003.\n\n\n\nSoučasně s albem bylo vydáno i DVD s názvem \"In View - The Best of R.E.M. 1988-2003\" obsahující videoklipy kapely a další bonusový materiál.\n\n\n\nNahráno na Trafalgar Square 29. dubna 2001:\n"}
{"id": "84800", "url": "https://cs.wikipedia.org/wiki?curid=84800", "title": "Devan Nair", "text": "Devan Nair\n\nChengara Veetil Devan Nair, známý také jako C. V. Devan Nair (5. srpna 1923 v Malacce, Singapur – 6. prosince 2005 v Hamiltonu, Ontario, Kanada) byl třetím prezidentem Singapuru. Parlament jej zvolil do funkce 23. října 1981. Rezignoval 28. října 1985.\n\nNarodil se v Malacce v tehdejším Malajsku. Když bylo chlapci deset let, rodina odešla do Singapuru. Nair se učil nejprve na základní \"Rangoon Road Primary School\" a potom na střední \"Victoria School\", kde složil roku 1940 závěrečné zkoušky.\n\nPo skončení 2. světové války začal nejprve učit jako řadový učitel v \"St. Joseph' s Institution\" a později v \"St. Andrew's School\". Brzy se zapojil do odborového hnutí a roku 1949 se stal generálním tajemníkem singapurských učitelských odborů. Roku 1951 byl jako aktivista protikoloniálního hnutí zadržen britskými úřady a vězněn až do dubna 1953. Po svém propuštění pokračoval v odborářských aktivitách jako sekretář továrních a dílenských odborů.\n\nZpočátku byl členem komunisticky zaměřené Antibritské ligy (Anti-British League), která se r. 1954 spojila s Lidovou akční stranou (People's Action Party, PAP) předsedy Lee Kuan Yewa, a stal se členem jejího vedení. V letech 1956 - 1959 byl opět zadržován Brity ve vazební věznici. Když se strana PAP dostala r. 1959 k moci, byl jmenován politickým tajemníkem ministerstva školství. Po roce rezignoval a začal znovu učit. Téhož roku zřídil Výbor pro vzdělávání dospělých, jehož ředitelem byl v letech 1960 - 1964. Roku 1961 spoluzakládá odborovou organizaci NTUC (National Trade Union Congress) a je zvolen jejím prvním generálním tajemníkem.\n\nPoté, co se stal Singapur členem Malajsijské Federace, byl jediným zástupcem strany PAP v parlamentu po všeobecných malajsijských volbách 1964, když zvítězil v obvodě Bungsar poblíž Kuala Lumpuru. Poslancem zůstal po celé pětileté období, třebaže se mezitím Singapur od federace oddělil. V Malajsii formoval Demokratickou akční stranu (Democratic Action Party) a stal se jejím generálním tajemníkem.\n\nPo skončení svého volebního mandátu se vrátil do Singapuru, aby vedl odborové hnutí. Organizaci NTUC se snaží přeměnit v silné a pokrokové hnutí, založené na spojení zájmů zaměstnanců, managementu a státu. Inicioval rovněž zakládání zaměstnaneckých pojišťoven a supermarketů. Ve volbách 1979 získal křeslo v parlamentě za volební obvod Anson, o rok později byl zvolen znovu. Rezignoval, když byl 23. října 1981 zvolen prezidentem Singapuru.\n\n28. října 1985 Nair za nejasných okolností na svůj úřad rezignoval. Ministerský předseda Lee Kuan Yew v parlamentu prohlásil, že Devan Nair odstoupil, aby se léčil z alkoholismu, což exprezident rozhořčeně odmítl. Podle svých slov abdikoval pod nátlakem, když se jeho názory dostaly do konfliktu s premiérem Lee, který vyhrožoval, že uvede v parlamentu do pohybu proces jeho odstranění. Nair a Lee se pak léta navzájem obviňovali a poté, co kanadský časopis \"Globe and Mail\" roku 1999 otiskl rozhovor s Nairem, Lee Kuan Yew ho dokonce žaloval pro urážku na cti.\n\nRoku 1995 se s manželkou odstěhoval do Hamiltonu v kanadském Ontariu. Jeho žena Avadai Dhanamová zemřela 18. dubna 2005. Sám zemřel v Kanadě o půl roku později.\n\nZa zásluhy a úspěchy byl v odborovém hnutí poctěn roku 1963 řádem \"Public Service Star\" a roku 1976 ho vedení Singapurské univerzity (nyní Národní univerzita v Singapuru) jmenovalo doktorem h.c.\n\n\n"}
{"id": "84802", "url": "https://cs.wikipedia.org/wiki?curid=84802", "title": "Jan Podlipný", "text": "Jan Podlipný\n\nJan Podlipný (23. srpna 1848, Hněvčeves – 19. března 1914, Praha) byl pražský advokát, starosta města Prahy (1897–1900) a poslanec českého zemského sněmu za mladočeskou stranu, první starosta České obce sokolské (1889–1906).\nUspořádal Sbírku zákonů týkající se státního práva Království českého (1882) a byl také jednatel Právnické jednoty. Jednalo se o muže vzácného charakteru a ušlechtilých mravů.\n\nJan Podlipný se narodil (23. srpna 1848 v Hněvčevsi v rodině chalupníka Josefa Podlipného. Otec byl řezník, hostinský a hospodář. Soudí se, že rodina patřila k zámožnějším. Studoval na gymnáziu v Hradci Králové a v oktávě přestoupil na Akademické gymnázium v Praze, kde maturoval roku 1868. Na právnické fakultě Univerzity Karlovy v dubnu 1874 získal doktorát. O rok později, 13. dubna roku 1875, se u sv. Jiljí na Starém Městě oženil s Annou Nebeskou (* 1855), s níž měl šest dětí, z pěti synů jeden zemřel krátce po narození. Za dalších 5 let, roku 1880, složil advokátní zkoušky a otevřel si vlastní advokátní kancelář. V roce 1891 byl za mladočeskou stranu poprvé zvolen do městské rady. Dne 2. ledna 1897 byl zvolen starostou královského hlavního města Prahy. Ve své programové řeči se vyslovil pro přičlenění okolních měst a obcí k Praze.\n\nRoku 1889 se stal prvním starostou České obce sokolské. V roce 1895 byl jakožto starosta ČOS členem Slavnostního výboru III. Všesokolského sletu.. Byl členem první České společnosti gymnastů; vystupoval jako aktivní sportovec a zeměbranec. České sportovce doprovázel také na závody do zahraničí. Zúčastnil se české výpravy na druhé olympijské hry v Paříži roku 1900, byl častým členem soutěžních porot (jury). Rád a často jezdil do Francie, se sportovci i za uměním, několikrát navštívil pařížský salón krásných umění (\"Salon des Beaux Arts\"), roku 1900 byl členem české výpravy na Světové výstavě v Paříži. Za zásluhy o rozvoj česko-francouzských vztahů byl vyznamenán Řádem čestné legie, medailí města Paříže a města Périgueux.\n\nJUDr. Jan Podlipný žil a zemřel v Praze na Starém Městě v domě čp. 309 v Bartolomějské ulici 13, kde je umístěna i pamětní deska z roku 1924 věnovaná Československou obcí sokolskou.\nPamětní deska je i na jeho rodném domě v Hněvčevsi (okres Hradec Králové).\nPochován je na Olšanských hřbitovech – hřbitov č. IV, odd. 8, hrob 1-2.\n\n"}
{"id": "84805", "url": "https://cs.wikipedia.org/wiki?curid=84805", "title": "Plzeň 2-Slovany", "text": "Plzeň 2-Slovany\n\nPlzeň 2-Slovany jsou městský obvod statutárního města Plzně rozkládající se v jihovýchodní části města na území přibližně vymezeném hlavním nádražím, řekou Radbuzou, řekou Úhlavou, hranicí s městským obvodem Plzeň 8-Černice, hranicí s okresem Plzeň-jih, hranicí s městským obvodem Plzeň 4 a řekou Úslavou.\n\nNa Koterovské třídě bylo 21. června 1918 zastřeleno pět dětí maďarským vojskem v rámci rakouské hladové persekuce. Událost připomíná pamětní deska od O. Waltera st. na domě v Koterovské tř. 40 a žulové kruhové dlaždice.\n\nVe svých hranicích vznikl obvod po územní reorganizaci v roce 1964. Vzhled obvodu není příliš jednotný. Najdeme v něm jak staré činžáky, tak i vilové čtvrti, kolonie rodinných domků, panelová sídliště, ale také typicky vesnické domy (\"Koterov\", \"Hradiště\"). Největší část obyvatel je koncentrována na \"Slovanech\", které zahrnují jak činžáky na severu obvodu, tak i vilové čtvrti a panelové sídliště. Přirozeným centrem druhého obvodu je náměstí Milady Horákové, které má zároveň i velký dopravní význam pro celou Plzeň. Je zároveň křižovatkou významné a frekventované Nepomucké třídy, Malostranské ulice (spojka se čtvrtí Doudlevce na opačném břehu Radbuzy) a Slovanské aleje. Toto náměstí je také velmi důležitou zastávkou tras městské hromadné dopravy – je na něm ukončena významná tramvajová linka 1, zastávku tam má trolejbusová linka 13 a například také autobusová linka 30.\n\nSídlo radnice se ale nachází na Koterovské třídě. Školství je v obvodu reprezentováno šesti základními školami, dvěma gymnázii a střední průmyslovou školou. Kromě radnice sídlí v obvodu i mnoho dalších důležitých úřadů, které ale neslouží obvodu. Jedná se zejména o krajskou správu Českého statistického úřadu a různé úřady důležité pro okres Plzeň-jih. Z hlediska nákupů je v obvodu větší množství supermarketů, ale žádný hypermarket (\"Černice\"). Z hlediska kulturního je důležité například kino Eden nebo pobočka Západočeského muzea. Památkově chráněné objekty najdeme spíše v periferních (vesnických) částech obvodu. Jedná se o zachovalou lidovou architekturu v \"Koterově\" a starém \"Božkově\". Sport a rekreaci umožňuje např. stadion (Úslavská), Škoda sport park (Malostranská), krytý i venkovní bazén (Náměstí generála Píky) vybudovaný v letech 1978–1985 a v neposlední řadě také parky Homolka a Papírenský park. Podél řeky Radbuzy vede upravená cyklostezka. Zdravotnické služby pokrývá zejména II. poliklinika na Francouzské třídě. V obvodu sídlí také množství průmyslových podniků – z nejznámějších jmenujme zejména likérku STOCK Božkov nebo Západočeskou plynárenskou.\n\nVozovna Slovany je zázemím pro všechny plzeňské tramvaje. Městskou hromadnou dopravu zajišťují tramvajové linky. Pro \"Božkov\" a západní část \"Slovan\" je podstatná trolejbusová doprava, která obstarává také i spojení z centra a \"Doudlevec\"; pokračuje také přes náměstí Milady Horákové po Nepomucké třídě až do \"Černic\". Z autobusových linek jmenujme spojení do Borských polí, na sídliště \"Bory\", \"Slovan\", \"Lobez\", \"Doubravky\", \"Bolevce\" a \"Košutky\", bez průjezdu centrem. Existují také i meziměstské linky, které jezdí například do Starého Plzence. Na území obvodu jsou 2 železniční stanice – Plzeň – Koterov a hlavně Plzeň – hlavní nádraží.\n\nVýstavba radnice se datuje na léta 1998–1999. Pro svoji osobitou architekturu byla radnice oceněna titulem „Stavba roku“ 1999. Koncepce této stavby je navržena tak, aby byl zachován soulad s okolní zástavbou, která je charakteristická hranolovitými tvary socialistické výstavby. Radnice svojí architekturou vyjadřuje ale i odkaz na demokracii první republiky a předválečný funkcionalismus. Na omítce budovy se objevuje bílá barva a kovově modré rámy. Dominantu tvoří věž, kterou na vrcholu zdobí ušlechtilé hodinové ústrojí s v noci prosvětleným kyvadlem.\n\nV prosinci 2013 městský obvod Plzeň 2 instaloval na významné budovy tabulky s kódy QRpedie. Celkem je k 27. listopadu 2013 instalováno 23 tabulek:\n"}
{"id": "84806", "url": "https://cs.wikipedia.org/wiki?curid=84806", "title": "Jindřich Šolc", "text": "Jindřich Šolc\n\nJindřich Šolc (12. února 1841 Sobotka – 24. dubna 1916 Praha nebo Zbuzany) byl český advokát, poslanec českého zemského sněmu, v období od 12. září 1887 do listopadu 1893 byl starostou Prahy. Byl také autorem politických spisů, napsal např. \"Národnost a její význam v životě veřejném\" (1881).\n\n"}
{"id": "84810", "url": "https://cs.wikipedia.org/wiki?curid=84810", "title": "Tantalos", "text": "Tantalos\n\nTantalos (řecky \"Τάνταλος\", latinsky \"Tantalus\") je v řecké mytologii syn nejvyššího boha Dia. Jeho původ je zpochybňován, jméno matky je uváděno v různých zdrojích různé. Dokonce i o otcovství Dia není názor jednotný. Tantalos byl králem lýdského města Sipylu.\n\nV jednom však báje jsou shodné: Tantalos se dopustil strašných zločinů, za něž musel být potrestán a nestačil pouze pozemský trest, byl odsouzen k věčným mukám.\n\nTantalos se oženil, ale o jméně jeho manželky také není žádná shoda. Ví se ale, že mu dala tři děti – syna Pelopa, dceru Niobé a poslední byl ošklivý Broteás.\n\nVše začalo tak, že Tantalos byl nejvyšším bohem Diem milován, stal se jeho přítelem a oblíbencem. Zeus ho zval na Olymp, hodovali spolu, zúčastňoval se různých jednání. Není divu, že Tantalos zpychl, začal se nejprve přirovnávat k bohům, později na ně vyvyšovat. Dokonce kradl na hostinách nektar a ambrózii a o tyto pokrmy nesmrtelných se dělil se svými přáteli smrtelníky. Také prozrazoval tajemství, která se lidé neměli dozvědět. Zeus mu dlouho promíjel, za nic z toho ho nepotrestal. Jenže Tantalos si nevzal ponaučení.\n\nDopustil se dalšího prohřešku – falešně přísahal, že nemá v paláci zlatého psa, kterého si u něho schoval efeský král Pandareos. (Byla to vzpomínka na Diovo rané dětství, kdy se na Krétě o něj starala a vychovávala ho koza Amaltheia, která ho živila svým mlékem a zlatý pes je oba chránil.) Jenže krádež opravdu Pandareos spáchal a protože se sám bál pomsty bohů, nechal psa v úkrytu na hradě Tantalově. Když Tantalos zapřel, že psa má, poslal Zeus boha Herma, aby se přesvědčil. Pes byl nalezen a Dia tato odhalená lež hrozně rozlítila.\n\nJeho posledním činem však byla hrozná věc. Pozval k sobě na hostinu několik bohů a aby otestoval jejich vševědoucnost, připravil pro ně hroznou zkoušku. Zabil svého syna Pelopa, rozsekal jeho tělo, upravil z něho vábný pokrm a ten předložil bohům. Bohové okamžitě poznali, co je jim podáváno a jídla se ani nedotkli, jenom bohyně Démétér, plnou hlavu smutku po nedávno unesené dceři Persefoně, bezmyšlenkovitě snědla kousek ramene.\n\nBohové se strašně rozhněvali, maso znovu dali do kotle, svařili a bůh Hermés ho na Diův příkaz oživil. Chybějící kousek ramene byl nahrazen protézou ze slonoviny. Říká se, že Pelops se z kotlíku vynořil zářivě krásný, bůh Poseidón byl z něho unešený, vzal ho sebou na Olymp a jmenoval ho svým číšníkem.\n\nZa své zločiny byl Tantalos potrestán ztrátou království a byl vyřčen ortel: Tantalos bude svržen do temné podsvětní říše boha Háda a na věky bude trpět nejtěžší muka.\n\nA tato Tantalova muka trvají dodnes a jsou symbolem toho nejhoršího utrpení, které může člověka potkat.\n\nZnámé je melodrama Jaroslava Vrchlického a Zdeňka Fibicha \"Tantalův smír\".\n\nV řecké mytologii se vyskytují ještě další nositelé tohoto jména:\n\n"}
{"id": "84811", "url": "https://cs.wikipedia.org/wiki?curid=84811", "title": "Intendant", "text": "Intendant\n\nTermín intendant má několik významů. Může znamenat:\n\n"}
{"id": "84820", "url": "https://cs.wikipedia.org/wiki?curid=84820", "title": "Čechomor (album)", "text": "Čechomor (album)\n\nTřetí album skupiny Čechomor se jmenuje Čechomor. Bylo vydáno v roce 2000 a po jeho vydání si skupina zkrátila jméno z Českomoravská hudební společnost na Čechomor. O vydání se opět postaralo vydavatelství Venkow Records. Album obsahuje 15 písní a tři bonusy. Na tomto albu vystupuje již jako stálý člen Karel Holas a poprvé se jako host objevuje Lenka Dusilová.\n\nUkázka celého alba: nižší kvalita, vyšší kvalita\n\n\n\n"}
{"id": "84822", "url": "https://cs.wikipedia.org/wiki?curid=84822", "title": "Mecenáš", "text": "Mecenáš\n\nMecenáš je člověk, který nezištně podporuje umění, resp. umělce. Od konce 20. stol. se toto označení šíří i mimo oblast kultury a umění, což přesahuje původní význam.\n\nSlovo připomíná památku Gaia Cilnia Maecenata (asi 70-8 př.n.l.), původem z Arretia (dnes Arezzo v Toskánsku), římského boháče, přítele, rádce a příležitostného diplomata prvního císaře Augusta, k jehož snahám o obnovu starých římských ideálů chtěl přispět podporou a ovlivňováním básníků a jejich tvorby. Jméno se v obecném významu \"podporovatele umění a věd\" ujalo již krátce po Maecenatově smrti. Pro podrobnější informace o historických souvislostech a Maecenatově literárním okruhu viz životopisný článek.\n\n"}
{"id": "84823", "url": "https://cs.wikipedia.org/wiki?curid=84823", "title": "Lev Winter", "text": "Lev Winter\n\nLev Winter (26. ledna 1876 Hroby – 29. srpna 1935 Praha) byl český sociálně demokratický politik a ministr československých vlád.\n\nNarodil se jako nejstarší ze šesti dětí v chudé rodině židovského rolníka a později nájemce mlýna. Na studiích gymnázia v Táboře se živil sám, převážně kondicemi, stejně jako jeho mladší bratři Arnošt a Gustav. Vystudoval práva na Karlově univerzitě v Praze, po studiích (1900) pracoval jako advokátní koncipient pražského advokáta a primátora JUDr. Vladimíra Srba (ve funkci primátora 1900–1906). Od roku 1907 až do své smrti byl advokátem v Praze. V letech 1. světové války působil jako obhájce vojáků před rakouskými vojenskými soudy.\n\nPoliticky aktivní byl již za Rakouska-Uherska. Od 90. let 19. století byl činný v sociálnědemokratické straně. Již v době studií se podílel na vydávání listu pokrokářských studentů \"Akademie\" a patřil mezi členy pokrokového studentstva, které po rozkladu pokrokového hnutí oslovila sociální demokracie. Později pravidelně přispíval do sociálně demokratického tisku, zejména do \"Práva lidu\". Od roku 1907 byl členem předsednictva sociálně demokratické strany.\n\nVe volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 009. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nV roce 1918 byl členem Národního výboru československého. V letech 1918–1920 zasedal za sociální demokraty v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal i po parlamentních volbách v roce 1929.\n\nZastával i vládní posty. Byl ministrem sociální péče ve vládě Karla Kramáře, první vládě Vlastimila Tusara a druhé vládě Vlastimila Tusara v letech 1918–1920. Do této funkce se vrátil roku 1922 v první vládě Antonína Švehly a i v druhé vládě Antonína Švehly. V ní kromě toho v letech 1925–1926 jako správce zodpovídal za rezort sjednocení zákonů a organisaci správy Československa.\n\nV roce 1920 založil Sociální ústav Republiky československé pro studium sociálních věd, jehož ředitelem byl až do své smrti; od roku 1929 byl členem exekutivy Socialistické dělnické internacionály; od roku 1930 předsedou československé skupiny Meziparlamentní unie. V roce 1927 se stal zakladatelem a současně prvním předsedou předsednictva Mezinárodní ústředny svazu pojišťoven a byl delegátem Československa v Mezinárodním úřadu práce. Stál u zrodu Mezinárodní asociace sociálního zabezpečení (MASZ) v roce 1927, která působí dodnes.\n\nPatřil k předním znalcům v oblasti sociálního pojištění a sociálního zákonodárství, o jehož přijetí v ČSR se významně zasloužil. Byl hlavním iniciátorem zákona o osmihodinové pracovní době (1918) a v letech 1919–1920 prosadil významné novely zákona o povinném nemocenském pojištění zaměstnanců průmyslu, živností a obchodu, které rozšířily okruh nemocensky pojištěných na všechny námezdně pracující a také na jejich rodinné příslušníky. Už roku 1904 vydal spolu s dr. Alfrédem Meissnerem rozsáhlé pojednání \"Úrazové pojištění dělnické podle práva rakouského\". Publikoval rovněž řadu odborných monografií a statí v českém i zahraničním tisku (např. \"O osnově zákona o sociálním pojištění v ČSR 1923 – 1924\".) Také jeho zásluhou je řazena československá sociální politika v době první republiky mezi nejprogresivnější na světě.\n\n\n"}
{"id": "84824", "url": "https://cs.wikipedia.org/wiki?curid=84824", "title": "Alan Smith (fotbalista, 1980)", "text": "Alan Smith (fotbalista, 1980)\n\nAlan Smith (* 20. října 1980, Leeds) je anglický fotbalista, který momentálně nastupuje za anglický druholigový klub Newcastle United. Dřív hrál na postu útočníka, nyní hraje v klubu jako defenzivní záložník.\n\nAlan Smith měří 173 cm a váží 60 kg. Za Leeds United nastoupil celkem 211krát a nastřílel 58 branek.\n\nAlan je odchovancem z Lilleshaw. Když začal hrát za Leeds, objevily se spekulace, že by se mohl stát jedním z nejlepších hráčů vůbec. Smith to potvrdil svým bleskovým rozvojem a dokázal všem, že v něj vězí obrovský potenciál.\n\nJeho hru charakterizuje lehkost, se kterou umísťuje míč do soupeřovy branky. Má v sobě veliký střelecký talent, a je mu jedno, kterou nohu při tom použije. Ví si rady i s nejlepšími obránci, protože hraje důrazně a agresivně. S agresivní hrou se pojí i žluté a červené karty. Během 14 utkání, ve kterých v sezóně 2001/02 nastoupil, dostal 6 žlutých a 2. červené karty. Proto také tresty a „stopy“ jsou neodmyslitelnou součástí jeho kariéry.\n\nAlan Smith byl veřejně kritizován svým trenérem za nedostatek disciplíny a od té doby se uklidnil. Pro trenéra anglické „21“ – Davida Platta byl Smith jedním z nejtalentovanějších a nejvyspělejších hráčů, které měl k dispozici. Brzy proto nastoupil i za seniorskou reprezentaci, kde navíc během 8 utkání vstřelil gól.\n\nOdchod Robbieho Fowlera a Robbieho Keana z Leedsu pro něj znamenal pravidelné nastupování v základní sestavě spolu s Markem Vidukou. V sezóně 2002/03 nasbíral celkem 10 branek, i když často hrával na pravém křídle. Alan ale nestřílel jenom branky, dostával také karty. Ve své z tohoto pohledu rekordní sezóně jich nasbíral 15 (12 žlutých a 3. červené). V reprezentaci sice zaznamenal branku proti Portugalsku, proti Makedonii byl naopak vyloučen.\n\nSmith má bezpochyby talent a to, že ho hraní baví, z něj dělá opravdu dobrého hráče. Smith je velice spjat s klubem, ve kterém hraje.\n\nSezóna 2003/2004 skončila pro Leeds sestupem, po kterém ho opustili nejlepší hráči klub opustí. Platilo to i v případě Alana Smitha. Zájem projevily Everton FC, Middlesbrough FC a fanoušky nejvíc nenáviděný Manchester United. Alan si vybral právě Manchester United a 26. května 2004 podepsal s vedením klubu smlouvu na dobu pěti let (do 30.6.2009). Leeds za něj dostal 7 milionů liber.\n\nSmith prohlásil, že kvůli sestupu Leeds United do druhé ligy nemá rivalita mezi Leedsem a Manchesterem United cenu. Tím se snažil zbavit nálepky „zrádce“. Začátek sezóny 2004/05 byl pro něj vynikající. Díky nepřítomnosti Ruuda van Nistelrooye a Waynea Rooneyho mohl pravidelně nastupovat v útoku. Situace se změnila, když se do hry vrátili Nistelrooy a Rooney, naráz musel bojovat o místo v základní sestavě.\n\nČasem Sir Alex Ferguson přidělil Smithovi novou roli záložníka. Do karet mu nahrál odchod Roye Keanea, který v listopadu změnil působiště a zamířil do Celticu Glasgow.\n\n2. srpna 2007, Newcastle United oznámil, že se dohodl s Manchesterem United na přestupu Smithe za 6 milionu liber. O den později se Newcastle dohodl i s hráčem, Smith se upsal klubu na 5 let.\n\nPremiérový gól vstřelil v přátelském utkání proti Sampdorii Janov a byl to gól vítězný. Po sezoně Newcastle sestoupil do druhé ligy a Smith se stal druhým zástupcem kapitána.\n\nAlan Smith poprvé za reprezentaci skóroval v září 2002 proti Portugalsku. Za reprezentační A-tým Anglie nastoupil k 19 mezistátním utkáním a vstřelil jeden gól.\n"}
{"id": "84826", "url": "https://cs.wikipedia.org/wiki?curid=84826", "title": "Alfréd Meissner", "text": "Alfréd Meissner\n\nAlfréd Meissner (19. dubna 1871 Mladá Boleslav – 29. září 1950 Praha) byl československý politik, meziválečný ministr československých vlád a poslanec Národního shromáždění za Československou sociálně demokratickou stranu dělnickou.\n\nZa první světové války se podílel na protirakouském odboji, jako člen Národního výboru za sociální demokracii připravil v roce 1918 prozatímní ústavu, účastnil se na přípravě československé ústavy z roku 1920 (zasedal v užším šestičlenném komitétu pro ústavu) a volebních zákonů (vydal \"Řád volení do obcí 1923\").\n\nV letech 1918-1920 zasedal v Revolučním národním shromáždění. V parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil a do parlamentu se dostal znovu po parlamentních volbách v roce 1929 a parlamentních volbách v roce 1935. Poslanecký post si oficiálně podržel do zrušení parlamentu 1939, přičemž ještě v prosinci 1938 přestoupil do poslaneckého klubu nově utvořené Národní strany práce.\n\nPodle údajů z roku 1935 byl profesí advokátem, bytem v Praze.\n\nKromě parlamentních funkcí vystřídal i několik ministerských postů. V druhé vládě Vlastimila Tusara byl roku 1920 ministrem spravedlnosti. Znovu se na tento post vrátil v letech 1929-1934 ve druhé vládě Františka Udržala a první vládě Jana Malypetra. V letech 1934-1935 zastával post ministra sociální péče ve druhé vládě Jana Malypetra.\n\nZa okupace byl kvůli svému židovskému původu vězněn v Terezíně, po osvobození vystupoval proti snahám o spolupráci sociální demokracie s KSČ.\n\nPo roce 1946 zasedal v parlamentní subkomisi pro přípravu nové československé ústavy, čímž zopakoval svou aktivitu z roku 1920.\n\n"}
{"id": "84828", "url": "https://cs.wikipedia.org/wiki?curid=84828", "title": "Václav Bouček", "text": "Václav Bouček\n\nVáclav Bouček (5. září 1869 Velká Bíteš – 10. dubna 1940 Praha) byl český advokát a český a československý politik, spoluzakladatel realistické strany a České strany pokrokové, blízký přítel Tomáše Masaryka a poslanec Revolučního národního shromáždění Republiky československé za Československou stranu pokrokovou.\n\nPůsobil v Praze jako právní teoretik. Koncem 19. století byl aktivní v realistickém hnutí a byl spojencem Tomáše Masaryka. Patřil mezi okruh Masarykových přátel, kteří na něj naléhali, ať své hnutí zformuje v politickou sílu. Roku 1900 po hilsneriádě pak byla skutečně založena Česká strana lidová (neboli \"Realistická strana\"). Bouček se podílel na vypracování jejího právního statutu. V roce 1905 pak spolu s Masarykem pomáhal budovat Českou stranu pokrokovou. Později se odštěpil a přešel do skupiny, která se ustavila jako Československá strana pokroková. Vystoupil jako obhájce T. G. Masaryka v roce 1906 proti žalobě 306 katechetů pro urážku na cti a v roce 1901 hájil rovněž úspěšně básníka Josefa Svatopluka Machara. V letech 1901 až 1906 vydával \"Právnické rozhledy\", kde publikoval řadu článků (např. \"O náboženských deliktech\"). V průběhu první světové války spoluzakládal odbojovou skupinu Maffie.\n\nV letech 1918–1920 zasedal v Revolučním národním shromáždění. Byl profesí advokátem. Ve své poslanecké funkci se výrazně podílel na tvorbě československé ústavy z roku 1920, vystupoval jako zpravodaj konečného návrhu. V rámci její tvorby podpořil volební právo žen slovy \"\"ženské by byly v mnohých věcech lepší než my\"\".\n\nV parlamentu zasedal za Československou stranu pokrokovou, která ale v té době byla jen malou politickou formací. Společně s Československou sociálně demokratickou stranou dělnickou a Československou socialistickou stranou utvořila Socialistický blok. Většina jejích členů ale roku 1920 fúzovala s Československou socialistickou stranou (pozdější národní socialisté). V roce 1925 se Bouček podílel na manifestu, ve kterém převážně zklamaní členové Československé národní demokracie ohlašují vznik Národní strany práce, která se pak neúspěšně účastnila voleb v roce 1925.\n\nV profesním životě se profiloval jako znalec anglického práva a byl autorem několika odborných studií. Například \"Ochrana cti podle práva anglického\" (1906) nebo \"Příčiny úpadku demokracie\" (1936). Za nacistické okupace dokázal ukýt některé důvěrné dokumenty týkající se rodiny T. G. Masaryka.\n\n\n"}
{"id": "84829", "url": "https://cs.wikipedia.org/wiki?curid=84829", "title": "Pavlovnie plstnatá", "text": "Pavlovnie plstnatá\n\nPavlovnie plstnatá (\"Paulownia tomentosa\"), česky též paulovnie plstnatá, je strom z čeledi pavlovniovité (\"Paulowniaceae\"). Je známa též jako čínský císařský strom. Je to dřevina s jednoduchými velkými řapíkatými listy a nápadnými modrofialovými zvonkovitými květy. Pochází z jihovýchodní Číny. V České republice je pěstována jako okrasný strom.\n\nPavlovnie plstnatá je rychle rostoucí opadavý strom se širokou korunou, dorůstající výšky kolem 20 metrů. Kmen je rovný, dobře viditelný až do horní části koruny. Větve v dolní a střední části koruny jsou převážně vodorovné, v horní části směřují nahoru. Kůra je celkem hladká, barva od šedé do hnědošedé. Listy jsou velmi rozměrné (15–30 cm), oválné až srdčité, shora matové, temně zelené a sametové, pokryté krátkými chloupky, zespodu šedé, plstnaté. Květy jsou velké, náprstkovitě zvonkovité, vně světle fialovomodré, uvnitř se žlutými proužky. V Evropě kvete v květnu, a to ještě před olistěním. Plody jsou tobolky o délce do 4 cm a šířce 1,5–2 cm, zpočátku zelené, poněkud lepkavé, s dozráváním dřevnatí a mění barvu na šedohnědou; obsahují množství drobných semen.\n\nPavlovnie je velmi odolná rostlina. Dokáže přežít i požár, neboť její kořeny jsou schopny regenerace a vyhnat nové větve. Je odolná k znečištění a není citlivá k půdním typům. Proto se řadí mezi tzv. pionýrské rostliny. Obohacuje půdu dusíkem a zabraňuje svými kořeny erozi. Nesnáší stín jiných stromů, daří se jí, pokud je převyšuje.\n\nStrom pochází z jihovýchodní části Číny. Již dlouho je však vysazován v teplejších částech Evropy jako ozdobný parkový strom.\n\nLehká a hebká semena byla od 19. století běžně užívána čínskými exportéry porcelánu jako obalový materiál, a to do objevu polystyrénové ambaláže. Bedny byly často netěsné nebo se během tranzitu poškodily a semena se rozptýlila podél přepravní trasy. To spolu se semeny záměrně použitými k vypěstování ozdobných stromů umožnilo rozšíření pavlovnie jako agresivního plevelného stromu v oblastech s příznivými podmínkami, především v Japonsku a na východě USA.\n\nJako velmi atraktivní rychlerostoucí strom s velkými listy a nádhernými květy je využíván především jako ozdobná rostlina. V oblasti svého původu však má využití mnohem mnohostrannější.\n\nDřevo pavlovnie je velice lehké, pevné a má výborné rezonanční vlastnosti, proto se v Asii používá na výrobu hudebních nástrojů – např. japonské koto nebo korejská citera (\"kayagum\"). Nejlepší resonanční dřevo pavlovnie plstnaté je z regionu Lankao, v provincii Che-nan v Číně, blízko pouště se suchým klimatem ideálním pro tyto stromy.\nV Číně a Japonsku je řezbářství ze dřeva \"císařského stromu\" významným uměleckým řemeslem.\nVzhledem ke svým vlastnostem (rychlý nárůst masy, lehkost sušení) může sloužit rovněž k energetickému využití a k produkci biomasy.\n\nUhlíkem z větvičky pavlovnie si gejši zvýrazňovaly oční linie a obočí.\n\nV Číně je starým zvykem zasadit \"císařský strom\" při narození děvčátka; rychle rostoucí strom roste spolu s ní a když je pak děvče zralé ke vdavkám, strom se porazí a vyrobí se z něj předměty do její výbavy.\n\nNěmecký botanik Philipp Franz von Siebold pojmenoval tento druh paulovnií po nizozemské královně Anně Pavlovně (nizozemsky \"Paulownaboom\").\n\n"}
{"id": "84830", "url": "https://cs.wikipedia.org/wiki?curid=84830", "title": "Eduard Koerner", "text": "Eduard Koerner\n\nEduard Koerner, někdy psán jako \"Körner\" (5. srpna 1863 Tachov – 29. března 1933 Praha), byl český advokát a politik.\n\nNarodil se v etnicky německém Tachově a vychodil německé gymnázium v Plzni. Teprve pak studoval na české univerzitě v Praze, kde promoval roku 1888 a roku 1892 se stal advokátem. Jako advokát zastával od roku 1905 post místopředsedy advokátní komory v Praze a potom téměř po 15 let i jejího předsedy. Zabýval se jazykovým právem autorským a živnostenským právem, porotními soudy a dějinami advokacie. Přispíval do denního i odborného tisku. Publikoval studie \"O novém zákoně autorském\", \"O reformě porot\", \"O živnostenském soudnictví\" atd.\n\nAngažoval se ve veřejném životě. Roku 1895 spolupodepsal Manifest české moderny. Politicky aktivní byl již za Rakouska-Uherska. Původně byl členem staročeské strany. Profiloval se jako odborník na jazykové otázky v mnohonárodnostním Rakousku-Uhersku. V roce 1899 se přiklonil ke skupině okolo Tomáše Masaryka a podílel se na vzniku takzvané realistické strany (oficiálně Česká strana lidová), pro kterou napsal kapitolu o jazykové otázce do jejího programu.\n\nOd roku 1907 byl poslancem Českého zemského sněmu, nyní za mladočeskou stranu. Ve volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Čechy 20. Usedl za mladočechy do poslanecké frakce Český klub. Ve vídeňském parlamentu setrval do zániku monarchie.\n\nV roce 1916 obhajoval před vojenským soudem dr. Karla Kramáře, Aloise Rašína a Vincence Červinku v jejich procesu, v kterém byli obžalováni z velezrady.\n\nPo vzniku Československa působil v diplomatických službách. Byl československým zplnomocněncem pro labskou plavbu na území Německa. Později se stal prezidentem Nejvyššího účetního kontrolního úřadu.\n\nZemřel roku 1933 po delší nemoci v podolském sanatoriu v Praze.\n"}
{"id": "84833", "url": "https://cs.wikipedia.org/wiki?curid=84833", "title": "Anděla Kozáková-Jírová", "text": "Anděla Kozáková-Jírová\n\nAnděla Kozáková-Jírová (14. května 1897 Humpolec – 1. června 1986 Santa Barbara) byla první žena v Československu, která získala akademický titul doktorky práv, a stala se také první notářkou v Evropě. Zasazovala se o vysokoškolské vzdělávání žen.\n\nNarodila se v rodině četnického důstojníka Josefa Kozáka, po kterém zdědila ráznost, energii a přímočarost. Maturovala v roce 1918 a poté vystudovala Právnickou fakultu Univerzity Karlovy v Praze. Promovala 19. prosince 1922. Po studiích se přátelila s Miladou Horákovou, s níž se v roce 1930 stala členkou výboru Minervy, spolku pro ženské studium. Už v roce 1922 založila Sdružení vysokoškolsky vzdělaných žen a deset let byla jeho místopředsedkyní. Roku 1930 patřila k hlavním organizátorkám pražské konference Mezinárodní federace vysokoškolsky vzdělaných žen. Svou občanskou aktivitu projevila také ve Spolku českých právníků Všehrd, v redakční radě časopisu \"České právo\", jako jednatelka Ústředí československých právníků a redaktorka \"Časopisu právníků\". Po studiích též napsala vědeckou práci \"Právní postavení ženy v českém právu zemském\" (1926), šlo o první právněhistorickou práci napsanou ženou.\n\nV právní praxi nejdříve působila jako úřednice v tiskovém odboru předsednictva ministerské rady (úřadu vlády) a na ministerstvu sociální péče, v roce 1928 ale s výborným prospěchem složila notářské zkoušky a stala se notářským substitutem, později náměstkyní notáře. V září 1938 byla jmenována notářkou jako první žena v Československu i v celé Evropě. V roce 1948 emigrovala. O jejím působení v exilu, zpočátku ve Francii, poté v USA, není zatím mnoho známo.\n\n"}
{"id": "84836", "url": "https://cs.wikipedia.org/wiki?curid=84836", "title": "Tetrachlormethan", "text": "Tetrachlormethan\n\nTetrachlormethan neboli chlorid uhličitý, v technické hantýrce někdy označovaný tetrachlór, je bezbarvá kapalina sladkého éterického zápachu, prakticky nemísitelná s vodou, zato dobře mísitelná s řadou organických rozpouštědel jako je methanol, ethanol, aceton, benzen, benzin(y) aj.\n\nTetrachlormethan se dá připravit přímou chlorací methanu působením chloru za zvýšené teploty nebo lépe za působení ultrafialového záření podle souhrnné rovnice\n\nTato reakce probíhá řetězově a ve čtyřech stupních, přičemž spouštěcím stupněm je tepelná disociace nebo fotodisociace molekulárního chloru Cl na dva chloridové radikály\n\nvzniklý vysoce reaktivní atomární chlor vytrhne z molekuly methanu vodík, se kterým vytvoří molekulu chlorovodíku a zanechá methylový radikál\n\nMethylový radikál atakuje další molekulu chloru za vzniku monochlormethanu a dalšího chloridového radikálu\n\nŘetězová reakce pak probíhá postupně dále\n\nŘetězová reakce může být ukončena tím, že se náhodně setkají a sloučí dva stejné nebo různé radikály, např.\n\nale také např.\n\ntakže i když se chloruje čistý methan, mohou vznikat v reakční směsi také stopy chlorovaných vyšších uhlovodíků. Proto se touto reakcí získává pouze jako vedlejší produkt při výrobě dichlormethanu a trichlormethanu (chloroformu).\n\nPrůmyslově se tetrachlormethan vyrábí většinou ze sirouhlíku a chloru\n\nVzhledem k vysoké tetraedrické symetrii molekuly tetrachlormethanu (bodová grupa symetrie \"T\") nemá dipólový moment (je nepolární), přestože jednotlivé vazby C—Cl jsou značně polární. V důsledku toho je tetrachlormethan nerozpustný ve vodě, ale velice dobře naopak rozpouští jiné nepolární nebo málo polární látky, především tuky, oleje, pryskyřice atp. Chemicky je vcelku málo reaktivní, s kyslíkem prakticky nereaguje, je proto nehořlavý. Za vysokých teplot však s kyslíkem reaguje za vzniku fosgenu a chloru\n\nS některými anorganickými bromidy a jodidy, zejména hlinitými, reaguje tak, že v jeho molekule dojde k výměně chloru za těžší halogenidy, např.\n\nresp.\n\nPoužívá se jako rozpouštědlo v chemické laboratoři. Slouží také k přípravě alkylchloridů Apellovou reakcí z příslušných alkoholů za přítomnosti trifenylfosfanu.\n\nV minulosti se používal jako chladicí médium v chladicích systémech, při chemickém čištění látek a oděvů, k průmyslovému odmašťování předmětů, jako ředidlo v nátěrových hmotách, jako součást hnací látky v aerosolových bombičkách (zejména s nátěrovými hmotami) a také jako náplň hasicích přístrojů (tzv. \"tetrachlorové hasicí přístroje\"). Krátkou dobu se užíval i jako insekticidní prostředek proti škůdcům napadajícím zrní (obiloviny). V souvislosti s jeho zdraví škodlivými vlivy se jeho užití omezuje, v některých zemích (např. v USA) je jeho používání ve spotřebním zboží zakázáno.\n\nDalším důvodem pro útlum jeho výroby a používání je stejný vliv na ozónovou vrstvu jako mají freony.\n\nNadýchání par tetrachlomethanu ovlivňuje zejména centrální nervový systém člověka. Způsobuje bolesti hlavy, halucinace, ospalost, žaludeční nevolnost a ve větším množství může způsobit i zvracení. Při vysokých koncentracích může způsobit i smrt. Dlouhodobé působení může způsobit chronické poruchy jater a ledvin. Škodlivé účinky se zvyšují při současném požití alkoholu. Do těla se může vstřebávat i pokožkou. Při zasažení očí způsobuje jejich podráždění.\n\nU laboratorních zvířat (potkanů) byla prokázána jeho karcinogenicita, tzn. že může vyvolat rakovinné bujení, a proto je IARC řazena do skupiny 2B.\n\n"}
{"id": "84837", "url": "https://cs.wikipedia.org/wiki?curid=84837", "title": "Notář", "text": "Notář\n\nNotář je fyzická osoba s právnickým vzděláním pověřená státem k sepisování veřejných listin, přijímání úschov a některým dalším činnostem, z nichž významná je zejména činnost notáře jako soudního komisaře (v České republice a některých dalších státech zejména střední Evropy). Patronem notářů je sv. Lukáš.\n\nV České republice je notářem právník, kterého stát pověřil výkonem notářského úřadu, tedy oprávněním k výkonu notářství a dalších činností stanovených notářským řádem. Předpokladem pro to je:\nNotáře do notářského úřadu jmenuje ministr spravedlnosti, a to na návrh Notářské komory České republiky, přičemž počet notářských úřadů pro obvod každého okresního soudu je stanoven také ministrem spravedlnosti. Při svém jmenování notář skládá tento slib: \"„Slibuji na svou čest a svědomí, že v činnosti notáře budu zachovávat ústavní a jiné zákony a obecně závazné právní předpisy a budu zachovávat mlčenlivost. V notářské činnosti budu postupovat nestranně a nezávisle.“\" Notář může zaměstnávat notářského kandidáta, notářského koncipienta, notářského tajemníka a další zaměstnance, a pověřovat je jednotlivými úkony při výkonu svého úřadu. V září 2011 v České republice působilo celkem 447 notářů.\n\nNotáři nepůsobí jen jako tzv. soudní komisaři v dědickém řízení, ale také sepisují notářské zápisy (o právních jednáních, o průběhu valných hromad a schůzí právnických osob, o tom, že je někdo na živu, o jiných skutkových dějích a stavu věcí, nebo o prohlášení), provádějí vidimaci a legalizaci, osvědčují, že byla předložena listina a kdy se tak stalo, provádějí protestaci směnek a jiných listin, které je třeba předložit k uplatnění práva, vydávají výpisy z katastru nemovitostí, z obchodního rejstříku a z rejstříku trestů, osvědčují provedení úkonů a splnění formalit ve vztahu k evropským společnostem a evropským družstevním společnostem, osvědčují splnění podmínek přeshraniční fúze pro účely zápisu přeshraniční fúze do obchodního rejstříku nebo zahraničního obchodního rejstříku a přijímají listiny a peníze do úschovy. Dále notáři mohou poskytovat právní porady, zastupovat v jednání s fyzickými a právnickými osobami a se správními úřady, ve správním řízení a s určitými výjimkami také v občanském soudním řízení nebo sepisovat listiny.\n\nČinnost notáře je neslučitelná s jinou výdělečnou činností s výjimkou správy vlastního majetku, výkonem funkce poslance, senátora nebo zastupitele obecního nebo krajského zastupitelstva, nebo činnost vědeckou, publikační, pedagogickou, tlumočnickou, znaleckou, uměleckou a činnost v poradních orgánech vlády, ministerstev či jiných úřadů.\n\nV Polsku nemají notáři postavení soudních komisařů, úkony v dědickém řízení tam provádějí soudy.\n\nV angloamerickém právním systému mají notáři (\"notary public\") odlišné postavení, přestože jejich agenda je do značné míry podobná – typicky se jedná například o legalizaci. Oprávnění vykonávat činnost notáře je někdy časově neomezené, zpravidla je však udělováno pouze na určitou dobu (konec období se uvádí i na úředním razítku notáře).\n\nNotáři ve Spojených státech amerických nemusí mít právní vzdělání a ve většině případů jde o právní laiky.\n\n\n"}
{"id": "84838", "url": "https://cs.wikipedia.org/wiki?curid=84838", "title": "Culpa lata dolo comparabitur", "text": "Culpa lata dolo comparabitur\n\nCulpa lata dolo comparabitur je právnickou zásadou, která vyjadřuje, že hrubá nedbalost je srovnatelná se zlým úmyslem. Na člověka, který se dopustil hrubé nedbalosti, se tedy u soudu hledí jako na toho, kdo se daného jednání dopustil úmyslně. Tato zásada se objevuje již v díle římského právníka Ulpiana.\n"}
{"id": "84841", "url": "https://cs.wikipedia.org/wiki?curid=84841", "title": "East of the Sun, West of the Moon", "text": "East of the Sun, West of the Moon\n\nEast Of The Sun, West Of The Moon je čtvrtým albem norské skupiny A-ha.\n\n\n\n"}
{"id": "84845", "url": "https://cs.wikipedia.org/wiki?curid=84845", "title": "Dagmar Burešová", "text": "Dagmar Burešová\n\nDagmar Burešová (19. října 1929 Praha – 30. června 2018 Praha) byla česká advokátka, politička a skautka.\n\nŽila v Praze. Narodila se 19. října 1929 a s dvěma bratry vyrostla v rodině advokáta Josefa Kubišty, který se specializoval na pojistné právo. Celá rodina byla striktně masarykovská, žádný člen rodiny nikdy nevstoupil do komunistické strany. Na gymnáziu byla skautkou a nesouhlasila s jednotnou mládežnickou organizací. V roce 1948 odmaturovala na reálném gymnáziu Jana Masaryka. V roce 1950 se na Staroměstské radnici provdala za lékaře, pediatra Radima Bureše. Bydleli s Radimovými rodiči v jejich rodinné vile na Ořechovce, kde bydlela do své smrti. Měli spolu dvě dcery, starší Zuzanu a mladší Lucii. Zuzana se narodila až osm let po svatbě, jelikož Radim dlouho pracoval v Litoměřicích, kam denně dojížděl. Starší dcera Zuzana, dnes Špitálská, je od roku 1987 také právničkou. Převzala Dagmařinu advokátní kancelář, která se specializuje na náhrady škod na zdraví. Působí v ní i Dagmařin vnuk, opět právník, Jakub. Druhorozená dcera Lucie vystudovala ekonomii, má dva syny. K rodinným přátelům patřila např. rodina Václava Havla, která bydlela nedaleko. O domácnost se kvůli náročné advokátní práci starala Dagmařina tchyně Charlotte Burešová, přičemž spolu velmi dobře vycházely. Po Charlottině smrti se o domácnost a výchovu dcer staral manžel Radim. V roce 1993 a 1996 absolvovala dvě operace krční páteře. V roce 2010 doma upadla, zlomila si ruku a její stav se zhoršil. Od té doby byla upoutaná na lůžko a pečoval o ni manžel. Zemřela 30. června 2018 v 88 letech.\n\nVe volném čase hrála karty (oblibu v bridži měl již její otec), volejbal za advokátní poradny a ráda lyžovala. Od StB, která ji sledovala, získala přezdívku „Dáma“ – byla vždy slušná, elegantní, upravená. V kanceláři ji odposlouchávali pomocí štěnic. V roce 2002 jí prezident republiky Václav Havel udělil Řád T. G. Masaryka IV. třídy.\n\nVystudovala pražskou Právnickou fakultu Karlovy Univerzity, kterou absolvovala v roce 1952. Po ukončení studia nastoupila do advokátní komory. Její specializací a doménou bylo pracovní právo a problematika náhrad škod na zdraví za pracovní úrazy. V období tzv. normalizace zastupovala kolem sta osob stíhaných totalitním režimem, mj. Milana Kunderu, Ivana Medka nebo Karla Kyncla. Téměř všechny případy vyhrávala, protože pracovní právo ovládala perfektně. Na druhé straně stáli podnikoví a kádroví právníci, kteří v té době v daném směru příliš nevynikali. Nejznámějším případem je zastupování matky Jana Palacha Libuše Palachové v procesu s komunistickým poslancem Vilémem Novým, jenž pronášel lživé teorie ohledně smrti Jana Palacha. I přesto, že Burešová od začátku procesu věděla, že to nebude pro ni a její rodinu jednoduché, rozhodla se případu ujmout a bojovat za pravdu. Ona i její manžel byli několikrát vyslýcháni StB a byli perzekvováni. StB jí dokonce zabavila pas na sedm let. Její mladší dcera Lucie již nesměla být přijata na gymnázium. I přes tyto a mnoho dalších komplikací se D. Burešová nevzdávala a nelitovala, že případ vzala. Řídila se heslem „zbabělost by měla být trestná“. Kauzu volně zachycuje třídílná televizní série \"Hořící keř\". Jako advokátka pracovala do roku 1989. Advokátní kancelář po ní převzala starší dcera Zuzana, která se zaměřuje na stejnou problematiku, tudíž náhrady škody na zdraví. Zuzana Burešová, provdaná Špitálská vede kancelář dodnes. V rámci soutěže Právník roku byla Dagmar Burešová v roce 2007 uvedena do právnické síně slávy.\n\nPo pádu totalitního režimu se v prosinci 1989 stala Dagmar Burešová ministryní spravedlnosti za Občanské fórum. V jejím vstupu do politiky se angažoval např. Otakar Motejl. Tento post vykonávala do voleb, které se uskutečnily v červnu 1990. Snažila se i přes zamítavý postoj ČNR o přestavbu soudnictví. Zasadila se tak alespoň o schválení předsedů devíti krajských soudů, za které se i osobně zaručila. Mezi předsedy byl i JUDr. Rudolf Janák pro krajský soud v Ústí nad Labem. Jako ministryně spravedlnosti iniciovala vydání osobních dopisů Milady Horákové do rukou pozůstalých. Iniciovala zákon o mimosoudních rehabilitacích a podporovala velký lustrační zákon, avšak v jiné než konečné verzi, protože neuznávala princip kolektivní viny. Později se snažila společně s poslanci Janem Kalvodou a Miloslavem Výborným, ač neúspěšně, prosadit zveřejnění jmen příslušníků Státní bezpečnosti a funkcionářů KSČ, kteří přímo řídili Státní bezpečnost. V letech 1990 až 1992 působila jako předsedkyně v čele České národní rady, do které byla v prvních svobodných volbách po pádu východního bloku v červnu 1990 zvolena za Občanské fórum.\n\nVe volbách do Senátu PČR v roce 1996 kandidovala jako nestraník za KDU-ČSL v obvodu č. 20 – Praha 4. Postoupila sice do druhého kola, ale v něm ji porazil v poměru hlasů 46,20 % : 53,80 % kandidát ODS Zdeněk Klausner.\n\nPo obnovení Junáka v roce 1990 se na VI. řádném sněmu Dagmar Burešová stala starostkou a poté i čestnou starostkou po třetím obnovení českého skautingu. V této funkci se snažila o navrácení majetku nebo alespoň příslušnou náhradu Junákům. Také uzavřela dohodu o vzájemné spolupráci s Českým svazem ochránců přírody. Od roku 1998 do roku 2003 působila jako předsedkyně a v letech 2004–2005 jako místopředsedkyně správní rady Česko-německého fondu budoucnosti.\n\nOd roku 1990 byla aktivní členkou hlavního výboru Masarykova demokratického hnutí.\n\n\n"}
{"id": "84848", "url": "https://cs.wikipedia.org/wiki?curid=84848", "title": "Museo Nacional de Antropología", "text": "Museo Nacional de Antropología\n\nMuseo Nacional de Antropología do češtiny přeložitelné jako Národní antropologické muzeum je muzeum v Ciudad de México, na třídě Paseo de la Reforma ve čtvrti Miguel Hidalgo.\n\nMuzeum obsahuje cenné sbírky a vykopávky z aztéckého města Tenochtitlán (kupříkladu sochu boha Xochipilliho) a artefakty mayské kultury. Nejznámějšími exponáty jsou aztécký Sluneční kámen a model města Tenochtitlán. Sídlí v moderní funkcionalistické budově ze skla a betonu, navržené kolektivem mexických architektů (Pedro Ramírez Vázquez, Ricardo de Robina, Jorge Campuzano a Rafael Mijares) a otevřené roku 1964 prezidentem země Adolfo Lópezem Mateosem. Budova má celkem 23 místností o ploše 79 700 m³. Kolem ní se nachází rozsáhlý komplex zahrad.\n\n"}
{"id": "84849", "url": "https://cs.wikipedia.org/wiki?curid=84849", "title": "Otakar Motejl", "text": "Otakar Motejl\n\nOtakar Motejl (10. září 1932 Praha – 9. května 2010 Brno) byl český právník a politik, první předseda Nejvyššího soudu ČR a první český veřejný ochránce práv.\n\nVystudoval Právnickou fakultu Univerzity Karlovy v Praze v roce 1955 a poté pracoval jako advokát postupně v Banské Bystrici, v Krupině, v Banské Štiavnici, v Kremnici, v Kladně a v Praze.\n\nV letech 1966 až 1968 působil v Právnickém ústavu Ministerstva spravedlnosti, v letech 1968 až 1970 byl soudcem Nejvyššího soudu, v té době se významně podílel na probíhajících rehabilitacích. Jako advokát hájil lidi nespravedlivě pronásledované komunistickým režimem (v 50. letech i v době normalizace – např. Hanu Marvanovou, Jiřinu Šiklovou nebo členy skupiny The Plastic People of the Universe). 17. listopadu 1989 svážel svým autem zraněné studenty vracející se z demonstrace na Národní třídě do nemocnice. V prosinci 1989 se stal členem komise Federálního shromáždění pro dohled nad vyšetřováním událostí 17. listopadu. V období od 23. ledna 1990 až do 31. prosince 1992 byl předsedou Nejvyššího soudu ČSFR, v letech 1993 až 1998 předsedou Nejvyššího soudu ČR.\n\nV roce 1998 byl jmenován ministrem spravedlnosti, rezignoval o dva roky později v souvislosti s neprosazením reformy českého soudnictví. Dne 12. prosince 2000 byl zvolen prvním veřejným ochráncem práv a v roce 2006 byl Poslaneckou sněmovnou do tohoto úřadu zvolen na dalších šest let.\n\nMotejl po jistém váhání přijal funkci hlavního arbitra v kauze Diag Human, kde měla být určena konečná výše odškodného, které měl český stát zaplatit firmě za neuskutečněné obchody s krevní plazmou. Byl silný kuřák. V roce 2006 se stal Právníkem roku v oboru občanských a lidských práv a v roce 2009 byl v této soutěži uveden do „právnické síně slávy“.\n\nZemřel náhle po krátké nemoci 9. května 2010 po šestnácté hodině ve Fakultní nemocnici Brno.\n\nSe souhlasem jeho dcery, Kateřiny Kulíškové, v roce 2010 Nadace Open Society Fund Praha založila Fond Otakara Motejla, který finančně podporuje české neziskové organizace, jež bojují proti korupci a usilují o transparentní a poctivé prostředí v České republice.\n\n\n"}
{"id": "84850", "url": "https://cs.wikipedia.org/wiki?curid=84850", "title": "Karel Čermák (právník)", "text": "Karel Čermák (právník)\n\nKarel Čermák (13. září 1934 Praha – 19. června/20. června 2017 Praha) byl český advokát, dlouholetý předseda České advokátní komory a v letech 2003 až 2004 český ministr spravedlnosti.\n\nPůvodně se chtěl věnovat jazykovědě, ale nakonec v letech 1954 až 1959 vystudoval Právnickou fakultu Univerzity Karlovy, titul doktora práv získal v roce 1965, a už napořád působil jako advokát v Praze, po roce 1990 jako partner v advokátní kanceláři Čermák, Hořejš, Myslil. V letech 1968–1969 byl předsedou Městského sdružení advokátů v Praze. Jako první polistopadový předseda České advokátní komory se zasloužil o její návrat do evropské tradice a sloučením s komorou komerčních právníků o jednotný advokátní stav. V roce 2003 byl jmenován ministrem spravedlnosti ve vládě Vladimíra Špidly, na funkci ale o rok později rezignoval a vrátil se do advokacie.\n\nPůsobil i jako rozhodce, byl členem Mezinárodního rozhodčího soudu Spolkové hospodářské komory ve Vídni, Světové organizace pro duševní vlastnictví v Ženevě i Rozhodčího soudu při Hospodářské komoře České republiky a Agrární komoře České republiky.\n\nPublikoval úvodníky v \"Bulletinu advokacie\", které poté vydal v knihách \"Advokacie & úvahy souvisící\" (2000) a \"Proč je právo tlusté\" (2010). Specializoval se na autorské právo, v kteréžto kategorii získal v roce 2005 ocenění Právník roku a byl uveden do „Právnické síně slávy“. Byl také nositelem Vyznamenání za zásluhy o Rakouskou republiku a členem Společnosti pro církevní právo.\n\n"}
{"id": "84854", "url": "https://cs.wikipedia.org/wiki?curid=84854", "title": "Zlo", "text": "Zlo\n\nZlo je teologický pojem označují všeobecně jakoukoli negaci. S určením jeho přesné definice je to velmi obtížné, většina křesťanských teologů se shoduje na tom, že zlo nemá samostatně stojící definici. Uvádějí často pak definici, že zlo je nedostatek dobra. Dobro je podle tohoto vnímání jakýsi Boží záměr a zlo je jeho nenaplňování. Všeobecně lze říci, že zlo je protikladem dobra. „Zlo“ není tak perspektivní jako dobro.\n\nVe filosofii novotomismu se rozlišuje dvojí zlo.\n\nZlo záleží v negaci dobra povinného (bytost postrádá dobro, které dle svého účelu má mít). Platí, že kde je nějaká věc, je také dobro. Proto kde není žádné jsoucno, není žádné zlo. V ontologickém (metafyzickém) smyslu tedy zlo neexistuje. Existuje pouze zlo fyzické a mravní.\n\n\"Fyzické zlo\" je privací nějakého povinného fyzického jsoucna, které bytost postrádá (např. nemá-li člověk oko, zdraví atd., je to pro něj zlo fyzické).\n\n\"Mravní zlo\" je vše, co se svou mravní povahou odchyluje od mravního řádu ustanoveného Bohem, co odporuje Boží vůli.\n\nDále se rozlišuje zlo \"naprosté\" a \"poměrné\". Naprosté zlo je privací povinného dobra (např. slepota, nespravedlnost). Zlem poměrným je v sobě dobré jsoucno, které může být zlem jen ve vztahu k někomu (např. ostrý nůž v rukách dítěte).\n\nPojem teodicea označuje ve filosofii problém mezi božskou dobrotou všemohoucností a spravedlností ve vztahu k lidskému prožívání bolesti a zla.\n\nDalší variantou rozšířenou především v křesťanství je, že původ zla je ve svobodné vůli a ta je nutná proto, aby mohl člověk milovat. To znamená že Bůh dal lidem svobodnou vůli kvůli lásce, protože ta není možná bez svobody, čímž otevřel možnost také nenávidění a zlu. Co se týká nezapřičiněných zel, je výklad o něco složitější. Zpravidla může být vnímáno jako prostředek k něčemu dobrému (jestliže se stane zemětřesení, vznikne zároveň s ním také vlna dobrého), ale uspokojující vysvětlení není možné bez duchovního přesahu věci.\n\n\n\n"}
{"id": "84859", "url": "https://cs.wikipedia.org/wiki?curid=84859", "title": "Plzeň 3", "text": "Plzeň 3\n\nPlzeň 3 je nejlidnatější městský obvod statutárního města Plzně. Tvoří je centrum města a většina západních městských čtvrtí, svým výběžkem Radobyčice zasahuje i do nejjižnějších částí území Plzně. V tomto, pro Plzeň asi nejvýznamnějším obvodu, se nachází velké kontrasty: od rušného městského centra, přes rozsáhlé čtvrti činžovních domů, velká panelová sídliště a průmyslové oblasti až po čtvrti rodinných domků a oblasti typicky vesnické zástavby. V obvodu se soustředí velká část služeb města.\n\nDnešní podoba obvodu se začala utvářet v roce 1964 začleněním Skvrňan a současné uspořádání získal roku 1976 připojením Radobyčic. Městský obvod Plzeň 3 se tak dělí na následující místní části:\n\nHlavně centrum města je sídlem mnoha úřadů, soudů a také magistrátu města Plzně. Významnou institucí je věznice na Borech. Nejvýznamnějším zdravotnickým zařízením v obvodu je Fakultní nemocnice Bory. Mezi významná kulturní zařízení obvodu patří např. Západočeské muzeum, Divadlo J. K. Tyla nebo Měšťanská beseda. Možnost provozování vodních sportů nabízí vodní nádrž České Údolí, na území obvodu jsou také sportovní stadiony.\n\nSídlí zde 11 základních škol, dvě zvláštní školy a jedna základní umělecká škola. Střední školství reprezentuje velké množství učilišť, středních odborných škol, obchodních akademií a dvě gymnázia. V Plzni 3 má také sídlo Západočeská univerzita.\n\nZákladní školy:\n\nU hlavního nádraží se nachází bývalý obchodní dům Prior (později K-Mart, Tesco, poté Lidl). Základem nákupního centra Borská pole je hypermarket Tesco (po roce 2006 Carrefour). Další nedaleký nákupní komplex se jmenuje Area Bory, jehož základem je hypermarket Kaufland. Na místě bývalého výstaviště (srovnáno se zemí v roce 2006, Přemyslova třída) bylo postaveno nákupní centrum Plaza. Rekonstrukcí prošlo počátkem století také obchodní centrum Luna uprostřed sídliště Bory. Další supermarkety se nacházejí např. na Belánce, v Doudlevecké ulici i jinde.\n\nTřetí obvod je sídlem velké části plzeňského průmyslu. Při ulici U Prazdroje v severovýchodní části obvodu mají sídlo Plzeňské pivovary. Na ploše mezi Domažlickou třídou a Borskou ulicí leží rozsáhlý průmyslový areál podniku Škoda, ve kterém kromě firem Škoda Transportation nebo Doosan Škoda Power podniká i mnoho dalších subjektů. V Doudlevcích je pak další průmyslový areál, ve kterém sídlí firma Škoda Electric. Po roce 1989 byl nově vytvořen Městský industriální park Plzeň Borská pole o rozloze 105 hektarů. Koncem roku 2013 tam ve 42 firmách pracovalo zhruba 12 500 zaměstnanců na výrobě elektroniky, automobilových dílů, klimatizačních zařízení atd.\n"}
{"id": "84865", "url": "https://cs.wikipedia.org/wiki?curid=84865", "title": "Advokátní etický kodex", "text": "Advokátní etický kodex\n\nAdvokátní etický kodex je stavovský předpis vydaný Českou advokátní komorou, který stanoví pro advokáty závazná etická pravidla výkonu advokacie \"(Usnesení představenstva České advokátní komory ze dne 31. října 1996, č. 1/1997 Věstníku, kterým se stanoví pravidla profesionální etiky a pravidla soutěže advokátů České republiky (etický kodex), ve znění pozdějších usnesení sněmu).\"\n\nPravidly profesionální etiky a pravidly soutěže advokátů působících v ČR jsou vázáni všichni advokáti zapsaní v seznamu advokátů České advokátní komory. Pro advokátní koncipienty zapsané v seznamu advokátních koncipientů vedeném Komorou platí přiměřeně ta ustanovení Pravidel, která se jich mohou týkat.\n\nV rámci Všeobecných pravidel advokátní etiky je každý advokát mj. povinen poctivým, čestným a slušným chováním přispívat k důstojnosti a vážnosti advokátního stavu, je povinen plnit převzaté závazky, přičemž závazek nebo ručení za cizí závazek smí převzít jen tehdy, je-li si jist jeho splněním. Projevy advokáta v souvislosti s výkonem advokacie mají být věcné, střízlivé a nikoliv vědomě nepravdivé.\n\nVůči klientovi zásadně platí, že oprávněné zájmy klienta mají přednost před vlastními zájmy advokáta i před jeho ohledem na jiné advokáty. \n\nVůči soudům, rozhodčím orgánům, orgánům veřejné správy a jiným orgánům, které rozhodují v právních věcech, jakož i vůči osobám, které plní jejich úkoly, je advokát povinen zachovávat náležitou úctu a zdvořilost.\n\nVůči jiným advokátům například platí, že advokát nesmí jiného advokáta osočovat a nesmí proti němu zahájit právní spor bez závažného důvodu. Je-li osoba, se kterou poskytovaná právní služba souvisí, zastoupena advokátem, nesmí s ní advokát jednat přímo bez předchozího souhlasu advokáta, který ji zastupuje, ani odmítnout s tímto advokátem jednat. Advokát nesmí v řízení uvádět údaje, ani navrhovat důkazy, o nichž ví, že jsou nepravdivé nebo klamavé, a to ani na příkaz klienta.\n\nAdvokát je povinen v řízení jednat poctivě, respektovat zákonná práva ostatních účastníků řízení a chovat se k nim i k ostatním osobám zúčastněným na řízení tak, aby nebyla snižována jejich důstojnost ani důstojnost advokátního stavu. V takových věcech nesmí za nepřítomnosti, popřípadě bez vědomí advokáta druhé strany nebo této strany, není-li advokátem zastoupena, jednat s osobami, které plní úkoly soudů nebo jiných orgánů, a předávat jim písemnosti, ledaže takový postup procesní předpisy dovolují.\n\n"}
{"id": "84870", "url": "https://cs.wikipedia.org/wiki?curid=84870", "title": "Městečko South Park", "text": "Městečko South Park\n\nMěstečko South Park (v anglickém originále South Park) je americký komediální animovaný seriál, který vytvořili Trey Parker a Matt Stone. V USA jej vysílá stanice Comedy Central od roku 1997. V Česku ho v letech 1997–2004 vysílaly stanice HBO a TV Nova až do 6. série. Od roku 2012 navázala Nova na svém kanále Fanda 7. sérií a od roku 2015 seriál vysílá Prima Comedy Central.\n\nSeriál popisuje život v zapadlém coloradském městečku South Park, přičemž hlavními hrdiny jsou čtyři žáci základní školy. Svým charakteristickým, velice agresivním, vulgárním a často značně kontroverzním humorem se tvůrci vyjadřují k různým politickým a společenským, často tabuizovaným, problémům, např. euthanasii, potratům, víře, nebo aféře s karikaturami proroka Mohameda.\n\nMěstečko South Park poběží nejméně do konce roku 2016 a s nynějšími 20 sériemi se tak stává druhým nejdelším americkým animovaným seriálem všech dob, více epizod mají pouze Simpsonovi. V Česku vysílala seriál HBO a TV Nova, která odvysílala celkem šest sérií, od července roku 2012 jej začala opět vysílat stanice Fanda TV. Ta v roce 2014 ukončila vysílání, na začátku prosince 2015 jej opětovné nasadila stanice Prima Comedy Central. Na oficiálním webu je možné volně sledovat všechny díly v originálním znění, kromě čtyř cenzurovaných dílů s Mohamedem.\n\nMěstečko South Park bylo v březnu 2005 vyhlášeno v anketě 100 Greatest Cartoons třetím nejlepším animovaným seriálem všech dob, porazili ho pouze druzí Tom a Jerry a první Simpsonovi. V dubnu 2006 vyhrálo Městečko South Park Peabody Award, která se uděluje výjimečným televizním a rozhlasovým pořadům.\n\nSouth Park je považován za velice kontroverzní seriál, ať už je to kvůli používání vulgárního jazyka, nebo zesměšňování mnohých aspektů lidské společnosti a aktuálního společenského dění. Jako příklad lze uvést epizody \"Navěky nejlepší přátelé\", která reaguje na spor o odpojení Terri Schiavo od přístrojů udržujících ji při životě, nebo epizody \"Animákové války I\" a \"II\", které reagují na aféru s karikaturami proroka Mohameda. Největší vlnu kontroverze způsobila pravděpodobně epizoda \"Uvězněný v komoře\" zesměšňující scientologii a její představitele v čele s Tomem Cruisem.\n\nV Česku vzbudil seriál okamžitě po svém uvedení velké rozhořčení, především pro svou značnou vulgárnost, v českých médiích dosud nevídanou. Na internetu se objevila „Iniciativa rodiče proti South Parku“, jejíž iniciátorka, Mgr. Hana Králová, tvrdí, že seriál narušuje dětskou psychiku, vytváří u dětí nevhodné normy chování, učí je používat vulgarismy a prezentuje sex jako zcela normální součást lidského života. Stránky iniciativy byly aktualizovány naposledy 15. srpna 2000 a v současnosti již neexistují. Je dostupná pouze archivovaná verze na archive.org.\n\n\n… a další\n\nNa motivy seriálu byl v roce 1999 natočen film \"South Park: Bigger, Longer & Uncut\" (přesný překlad znamená \"South Park: Větší, Delší & Nesestříhaný\", v České republice uveden pod názvem ).\n\nNa začátku roku 2007 vyšla v nakladatelství Blackwell kniha \"South Park a filosofie\". Nejznámější tváře současné světové filosofie zde poukazují na fakt, že tento kontroverzní seriál není pouze směs fekálního humoru s rasovým podtextem, ale že se jeho prostřednictvím autorská dvojka Trey Parker a Matt Stone tvrdě otírají o problémy světové politiky, filosofie, etiky a navíc se u toho dobře pobavíte.\n\n\n"}
{"id": "84871", "url": "https://cs.wikipedia.org/wiki?curid=84871", "title": "Josef Kepka", "text": "Josef Kepka\n\nProfesor Josef Kepka (26. února 1902, Vranovice – 26. dubna 1952, Pankrác) byl český středokoškolský profesor a jedna z obětí komunistického teroru.\n\nJosef Kepka vystudoval Vysokou obchodní školu v Praze. Ve třicátých letech navštívil Sovětský svaz, kde se seznámil s tamními podmínkami. Jelikož patřil k známým odpůrcům komunistů, byl v roce 1952 obviněn ze spolupráce s tzv. Zelenou internacionálou, která měla údajně v Československu připravovat ozbrojený odpor proti komunistům na venkově, ve vykonstruovaném procesu odsouzen k trestu smrti a v dubnu 1952 popraven.\n\n"}
{"id": "84872", "url": "https://cs.wikipedia.org/wiki?curid=84872", "title": "Vladimír Balaš", "text": "Vladimír Balaš\n\nVladimír Balaš (* 20. dubna 1959 Prostějov) je český právník, zabývá se mezinárodním a ústavním právem.\n\nV současné době vyučuje na Právnické fakultě Univerzity Karlovy. Dříve působil na Policejní akademii České republiky v Praze a Fakultě právnické Západočeské univerzity v Plzni, kde byl v letech 1993–1999 děkanem. Působil též jako ředitel Ústavu státu a práva Akademie věd České republiky. Zabývá se mezinárodním právem veřejným a srovnávacím právem ústavním. Publikoval např. \"Právo mezinárodních smluv\" (s P. Šturmou a Č. Čepelkou 2011), \"Kurs mezinárodního ekonomického práva\" (s P. Šturmou, 2013) a \"Srovnávací ústavní právo\" (s J. Blahožem a K. Klímou, 2015). Kromě obecného kursu mezinárodního práva veřejného vyučuje v kursu mezinárodního ekonomického práva, kurs řešení mezinárodních sporů a právo mezinárodních smluv.\n\nMezinárodním ekonomickým právem se intenzivně zabývá od 90. let 20. století. Mezi jeho poslední publikace patří příspěvek o přezkumu rozhodčího nálezu v mezinárodních investičních sporech v \"Oxford Handbook on the International Law of Foreign Investments\" publikovaný v Oxford University Press. Investičními spory se zabývá nejen teoreticky, ale i prakticky. Českou republiku zastupuje a zastupoval ve dvou investičních sporech a jako co-counsel zastupuje v dalších investičních sporech i Slovensko. Je členem Stálého rozhodčího soudu v Haagu a členem panelu rozhodců ICSID. Jako právní zástupce a rozhodce se zabývá řešením obchodních sporů a mezinárodních obchodních sporů podle (RS HK ČR a AK ČR, ICC, UNCITRAL). Od roku 2017 je místopředsedou RS HK ČR a AK ČR.\n\nČeskou republiku zastupoval po dvě funkční období v Committee for Constitutional and Legal matters FAO. Je předsedou české pobočky ILA (International Law Association).\n\nV komunálních volbách v roce 1994 byl zvolen jako nestraník za ODS do Zastupitelstva města Plzně.\n\nVe volbách do Senátu PČR v roce 2014 kandidoval za TOP 09 a STAN v obvodu č. 21 – Praha 5. Se ziskem 13,87 % hlasů skončil na 4. místě a nepostoupil do druhého kola.\n"}
{"id": "84873", "url": "https://cs.wikipedia.org/wiki?curid=84873", "title": "Branický most", "text": "Branický most\n\nBranický most (lidově přezdívaný též most Inteligence) je železniční most s chodníkem pro pěší, přemosťující údolí Vltavy v jižní části Prahy mezi Malou Chuchlí a Braníkem, budovaný v letech 1949–1955 a pro železniční dopravu zprovozněný 30. května 1964. Oficiálně pojmenován byl ale až v roce 1969.\n\nJe součástí takzvané železniční jižní neboli branické spojky (Radotín–Vršovice) určené pro obchvat nákladní dopravy mimo centrum Prahy a původně plánované jako dvojkolejné. Spojka propojuje železniční trať Praha – Plzeň s (tehdy částečně přeloženou) tratí Praha - Vrané nad Vltavou. Kromě Vltavy přemosťuje obě tyto trati i souběžné páteřní pozemní komunikace (Strakonická a Modřanská) a tramvajovou trať do Modřan. U svých konců se oblouky připojuje ke směrům pobřežních tratí. Uprostřed západního oblouku je vystavěna odbočka, která měla navazovat na další plánovanou část obchvatu, tunel do Hlubočep a Jinonic, od jehož výstavby bylo nakonec upuštěno. V jedné z variant vysokorychlostního tunelového železničního koridoru Praha–Beroun, která je doposud zanesena v územním plánu Prahy, se také uvažovalo o připojení odbočky koridoru v těchto místech.\n\nBranický most má šířku 14 metrů, je tvořen 15 poli s rozpětím 53,5 metru, celkové převýšení mezi konci mostu je 6 metrů, celková výška nad hladinou Vltavy 19 metrů. Chodník pro pěší je umístěn uprostřed mezi kolejištěmi, je od nich oddělený ploty a osvětlený.\n\nS délkou 910 m by mohl být nejdelším železničním dvoukolejným železobetonovým mostem v Evropě. Položena je však na něm jen jedna kolej, včetně návazné trati do Krče, protože druhá kolej pro dosavadní provoz z kapacitních důvodů zatím není potřeba. Lidová tvořivost o příčinách jednokolejnosti dala vzniknout různým mýtům, odvozeným od údajných problémů při stavbě tunelu nad Malou Chuchlí. Některé pověsti dokonce potvrdil i mluvčí SŽDC, i když pozdější odpověď této organizace zněla jinak (v článku o tunelu). Druhá kolej na mostě byla sice původně umístěna, ale po provedení zátěžových zkoušek zase snesena.\n\nMyšlenka na železniční obchvat Prahy pro nákladní dopravu se mezi odborníky objevovala již začátkem 20. století. První reálné návrhy předložil Pražské nádražní komisi roku 1920 Josef Kubler, v roce 1923 projekt podpořil Jan Bašta, roku 1927 předložil Miroslav Chlumecký regulační komisi „dispoziční plán budoucích železničních úprav v Praze“, který podobnou trať zahrnoval. Po druhé světové válce plánovací komise myšlence nepřála, ale roku 1949 bylo náhle se stavbou mostu započato, aniž by byla dokončena celková koncepce železniční dopravy i projekt trati. Předpokládá se, že ukvapené zahájení výstavby bylo vyvoláno potřebou urychleně najít práci pro vzdělance odsunuté do dělnických profesí.\n\nProjekt mostu vznikal teprve v době, kdy se část spojky již stavěla. Projekt vypracoval Jiří Klimeš ve třech variantách, prováděcí projekt vybrané varianty vytvořili Zbyšek Krušina a Vladislav Valoušek.\n\nPřípravné práce byly zahájeny roku 1949, v roce 1952 započala stavba oblouků. V roce 1955 byly úspěšně provedeny zatěžkávací zkoušky, ale železniční doprava na něm byla zahájena až v sobotu 30. května 1964 při zprovoznění celé železniční jižní spojky. Do té doby most sloužil statickým zkouškám různých typů lokomotiv při různých rychlostech, dynamiky stavebních konstrukcí apod.\n\nLidové označení \"most Inteligence\" získal proto, že na jeho stavbě pracovala řada příslušníků takzvané inteligence (právníků, filosofů, lékařů a dalších vzdělanců), kteří byli v 50. letech nuceni nastoupit do dělnických a pomocných profesí. V roce 1969 byl, jako jeden z mála pražských železničních mostů, oficiálně pojmenován, a to jako \"Branický most\".\n\nV současnosti je most využíván pro nákladní dopravu pro jízdu mimo velké osobní stanice. Při výlukách či jiných mimořádnostech jsou po mostě vedeny i vlaky osobní dopravy z železniční tratě 171 mezi Praha hlavní nádraží a Berounem, které se před stanicí Praha-Radotín napojují na trať do Berouna.\n\nMostovka je v současné době místy narušena, zejména v části zrušené koleje, protože některé betonové díly byly odcizeny vandaly a pravděpodobně naházeny do řeky. V roce 2015 proběhla oprava mostu, při níž byla obnovena hydroizolace a sanovány mostní oblouky.\n\nPřes most vede zelená turistická značená trasa 3129 z Malé Chuchle k Hálkovu pomníku v Dolních Břežanech.\n\n\n"}
{"id": "84881", "url": "https://cs.wikipedia.org/wiki?curid=84881", "title": "Puklice", "text": "Puklice\n\nPuklice () je obec ležící na Vysočině cca 7 km jihovýchodně od Jihlavy. Skládá se ze tří částí: Puklice, Studénky a Petrovice. Celkem zde žije obyvatel.\n\nNázev se vyvíjel od varianty Pukilwicz (1316), Puklowitz (1327), Puklicz (1356, 1358), Puglicz (1368), v Pukliczich (1581), z Puoklicz (1591), Pucklitz (1678, 1718), Puklitz (1720, 1751, 1798), Puklitz a Puklice (1846, 1872), Puklice (1881), Puklitz a Puklice (1915) až k podobě Puklice v roce 1924. Místní jméno vzniklo přidáním přípony -ice k osobnímu jménu Pukl. Pojmenování je rodu ženského, čísla pomnožného, genitiv zní Puklic.\n\nPrvní zmínka o existenci Puklic a Petrovic je z roku 1318. Studénky jsou poprvé zmíněny v roce 1360. Obce Puklice a Petrovice byly spravovány biskupským kostelem v Olomouci. Tehdejší král Jan Lucemburský potvrdil v roce 1318 směnu Puklic a Petrovic Janovi z Řečice. Po jeho smrti svěřil král Jan roku 1327 obě vsi Jindřichu z Lipé, jehož rod žil v místním kraj přes sto let. Dalším v pořadí, komu obce náležely byl rod Beránků z Petrovic, kteří v roce 1521 prodali puklické panství rodu Hordarů. Těm bylo panství v době pobělohorské kvůli účasti v odbojích českých stavů proti králi Ferdinandu II. ze tří čtvrtin zkonfiskováno. Po sirotcích Hordarových držel Puklice od roku 1673 Jakub Trümml a pak díky jeho dceři rod Waderbornů.\n\nRoku 1731 zde panoval František Adam Grisl z Grislova, od roku 1749 jeho manželka a od roku 1770 jejich neteř s rodinou. Roku 1807 koupil panství Otto Skrbenský a v roce 1878 ho prodal jeho syn Otto Puklice hraběti Karlu z Blankensteina. Jeho syn Jan postoupil v roce 1892 puklický velkostatek za 141 000 zlatých továrníkovi Miloslavu Peškovi. Posledním majitelem zámku i velkostatku byl od roku 1917 Richard Fischmann, který spravoval panství až do roku 1942, kdy zahynul v koncentračním táboře Osvětim. Zámek poté přešel do státního vlastnictví.\n\nOd roku 1869 pod Puklice spadá vesnice Petrovice, od roku 1921 pak Studénky.\n\nPuklice leží v okrese Jihlava v Kraji Vysočina. Nachází se 9 km jihovýchodně od Jihlavy, 5 km jihozápadně od Luk nad Jihlavou a 8 km severně od Brtnice. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jehož rámci spadá pod geomorfologický okrsek Puklická pahorkatina. Průměrná nadmořská výška činí 528 metrů. Nejvyšší bod, Holý vrch (660 m n. m.), leží na západní hranici katastru obce. V severní části stojí Cahův vrch (592 m). V Písecském rybníce pramení Puklický potok, který obcí protéká a poté pokračuje na sever do Petrovic, východním okrajem vede Přísecký potok. Část území přírodní památky Starý Přísecký Rybník zasahuje i do katastru Puklic.\n\nPodle sčítání 1930 zde žilo v 146 domech 916 obyvatel. 897 obyvatel se hlásilo k československé národnosti a 15 k německé. Žilo zde 803 římských katolíků, 21 evangelíků, 80 příslušníků Církve československé husitské a 6 židů.\n\nObec se člení na 3 místní části – Petrovice, Puklice a Studénky, které leží na třech katastrálních území (pojmenovaných „Petrovice u Jihlavy“, „Puklice“ a „Studénky“). Puklice mají čtyři základní sídelní jednotky – Petrovice, Puklice, Studénky a Studénky-u Puklic (na katastrální území Studénky).\n\nPuklice jsou členem Svazku obcí mikroregionu Černé lesy a místní akční skupiny LEADER - Loucko.\n\nObec má patnáctičlenné zastupitelstvo a pětičlennou radu obce.\n\n\n\n\nV obci sídlí firmy Pila Bítovčice s.r.o., LIBERA - CZ, s.r.o., INTIMIDEA, s.r.o., MPP KOVOPLAST s.r.o., Natura, a.s., KD - UNI, s.r.o., AGROKOP CZ, a.s., AGRO družstvo vlastníků Puklice, Zemědělské zásobování a nákup v Jihlavě, a.s. a obchod společnosti LAPEK, a.s. Obcí prochází silnice III. třídy č. 4052 do Petrovic, č. 4051 ze Studének do Luk nad Jihlavou, č. 4045 do Střížova a č. 4053 do Příseky. Dopravní obslužnost zajišťují dopravci ICOM transport a TRADO-BUS. Autobusy jezdí ve směrech Jihlava, Kněžice, Předín, Želetava, Brtnice, Dolní Smrčné, Třebíč, Přímělkov, Kamenice, Řehořov, Měřín a Velké Meziříčí. Obcí prochází žlutě značená turistická trasa.\n\nV obci působí Základní škola a mateřská škola Puklice. V Puklicích také působí mnoho různých spolků. Nejdůležitějšími je místní Sokol a sbor místních hasičů. Kromě těchto spolků zde působí také Myslivecké sdružení, Český zahrádkářský svaz, Český svaz chovatelů a Občanské sdružení KLUB LIDOVÉHO FOLKLÓRU.\n\nPrvní ruční hasicí stříkačku zakoupili v obci již roku 1878, ale až po velkém požáru roku 1883 byl založen hasičský sbor. Prvním velitelem byl Jan Kaut. Psal se rok 1912, když za 600 zlatých byla zakoupena další stříkačka. V roce 1928 se za 42 000 Kčs objevil první motorový přístroj na likvidaci požárů. Na jeho zakoupení se konala v Puklicích veřejná sbírka a použily se výtěžky z plesů. Roku 1911 si obec postavila hasičskou zbrojnici, která stála pod starou školou pravděpodobně až do roku 1948. Současná hasičárna je vedle sokolovny.\n\nHasiči se pravidelně účastní soutěží SDH, okrsek K. Vozába, a to jak muži, tak ženy, které se pravidelně umísťují na stupních vítězů. Už přibyli taky mladí hasiči Puklice.\n\nSDH má asi 70 členů, nejstarším je Josef Kabelka, jenž je členem od roku 1951. Starostou SDH Puklice je v současnosti Zdeněk Pavlíček ml., hospodářem Roman Trnka a preventistou Vlastimil Štumar. Jediný přínos do pokladny je výtěžek z každoročního plesu, který se koná v sále sokolovny. Do rozpočtu přispívá i obecní úřad.\n\nV roce 1920 se 4 obyvatelé obce zúčastnili cvičitelského kurzu v Jihlavě a o rok později byla založena samostatná tělovýchovná jednota TJ SOKOL PUKLICE. Už v této době se mluvilo o stavbě sokolovny. K tomu však došlo 30. června 1950, kdy sokolovna i s tehdy největším sálem v okolí slavnostně otevřena. Do té doby se přes zimu cvičilo v sálech pohostinství a v zámku. Roku 1984 byla započata rekonstrukce celé budovy, která už byla značně opotřebená. Byla přistavěna i kotelna a kinosál. Celá generální oprava trvala čtyři roky.\n\nNyní sokolovnu využívá ZŠ Puklice, jejíž žáci sem přes zimu chodí cvičit v rámci tělocviku, ale také samotný Sokol. V zimním období se zde konají tréninky fotbalových mužstev, je tu ping-pong, florbal. Současným starostou Sokolu je Kamil Prchal.\n\nTabulka aktivit Sokolu\nVždy o puklické pouti tento spolek pořádá výstavu domácího zvířectva. Na výstavě převažují slepice, holubi a králíci.\n\nVe Studénkách je SDH jediným místním spolkem. Stejně jako SDH Puklice se pravidelně účastní soutěží SDH v okrsku Karla Vozába. (Též jako v Puklicích dosahují lepších výsledků ženy.) Hasiči také pomáhají organizovat různé kulturní akce.\n\nSoučasným starostou SDH je Kamil Wondrák.\n\nV obci se nachází několik kulturních památek ČR:\n\nDalší pamětihodnosti:\n\n\n"}
{"id": "84886", "url": "https://cs.wikipedia.org/wiki?curid=84886", "title": "Stanislav Balík (1928–2015)", "text": "Stanislav Balík (1928–2015)\n\nStanislav Balík (15. února 1928 Morašice – 11. dubna 2015) byl český právní historik. Byl profesorem na Právnické fakultě UK v Praze a na Právnické fakultě ZČU v Plzni. Zabýval se obecnými dějinami státu a práva.\n\nJeho syn Stanislav Balík mladší byl v letech 2004–2014 soudcem Ústavního soudu.\n\n\n\n"}
{"id": "84894", "url": "https://cs.wikipedia.org/wiki?curid=84894", "title": "Útěk z vězení (seriál)", "text": "Útěk z vězení (seriál)\n\nÚtěk z vězení (v anglickém originále Prison Break) je televizní seriál americké televizní společnosti Fox, poprvé vysílaný 29. srpna 2005. Původní objednávka na 13 epizod byla kvůli diváckému úspěchu rozšířena na celou sérii. \"Prison Break\" byl vytvořen a spoluprodukován Paulem Scheuringem, je natáčen v Joliet Prison ve státě Illinois. V USA bylo prvních 13 epizod vysíláno od srpna do listopadu 2005, zbylých 9 bylo odvysíláno od března do května 2006. Fox také zadal natáčení druhé série. \n\nZákladní děj sleduje stavebního inženýra Michaela Scofielda (Wentworth Miller), který se pokusí o vyloupení banky s úmyslem nechat se zavřít do státní věznice Fox River. Scofield věří, že jeho bratr, Lincoln Burrows (Dominic Purcell), který byl falešně odsouzen za zabití bratra viceprezidentky USA, je nevinný a chystá se pomoci mu v útěku. Postupně ale musí začít spolupracovat s dalšími vězni.\n\nV dubnu 2017 se seriál vrátil s pátou řadou. V lednu 2018 televize Fox oficiálně potvrdila výrobu šesté řady.\n\nPůvod seriálu se datuje do roku 2003, kdy byl nápad nabídnut společnosti Fox Broadcasting Company, ale byl zamítnut, protože se společnost obávala malého potenciálu seriálu pro dlouhodobé vysílání. Později byla zvážena možnost minisérie, což údajně přitáhlo zájem velkých jmen amerického filmového průmyslu jako Steven Spielberg nebo Bruce Willis. Ke skutečné realizaci však nedošlo. Vlivem obrovské popularity seriálů Ztraceni a 24 hodin u amerických diváků změnila stanice Fox své plány a podpořila produkci seriálu v roce 2004.\n\nMichael Scofield je úspěšný stavební inženýr. Jeho otec opustil domov předtím, než se narodil a jeho matka zemřela na rakovinu jater. Jeho starší bratr, Lincoln Burrows, žil zcela jiný život, často na hranici kriminality. V době, kdy se seriál odehrává, je Lincoln obviněn z vraždy Terrence Steadmana, bratra viceprezidentky Spojených států, a má být odsouzen za vraždu prvního stupně k popravě na elektrickém křesle. Ačkoli ho důkazy jednoznačně usvědčují, Michael věří, že by zločin takové povahy neprovedl. Lincoln přísahá, že je nevinný a trvá na tom, že na něj vše bylo nastraženo.\n\nOzbrojený Michael vchází do místní banky, aby ji vyloupil, přičemž několikrát vystřelí z pistole. Hned potom, co se dostaví vozy a helikoptéra policejní protiakce, se vzdává. Dosahuje tak prvního kroku svého cíle, kterým je být poslán do stejného vězení jako jeho bratr. Mnoholetá rodinná známá Veronica Donovanová se ujme Michaelovy obhajoby. V procesu je Michael shledán vinným z ozbrojené loupeže. Podmíněný trest je zamítnut, protože Michael ze zbraně během přepadení opravdu střílel. Je odsouzen k pětiletému vězení a žádá o přidělení věznice v blízkém okolí. Tomu je vyhověno a Michael je poslán do věznice Fox River, kde je i jeho bratr Lincoln, čekající na popravu.\n\nKdyž se Michael ocitne za zdmi vězení, začíná jeho tajná cesta k osvobození bratra. Michael připravil sofistikovaný plán na Lincolnovo osvobození z Fox River. Jeho výhoda znalostí vnitřního uspořádání věznice je datována od roku 1999, kdy se jako stavební inženýr účastnil přebudování objektu. Ještě než se octne v žaláři, detailně prostuduje odpovídající plány a dokončí ostatní přípravy. Celé své tělo nechá potetovat zakódovanými plány věznice a dalšími potřebnými údaji pro útěk. Jen co se stane vězněm, pracuje čas proti němu. Aby osvobodil bratra dřív, než bude pozdě, potřebuje překonat technické překážky a zejména vytvořit správné konexe s ostatními vězni a dozorci.\n\n\n\nV Kanadě je Prison Break vysílán na Global TV ve stejné časy jako na stanici Fox v USA, aby využil možnosti kanadského simultánního nahrazení. Stanice TVA koupila práva na francouzskou verzi Prison Break (nazvaná \"La grande évasion\"), vysílání začalo 13. dubna 2006 ve 20 hodin.\n\nV Izraeli je tuto sérii možné sledovat na kanálu \"YesStars\".\n\nVe Velké Británii zakoupila nedávno vysílací práva TV Five. První epizoda byla vysílána 23. ledna ve 22 hodin. Reklamní plakáty a televizní upoutávky byly součástí akce na podporu seriálu. Od epizody „End of the Tunnel“ jsou díly na začátku a na konci komentovány protagonistou Wentworthem Millerem, který podává nejasné náznaky o nadcházejícím dění.\n\nTV Fox podpořila \"Prison Break\" velkou reklamní kampaní. Show debutovala 29. srpna 2005, odhadovaný počet diváků dosáhl 10,5 milionu. Fox takový úspěch pro pondělí letních měsíců nezaznamenala od Melrose Place a Ally McBeal vysílaných v září 1998. Stanice věnovala úvodnímu vysílání pořadu dvě hodiny pro dva díly. Premiéra byla sedmou nejsledovanější show v Americe v daném týdnu. Seriál pravidelně přiláká k obrazovce průměrně 10 milionů diváků každý týden a vedl americké televizní debuty na podzim 2005. Původně plánovaných třináct epizod běželo od srpna do listopadu 2005, kvůli velké popularitě bylo naplánováno dalších devět dílů, které byly vysílány od března 2006.\n\nPo velké reklamní kampani v Australské televizní síti Seven, která opěvovala úspěch seriálu v Severním Butlandu, byl \"Prison Break\" odvysílaný 1. února 2006, první epizoda dosáhla průměrné sledovanosti 1,94 milionu, maximální pak 2,09 milionu diváků. Reklama na show byla později doplněna dodatečným vysíláním ve druhém týdnu, ještě předtím než byl seriálu udělen pevný vysílací čas ve středu, ve 20:30.\n\n\n\n\nAutorem hudby k seriálu je Ramin Djawadi.\n\n\n20th Century Fox Home Entertainment vydalo první sezónu \"Útěku z vězení\" 8. srpna 2006 na DVD. Jde o šestidiskový set, bonusy obsahují komentáře herců a štábu ke klíčovým dílům. Alternativní scény jsou v bonusech také. Vlastní seriál má widescreen formát (1.78:1) a Dolby Digital 5.1 zvuk.\n\n"}
{"id": "84899", "url": "https://cs.wikipedia.org/wiki?curid=84899", "title": "Kurčatov", "text": "Kurčatov\n\nKurčatov ( ) je ruské jméno. Jeho nositeli jsou:\n"}
{"id": "84902", "url": "https://cs.wikipedia.org/wiki?curid=84902", "title": "Baška (okres Frýdek-Místek)", "text": "Baška (okres Frýdek-Místek)\n\nBaška () je obec po obou stranách historické moravsko-slezské hranice, má obyvatel a dělí se na tři části: Kunčičky u Bašky a Hodoňovice, jež se nacházejí na Moravě, a Bašku, která leží ve Slezsku. Hranici mezi moravskou a slezskou částí obce tvoří řeka Ostravice. Středem Bašky protéká a do Ostravice ústí Bystrý potok; při severovýchodním okraji leží na potoce Baštici rekreačně využívaná vodní nádrž Baška.\n\nBaškou prochází železniční trať Ostrava – Valašské Meziříčí, na které je zřízena železniční stanice \"Baška\", a silnice 1. třídy č. 56.\n\nVývoj názvu obce Baška, na Moravě, v povodí Ostravice: v roce 1850 Baschka – obec v okr. Frýdek, 1869 obec v okr. Těšín. V letech (1880–1900) obec Baška v okr. Těšín, 1910–1931 okr. Frýdek 1950–1970, 1992 obec v okr. Frýdek-Místek.\n\nPrvní písemná zmínka o obci pochází z roku 1402. Původ názvu pravděpodobně pochází od nějakého Bašky, který ves osadil. Podle zemřelého kronikáře obce Bedřicha Fišera se jméno připomíná od Valachů, kteří zde chovali ovce. Dříve se na valašsku a vizovicku ovci říkalo „baška“.\n\nI když se zájemci o kopanou v Bašce scházejí od počátku třicátých let minulého století, k založení sportovního klubu dochází až 15. června 1938. Vzniká Sportovní sdružení Kunčičky - Baška - Hodoňovice.\n\nZákladní škola v Bašce má 5 ročníků nižšího stupně ZŠ. V současné době je zde ředitelkou školy paní Mgr. Renáta Válková. Škola byla založena roku 1931.\n\n\n"}
{"id": "84931", "url": "https://cs.wikipedia.org/wiki?curid=84931", "title": "Kalibrační invariance", "text": "Kalibrační invariance\n\nKalibrační invariance ve fyzice označuje invarianci teorie pole vůči kalibrační transformaci. Jde o určitý druh symetrie. Kalibrační invariance se poprvé objevila v klasické Maxwellově teorii elektromagnetismu, ukázala se však jako daleko obecnější koncept a podstatný nástroj při sjednocování popisu interakcí v rámci kvantové teorie pole. Stojí tak u základu teorie elektroslabých interakcí (což je kalibračně invariantní teorie s grupou symetrie SU(2)×U(1)) a standardního modelu (grupa symetrie SU(3)×SU(2)×U(1)).\n\nV následujícím popisu budeme pro názornost používat příklad skalárního komplexního pole formula_1 s Lagrangiánem (resp. Lagrangeovskou hustotou)\n\nkde\n\nObecně, kalibrační transformace může být buď globální nebo lokální. Příkladem globální transformace může být \n\nkde λ je konstanta (formula_6, U(1) je Lieova grupa).\n\nLokální U(1) kalibrační transformaci \nvymáha\nkde\nformula_9\nLokální transformaci\nje Kalibrační transformaci formula_11. Tenzor intenzity elektromagnetického pole \nformula_12 je invariant\n"}
{"id": "84932", "url": "https://cs.wikipedia.org/wiki?curid=84932", "title": "Transport (geologie)", "text": "Transport (geologie)\n\nV geologii se transportem označuje přenos částic v určitém prostředí. Může se jednat o přenos částic ve vodním prostředí, ve vzduchu vlivem větru atd.\n\n\nÚčinná unášecí rychlost větru je závislá na zejména na jeho rychlosti, charakteru proudění a délce jeho působení. Důležitou vlastností větrného transportu je jeho unášecí schopnost, která za normálních podmínek dosahuje pouze drobných částic o velikosti prachových či písčitých do poloměru 0,3 mm. Existují extrémní výjimky jako v podobě tornáda, kde rychlost větru dosahuje až 200 km/h a jeho projevy je možno přemísťovat mnohem větší části.\n\nDůsledkem malé unášecí schopnosti větru vznikají při jeho malých rychlostech prachové bouře. Prachovité a jílovité částice je vítr schopen zvedat do značných výšek a udržovat je zde po dlouhý čas, v případě písečných zrnek je schopen jen málokdy je zvednout do výše přesahující 2 metry.\n\nKromě unášení je vítr schopen přemisťovat materiál i saltací a válením podobně jako ve vodním prostředí. Eolitické (vzniklé větrnou činností) sedimenty se vyznačují velmi dobrou vytříděností klastického materiálu s velmi dobrou opracovaností zrn, což je výsledek neustálých srážek písečných zrn mezi sebou.\n\nMateriál přemísťovaný proudící vodou je přenášen převážně saltací, v suspenzi a v roztoku. Podíl a velikost přenášeného materiálu ve vodě je určován hlavně proudem protékající řeky, kde platí, že čím je proud silnější, tím má větší unášecí schopnost a tím sebou bere větší klasty. Proud vody je určován převážně spádnicí, charakterem řeky, vodnatostí.\n\nNa horním toku řeky je unášecí schopnost největší a projevuje se zde nejvíce trakce a saltace, s klesajícím spádem řeky a vznikem meandrů se řeka uklidňuje a její schopnost klesá, začíná převládat suspenze. V dolním toku a v oceánech se pak projevuje hlavně transport difuzí v roztocích.\n\nKlastický materiál se vyznačuje dobrou vytříděností a opracovaností zrn, která bývají dobře obroušena a zakulacena vlivem neustálých srážek.\n\nLedovec během svého pohybu ledovcovým údolím působí ohromným tlakem na své okolí, což má za následek odlamování a brázdění okolní krajiny. Působícím tlakem přenáší okolní materiál převážně pomocí trakce. Doslova hrne před sebou veškerý materiál, který mu přišel do cesty, což má po jeho ústupu za následek vznik morén.\n\nVzniká tak špatně vytříděný klastický materiál, který se vyznačuje till. Jedná se o směs veškerého materiálu různé velikosti zrna, kde se nalézají neobroušené balvany až po drobná písková a jílová zrnka.\n"}
{"id": "84937", "url": "https://cs.wikipedia.org/wiki?curid=84937", "title": "Brassinosteroidy", "text": "Brassinosteroidy\n\nBrassinosteroidy (BR) jsou třída polyhydroxysteroidů, které byly zařazeny jako v pořadí již šestá skupina rostlinných hormonů. Byly objeveny roku 1970, když John W. Mitchell a jeho kolegové zjistili, že extrakt z pylu řepky (\"Brassica napus\") má podpůrný vliv na elongaci stonku a dělení buněk rostlin.\nV roce 1979 pak byla izolována biologicky aktivní molekula, odpovědná za výše jmenované působení řepkového pylu; látka byla nazvána brassinolid. \n\nBrassinosteroidy se vyskytují a působí ve velmi malých množstvích. Z 230 kg řepkového pylu je možné získat pouze 10 mg brassinolidu. Od tohoto objevu bylo v rostlinách identifikováno celkem již více než 70 sloučenin s brassinosteroidním účinkem.\n\nBrassinosteroidy mají několik objasněných základních účinků na rostliny:\n\nSamotnému objevu v rostlinách předcházelo zjištění, že pylové extrakty stimulují růst rostlin. Mitchel \"et al\"., sebrali v roce 1970 pyl z asi 60 druhů rostlin a přibližně polovina těchto pylových extraktů podporovala růst fazolových semen. Látka v pylu zlepšující růst byla nazvána \"brassin\". Později se ukázalo, že aktivní látky je v brassinu pouze nepatrné množství. Tato aktivní složka byla izolována vědci z Northern Regional Research Center – Peoria v roce 1979 v množství 4 mg ze 40 kg pylu řepky olejky (\"Brassica napus\") a byla pojmenována brassinolid, podle zdroje pylu. Současně byla krystalografickou analýzou stanovena její struktura.\n\nV roce 1982 byl izolován jako druhý ze skupiny brassinosteroidů castasteron z hmyzích hálek kaštanovníku (\"Castanea crenata\"). Následoval objev dolicholidu a mnoha dalších. \n\nV dnešní době je mimo přírodních brassinosteroidů, mnoho strukturních analogů brassinolidu připraveno chemicky. Od doby objevení brassinosteroidů se mnoho vědců zabývá jejich výzkumem, studují jejich chemickou strukturu, syntézu a biologickou aktivitu, molekulární mechanizmy účinku, vliv na rostliny, výskyt v rostlinách, transport a metabolismus v rostlinách a v neposlední řadě také praktické využití brassinosteroidů v zemědělství (přičemž v některých zemích už byly brassinosteroidy schváleny k polnímu použití. \n\nBrassinosteroidy byly nalezeny ve všech druzích rostlin, u kterých byl proveden podrobnější výzkum (jednoděložných i dvouděložných), a jsou obsaženy ve všech rostlinných orgánech. Výskyt brassinosteroidů v kořenech byl potvrzen teprve nedávno.\n\nBrassinosteroidy jsou v rostlinách přítomny v extrémně nízkých koncentracích. Vnitrobuněčný obsah brassinosteroidů kolísá v závislosti na typu orgánu, stáří tkáně a druhu rostliny. Mladá pletiva jich obsahují větší množství než pletiva zralá. Pyl a semena jsou nejbohatšími zdroji. Dosud nejvyšší koncentrace byla zaznamenaná v pylu cypřiše (\"Cupressus arizonica\") a dalším zajímavým místem výskytu jsou hmyzí hálky kaštanovníku nebo hálky v květech u \"Distylium racemosum\" a barvínku (\"Catharanthus roseus\"). Tyto hálky obsahují také vyšší koncentrace brassinosteroidů. \n\nPřítomnost brassinosteroidů v nižších rostlinách byla dokázána u zelené řasy (\"Hydrodictyon reticulatum\"), játrovky (\"Marchantia polymorfa\") a přesličky (Equisetum arvense). \n\nMezi brassinosteroidy je u rostlin nejvíce rozšířen castasteron, následován brassinolidem a typhasterolem.\n\nSignální dráhy brassinosteroidů nevyužívají cytoplazmatické steroidové receptory, tak jako je tomu u živočichů a člověka, ale jejich receptor je umístěn v plazmatické membráně, funguje na buněčném povrchu a převádí extracelulární signály do buňky (Li a Chory, 1997). \n\nHlavním brassinosteroidovým receptorem je serin/threonin kinasa BRI1, která je lokalizována v plazmatické membráně a je exprimována ve všech orgánech mladých rostlin huseníčku. \n\nBrassinosteroidy ovlivňují růstové i reprodukční procesy, stimulují růst i dělení buněk, růst mladých vegetativních pletiv (epikotylu, hypokotylu, koleoptile), indukují kvetení, zrání plodů, klíčení semen, tvorbu a růst kořenů, růst pylových láček, podílejí se na diferenciaci systému vodivých pletiv, hrají spolu s dalšími fytohormony zásadní roli při senescenci, aktivují protonové pumpy v buněčných membránách, ovlivňují fotosyntézu, asimilaci uhlíku a fixaci dusíku, podporují produkci etylenu, chrání rostlinu proti abiotickým i biotickým stresorům a podílejí se i na dalších procesech v rostlině. Vývojové a růstové aktivity jsou hlavně spojeny s ATPázovou aktivitou, syntézou syntetasy 1-aminocyklopropan-1-karboxylové kyseliny změnu v orientaci mikrotubulů, a modifikaci buněčných stěn.\n\nOd doby, kdy byl chemicky syntetizován brassinolid a jeho stereoizomer, 24-epibrassinolid (v roce 1981), mohly začít v širokém měřítku pokusy s aplikací brassinosteroidů na různé tkáně a orgány rostlin, a to ve skleníkových i polních podmínkách. První zpráva o vlivech brassinosteroidů na růst huseníčku se objevila v roce 1991, následována krátce nato popisem výběru mutantu u této rostliny (které jsou necitlivé k aplikovaným brassinosteroidům nebo jich syntetizují nedostatečné množství) a pozorováním, že brassinosteroidy u tohoto druhu regulují genovou expresi.\n\nVliv brassinosteroidů na prodlužovací růst byl potvrzen mnoha pracemi. Velmi účinné jsou při stimulaci růstu mladých vegetativních tkání (obsah a tedy i citlivost je v těchto tkáních vyšší). Bylo pozorováno, že brassinosteroidy stimulovaly růst zelené řasy Chlorella vulgaris a mycelií Psilocybe cubensis a Gymnopilus purpuratous. Na druhou stranu však inhibovaly růst nádorových buněk vyvolaný Agrobacterium tumefaciens. Aplikace brassinosteroidů tedy většinou růst stimuluje, může ho ale i inhibovat. Studie na epikotylech soji odhalila schopnost brassinosteroidů stimulovat buněčný růst, a ten byl doprovázen výlevem protonů a hyperpolarizací buněčných membrán. V kultuře mrkvových (Daucus carota) buněk vyvolal 24-epibrassinolid pouze zvětšování buněk, aniž by měl jakýkoli vliv na jejich dělení. Podélný prodlužovací růst buněk je v deficitních mutantech huseníčku (cbb, dwf4, cpd, dim) velmi snížen. Jak lze předpokládat, je u nich nižší i exprese genů spojených s prodlužovacím růstem buněk. Ukázalo se, že brassinosteroidy ovlivňují rekonfiguraci mikrotubulů do příčného uspořádání, které umožňuje podélný růst. \n\nBrassinosteroidy mohou podpořit organizaci mikrotubulů a prodlužovací růst buněk přímo, aniž by vzrostla exprese genů tubulinu, nebo mohou ovlivnit transport vody aquaporiny a aktivitu vakuolární protonové (H) ATPasy, což je oboje spojeno s prodlužovacím růstem buněk. Brassinosteroidy ovlivňují zřejmě stejnou měrou růst i dělení buněk. Ovlivňují také kinetiku buněčného cyklu v synchronizovaných kulturách buněk tabáku (Nicotiana tabacum) a také regulují geny exprimující se v S fázi. Brassinosteroidy mají stimulující roli na dělení buněk. \n\nRegulace syntézy a aktivity enzymů účastnících se modifikace buněčné stěny (jako jsou xyloglukan, endotransglykosylasy, glukanasy, expansiny a další) se stala častým místem působení hormonů regulujících prodlužovací růst buněk. Nanomolární koncentrace brassinolidu stimuluje tvoření tracheid (xylogenezi) v izolovaných mezofylových buňkách ostálky (Zinnia elegans).\nBrassinosteroidy regulují expresi mnoha genů, přispívajících k regulaci buněčného dělení a diferenciace, a pomáhají řídit celkové vývojové procesy vedoucí k morfogenezi rostliny. Podílejí se na regulaci fotomorfogeneze, skotomorfogeneze a buněčného růstu v přítomnosti buněčné stěny, která je potenciálním limitem růstu.\n\nV kořenech se nachází mnohem nižší množství brassinosteroidů než ve výhoncích a jiných částech rostliny. I vzhledem k tomu, že brassinosteroidy byly v kořenech nalezeny, jsou v kořenech také přítomny proteiny potřebné pro biosyntézu brassinosteroidů, stejně tak jako proteiny potřebné pro přenos brassinosteroidového signálu (BRI1 a BAK1). To naznačuje, že brassinosteroidy jsou důležité regulační sloučeniny také pro růst a vývoj kořenů. Pokusy, při kterých bylo studováno ovlivnění růstu kořenů brassinosteroidy, prokázaly inhibiční i stimulační účinky na růst kořenů.\n\nBohužel se při těchto pokusech pracovalo jen s kořenovými segmenty a byly tak přerušeny mnohé signalizační dráhy. 24-epibrassinolid měl inhibiční vliv na formaci kořenů u sazenic fazolu, pšenice (\"Triticum aestivum\") a kukuřice (\"Zea mays\"). Guan a Roddick (1988) zjistili inhibiční vliv 0,1 M 24-epibrassinolidu na růst kořenů rajčete, také stejná koncentrace 24-epibrassinolidu silně inhibovala růst kořenů huseníčku. Ale inhibiční vliv brassinosteroidů na růst kořenů odporuje faktu, že mutanti mají redukovaný kořenový systém.\n\nV deficitních mutantech (zde byl použit cbb3) je na vyvolání inhibice růstu potřeba vyšší množství brassinosteroidů (>10 nM), nižší koncentrace růst kořenů stimulují. Lze říct, že nízké koncentrace brassinosteroidů podporují růst kořenů a brassinosteroidy přejdou na cestu inhibice pokud je překročena hraniční koncentrace brassinosteroidů. Tato hraniční koncentrace závisí na biologické aktivitě aplikovaného brassinosteroidu a genotypu rostliny. Například je tato hranice nižší u 24-epibrassinolidu než u 24-epicastasteronu, a vyšší v mutantech necitlivých k brassinosteroidům.\n\nDoba ošetření, koncentrace a vývojové stádium rostliny má i zde velký vliv na působení brassinosteroidů na rostlinu. \n\nBrassinolid spolupracuje s auxinem při gravitropickém zakřivení primárních kořenů kukuřice. Aktivace gravitropického zakřivení pomocí brassinolidu byla plně anulována při aplikaci inhibitoru polárního transportu auxinu. Exogenně aplikovaný brassinolid (10-9 M a 10-5 M) zvýšil gravitropické zakřivení v primárních kořenech kukuřice. Takto vyvolané zakřivení bylo velmi zvýrazněno přítomností auxinu (10-8 M a 10-10 M).\n\nBrasisinosteroidy pravděpodobně podporují růst pylové láčky při prorůstání bliznou. Obsah brassinosteroidů v pylu je oproti jiným částem rostliny velmi vysoký, což naznačuje, že brassinosteroidy mohou mít významnou roli při regulaci reprodukce. Velmi vysoké koncentrace brassinosteroidů byly nalezeny také v semenech. Aplikace brassinolidu zlepšila klíčení řeřichy či eukalyptu (Eucalyptus camaldulensis). Brassinolid, 24-epibrassinolid a 28-homobrassinolid podpořily klíčení semen podzemnice olejné (Arachis hypogaea). Obdobné výsledky byly získány při ošetření semen řepky, rajčete, tabáku, a dalších. Snížená fertilita nebo samčí sterilita jsou běžné charakteristiky mutantů s nedostatkem brassinosteroidů nebo necitlivých k brassinosteroidům. . Ukázalo se, že v zásadě brassinosteroidy zlepšují klíčení semen a růst sazenic. Tento vliv může zvýšit výnos, zejména v suboptimálních růstových podmínkách.\n\nIhned po objevení brassinosteroidů byly iniciovány studie možnosti využití brassinosteroidů na zlepšení výnosu zemědělských plodin, a to jak v laboratorních, tak v polních podmínkách. Brassinosteroidy zvýšily výnos pšenice, ječmene, rýže, kukuřice, soji, fazolu, podzemnice olejné, hlávkového salátu, ředkviček, rajčat, mrkve, celeru, cibule, česneku, brambor, špenátu, papriky, bavlníku, čajovníku, kávovníku, jabloní, jahod, citrusů, vodního melounu, cukrové řepy, hořčice, řepky, tabáku, okurky, hroznů, a dalších.\n\nBrassinosteroidy zcela prokazatelně zvyšují výnos mnoha kulturních plodin, zvlášť v suboptimálních podmínkách, jsou pro rostliny zcela přirozené a neškodí životnímu prostředí. Jsou tedy vhodné k široké aplikaci v zemědělství pro zvýšení výnosů a ochranu rostlin).\n\nStárnutí rostlin je regulováno fytohormony a i zde hrají brassinosteroidy důležitou roli. Brassinolid zpožďuje odpadnutí listů citrusu.\n\nMnoho brassinosteroidových mutantů má prodlouženou délku života a zpožděnou senescenci. Zpožděné stárnutí koreluje se sníženou fertilitou, sterilní mutanti jako je bri1 (brassinosteroidový insenzitivní) mají nejvíc zpožděný vývoj. Předpokládá se, že neschopnost vytvářet signály pro nástup senescence v neplodných mutantech vede k pozorovanému prodloužení délky života rostliny. Toto tvrzení také podpořilo domněnku o roli brassinosteroidů při navozování stárnutí u rostlin.\n\nPostřik brassinolidem může hrát důležitou roli ve zvyšování komerční hodnoty ovoce (Litchi). \nOšetření brassinoslidem také podpořilo růst, produkci plodů a zmírnilo jejich praskání. Postřik na listy tedy výrazně ovlivnil enzymové aktivity, obsah vápníku v perikarpu plodů a snížil praskání plodů. \nUkázalo se, že 24-epibrassinolid přímo ovlivnil rychlost fotosyntézy.. \n\nBrassinosteroidy stimulují růst hypokotylů na světle, ale inhibují jeho růst za tmy. Nicméně přiměřené koncentrace brassinosteroidů jsou potřebné jak pro růst na světle, tak i ve tmě \nJe možné, že existuje optimální koncentrace brassinosteroidů v sazenicích. Nad tuto prahovou koncentraci, (která může záviset na vnějších podmínkách) brassinosteroidy růst inhibují. Interakce s ostatními fytohormony také může určit stupeň brassinosteroidové odpovědi.\n\nBrassinosteroidy ovlivňují mnoho procesů v rostlině. To, zda toto ovlivnění bude pozitivní nebo negativní velmi záleží na době aplikace brassinosteroidů, koncentraci, stáří a celkové kondici rostliny a na typu aplikovaného brassinosteroidu. Tyto procesy jsou ovlivněny hlavně přenosem signálu a expresí brassinosteroidy-indukovatelných genů. Přitom nelze zapomínat na interakce s ostatními fytohormony a vliv prostředí.\n\nRostliny nemají motorický aparát, proto nemohou utéct před stresy z okolí. Brassinosteroidy zvyšují odolnost rostlin vůči různým abiotickým i biotickým stresům. Zvyšují odolnost rostlin k vysokým a nízkým teplotám, k vodnímu deficitu nebo zamokření substrátu, nadměrným koncentracím těžkých kovů nebo solí, pesticidům a herbicidům (abiotické stresy) a působení bakterií, virů či hub (biotické stresy). O mechanizmech těchto účinků je zatím známo pouze málo. Mechanizmem, který se může podílet na odolnosti k různým typům stresu je například zvýšená aktivita antioxidantů a jejich vysoký obsah při odpovědi na vysoké a nízké teploty, zasolení, sucho a zraňování a na oxidativní stres, a může hrát hlavní roli při získávání odolnosti rostlin na různé stresy z okolí. Byla také zjištěna vyšší exprese heat shock proteinů nebo ATP,)\n\nMnoho fyziologických procesů v rostlině je ovlivněno nízkou teplotou (fotosyntéza, klíčivost, zakořeňování, nasazování květů nebo plodů). Chladová tolerance může být indukována růstovými regulátory, je ale doprovázená zpožděním růstu po ošetření. Chladová tolerance je však v mnoha pokusech vyvolaná kyselinou abscisovou v relativně vysoké koncentraci, což inhibuje růst rostlin a buněk.\n\nBrassinosteroidy posilují toleranci rostlin k chladovému stresu, zvyšují účinnost a rychlost fotosyntézy, zvyšují obsah chlorofylu etiolovaných sazenic, podporují růst buněk a růst biomasy, urychlují a zlepšují růst mladých rostlin, působí na membránovou stabilitu, osmoregulaci a nasazování plodů, celkově tedy zmírňují poničení způsobená chladem a tento vliv je výraznější při nižších teplotách. Kombinované předošetření rostlin kyselinou abscisovou a 24-epibrassinolidem výrazně mírní poškození procesu fotosyntézy chladem, brassinolid pravděpodobně zmírňuje snížení sušiny a rozklad chlorofylu po působení chladového stresu\n\nTeplotní stres zvyšuje produkci kyslíkových radikálů v rostlinách. Superoxid dismutasa je klíčový enzym detoxifikace kyslíkových radikálů. Oba brassinosteroidy stimulovaly aktvivitu superoxid dismutasy při 25 i 40 °C a nebyl pozorován žádný významný rozdíl mezi použitými koncentracemi.\n24-epibrassinolidem vyvolaná zvýšená aktivita superoxid dismutasy při 40 °C může být cestou k odstranění přebytku vzniklých kyslíkových radikálů. Aktivita katalasy při vysoké teplotě poklesla, 24-epibrassinolid stimuloval její aktivitu při obou testovaných teplotách, ale jen v koncentraci 10,6 nM.\n\nTyto výsledky naznačují možnou roli obou sloučenin při snižování buněčného poškození vyvolaného teplotním stresem v závislosti na těchto enzymech. \n\nOšetření sazenic řepky 24- epibrassinolidem (1 M) vede k výraznému nárůstu jejich základní termotolerance. 24-epibrassinolid zvýšil akumulaci čtyř hlavních tříd heat-shock proteinů v porovnání s neošetřenými rostlinami během i po skončení působení stresu. \nSyntéza heat-shock proteinů je řízena na posttranskripční úrovni. Ošetření 24-epibrassinolidem snižuje ztráty některých složek translačního aparátu během obnovy, což koreluje s rychlejším návratem buněčné protein-syntézy po teplotním šoku a vyšším poměrem rostlin, které přežijí\nOšetření brassinolidem zvyšuje odolnost k vysoušení a stresu z vysoké teploty. Rostliny ošetřené brassinolidy vykazovali menší ztrátu složek translačního aparátu díky, ke které by jinak došlo v důsledku teplotního stresu.\n\nRostliny řepky byly ošetřeny syntetickými brassinosteroidy (4 varianty) postřikem na list. Jedna skupina byla ošetřena 7 dní před počátkem a druhá 5 dní po počátku stresu sucha a zamokření substrátu. Vliv stresu na rostliny byl sledován změnou sušiny, produkcí etylenu a hladinou kyseliny abscisové. Brassinosteroidy snížily hladinu kyseliny abscisové a produkci etylenu u rostlin stresovaných suchem při aplikaci 5 dní po počátku stresu. Výrazné snížení hladiny kyseliny abscisové bylo zaznamenáno již po 24 hodinách po postřiku, snížení produkce etylenu bylo pozorováno až po 48 hodinách. Tento efekt byl pozorován ještě 7 dní po aplikaci a po 2–3 týdnech vymizel. Vliv ošetření rostlin brassinosteroidy během stresu suchem byl výraznější než vliv ošetření před počátkem stresu. Aplikace brassinosteroidů jak před, tak během působením stresu mírně zvyšovala akumulaci sušiny. Produkce etylenu během stresu zamokřením substrátu u rostlin ošetřených před počátkem stresu nebyla ovlivněna. Při ošetření během stresu se produkce etylenu snížila oproti kontrole. Všechny použité brassinosteroidy měly pozitivní vliv na akumulaci sušiny, snížily na určitou dobu po aplikaci produkci etylenu a také endogenní hladinu kyseliny abscisové. Pozorované změny hladin kyseliny abscisové a etylenu jsou v souladu s předpokladem, že méně stresované rostliny mají nižší endogenní obsah kyseliny abscisové a uvolňují méně etylenu.\n\nBylo popsáno, že 24-epibrassinolid při aplikaci postřikem na vyvinuté rostliny zvyšuje růst rostlin a nárůst sušiny kořenů a výhonů při vodním stresu. Postřik na listy i ošetření obilek pšeničných odrůd citlivých nebo tolerantních k suchu 28-homobrassinolidem, mělo stimulační vliv na růst stresovaných rostlin. Přestože byl pozorován pouze malý rozdíl vlivu 28-homobrassinolidu na tyto dvě pšeničné odrůdy, tak celkově odrůda tolerantní k suchu měla silnější odpověď na ošetření 28-homobrassinolidem při působení vodního stresu. Stoupající příjem vody, membránová stabilita a vyšší asimilace CO a dusíku v ošetřených stresovaných rostlinách korelovaly se zvýšenou odolností k suchu vyvolanou 28-homobrassinolidem. Aquaporiny jsou membránové vodní kanály, které hrají hlavní roli v kontrole obsahu vody v buňkách. \nBrassinosteroidy mohou hrát roli v propustnosti pro vodu přes aquaporiny, a že brassinosteroidy neovlivňují přímo plazmatickou membránu v tomto procesu, protože zde nebyl pozorován žádný “rychlý“ vliv na osmotickou propustnost protoplastů způsobený brassinosteroidy. Změny v osmotické permeabilitě zde korelovaly s růstem hypokotylu.\n\nBrassinosteroidy indukují rezistenci k rostlinným patogenům. V některých výzkumech se brassinosteroidy ukázaly být efektivnější ochranou rostlin než standardní fungicidy. \n\nBrassinolidem indukovaná odolnost nekorelovala se zvýšením obsahu kyseliny salicylové ani s indukcí „pathogenesis-related“ genové exprese (zraněním indukované odolnosti). \nNavíc se systémově získanou odolností (SAR) měla aditivní ochranné účinky proti patogenům, což naznačilo, že mechanizmus, kterým brassinolid vyvolá odolnost, je odlišný od jiných protistresových mechanizmů. \nRostliny brambor postříkané roztokem brassinosteroidu měly menší výskyt infekce Phytophthora infestans. Zlepšení odolnosti brassinosteroidem ošetřených hlíz bylo spojeno se zvýšením koncentrace kyseliny abscisové a etylenu a přítomnosti fenolických a terpenoidních sloučenin. Brassinosteroidy tedy působí i jako fungicidy. Ale některé koncentrace a aplikace brassinosteroidů v určitých stádiích vývoje mohou růst hub a rozvoj choroby stimulovat. Správná koncentrace, načasování a způsob aplikace jsou tedy důležité předpoklady pokud mají být brassinosteroidy vyvinuty a používány jako fungicidy.\n\nBrassinosteroidy odvrací také negativní účinky zasolení na rostliny. \n\n24 – epibrassinolid a 28 – homobrassinolid snížily inhibiční vliv soli na klíčení a na růst sazenic rýže. . \nKlíčení semen eukalyptu v roztoku 24-epibrassinolidu bylo zrychlené jen mírně, zatímco za přítomnosti soli bylo výrazně posíleno 24-epibrassinolidem. Vliv brassinosteroidů na ultrastrukturu buněk listů ječmene byl zkoumán při stresu zasolením. \nBrassinosteroid neměl vliv na buněčnou ultrastrukturu listů v normálních podmínkách, ale výrazně snížil poškození jader a chloroplastů způsobené stresem zasolením. Byla zaznamenána schopnost brassinosteroidů rušit inhibiční účinky zasolení na růst sazenic podzemnice olejné.\nZ předchozího textu je jasné, že pozitivní vliv brassinosteroidů na růst a výnos je nápadnější za stresových podmínek v porovnání s optimálními. Brassinosteroidy zlepšují fotosyntetické vlastnosti rostlin a i dalšími mechanizmy výrazně přispívají ke zvýšené odolnosti rostlin k různým stresům. Přitom také spolupracují s ostatními fytohormony a obrannými mechanizmy rostlin. Jak je vidět při odpovědi na patogeny, je i zde důležitá koncentrace a načasování při použití brassinosteroidů.\n\nBrassinolid je polyhydroxylovaný derivát 5-cholestanu. Základní strukturou je podobný živočišným hormonům odvozených od cholesterolu (androgeny, estrogeny a kortikoidy obratlovců, ekdyson hmyzu a korýšů). Odlišnosti v aktivitě mezi různými brassinosteroidy vychází z rozdílů na C-2 a C-3 v A kruhu, přítomnosti laktonu, ketonu nebo oxo-skupiny na C-6 v B kruhu a prostorovém rozložení hydroxylových skupin na postranním řetězci, přítomnosti nebo nepřítomnosti metylové nebo etylové skupiny na C-24. \n\nOptimální struktura pro nejvyšší biologickou aktivitu je struktura brassinolidu (laktonová funkční skupina na C-6/C-7, sousedící cis hydroxyly na C-2 a C-3, R konfigurace hydroxylů na C-22/C-23 a metyl jako substituent na C-24). \n\nJedna z největších překážek používání brassinosteroidů v širokém měřítku na polích je jejich vyšší cena. Izolace brassinosteroidů z přírodních materiálů je kvůli jejich nepatrnému množství v nich obsažených velice pracná a nákladná a pro praktické účely nepřichází v úvahu. Syntetická příprava brassinolidu je také velmi nákladná, proto byla syntetizována řada analogů brassinosteroidů, které mají podobné účinky. Pokrok v chemické syntéze brassinosteroidů a jejich analogů vedl k ekonomicky použitelným postupům, které umožnily jejich praktickou aplikaci v zemědělství. Předpokládá se, že brassinosteroidy se budou stále častěji používat pro zvyšování výnosů. \n\nVšechny brassinosteroidy ovšem nejsou biologicky aktivní, nejčastěji se ve fyziologických studiích používá brassinolid, 24-epibrassinolid a 28-homobrassinolid. Pro široké použití v zemědělství je potřeba najít kompromis mezi fyziologickou aktivitou a cenou, proto je vhodné studovat vliv různých brassinosteroidových analogů na růst a vývoj rostlin a to zejména kulturních plodin.\nBiosyntetická dráha syntézy brassinolidu může být rozdělena na syntézu základních sterolů (cycloartenol a z něj campesterol), a specifickou dráhu od campesterolu k brassinolidu. Rostlinné steroly jako např. campesterol jsou integrální složkou membrán, slouží jako regulátory tekutosti a propustnosti membrán a přímo ovlivňují aktivitu membránových proteinů včetně enzymů a složek signálních drah. Mutace v genech kódujících enzymy biosyntetické dráhy sterolů mohou také výrazně ovlivnit vývoj rostliny.\nBiosyntetická dráha brassinolidu byla poprvé objasněna za použití kultury buněk barvínku (\"Catharanthus roseus\").\n\nMutanty můžeme rozdělit na mutanty s nedostatkem brassinosteroidů (deficitní) a mutanty necitlivé k působení brassinosteroidů, u kterých je ovlivněna signální dráha (insenzitivní mutanti).\nBrassinosteroidové deficitní a insenzitivní mutanti mají mnoho vývojových defektů, mají sníženou klíčivost semen, jsou zakrslí, mají tmavě zelené zakřivené listy, sníženou fertilitu, zpožděný reproduktivní vývoj a ve tmě rostou jako by rostly na světle (de-etiolovaní). U deficitních mutantů mohou být tyto defekty kompenzovány přidáním brassinolidu Tyto mutanti jsou důležitým předpokladem pro výzkum jednotlivých kroků biosyntézy.\n\nZákladní steroly pro biosyntézu brassinosteroidů jsou syntetizovány in vivo z cykloartenolu a ten vzniká ze squalenu. Cykloartenol je první cyklický prekurzor, který se pak postupně mění až na campesterol.\n\nMutanti huseníčku, jejichž biosyntetická dráha je přerušena v časné fázi syntézy sterolů, mají některé charakteristiky brassinosteroid-deficitních mutantů v dospělosti, ale mají i specifické defekty v embryogenezi. \n\nBiosyntéza campesterolu prochází přes následující meziprodukty:\n\nCesta od cykloartenolu k 24-metylen cykloartenol vede přes C-24 alkylaci postranního sterolového řetězce. Bylo prokázáno, že 5-dehydroepisterol vzniká v rámci kroku, který zahrnuje zavedení C-5 dvojné vazby do B-kruhu episterolu.\nDalším krokem biosyntetické dráhy je přeměna 5-dehydroepisterolu na 24-metylencholesterol pomocí 7 sterol reduktasy. Na konci biosyntetické dráhy sterolů je izomerizace a redukce 24-metylencholesterolu na campesterol. \n\nV rostlinách byly zatím objeveny 3 dráhy biosyntézy brassinolidu. Je to biosyntetická dráha C27 brassinosteroidů a dráha syntézy C28 brassinosteroidů, která se dělí na časnou a pozdní C6 oxidační dráhu. Tyto dráhy mohou u některých rostlinných druhů fungovat všechny společně (např. u huseníčku, kde společný výskyt 6-deoxo a 6-oxo forem brassinolidových prekurzorů naznačil spolupůsobení obou drah), jinde je některá z nich převládající. Například cathasteron nebyl detekován v rajčeti a rýži, a proto se zdá, že u těchto rostlin je dominantní pozdní C6 oxidační dráha, zatímco v rajčeti byla zatím dokázána jen pozdní C-6 oxidační dráha (Kim et al., 2004, 2005). Navíc se předpokládá, že pozdní C6 oxidační dráha je hlavním zdrojem brassinolidu v sazenicích huseníčku rostoucích na světle, zatímco časná C6 oxidace může být dominantní ve tmě (Noguchi et al., 2000). \nPřeměna membránového sterolu campesterolu na brassinolid se děje přes sérii redukcí, hydroxylací, epimerizací a oxidací, které byly důkladně studovány u mnoha rostlinných druhů (Obr.1). První 4 reakce vedou k syntéze campestanolu přes redukci dvojné vazby v campesterolu. Mutant huseníčku det2 je mutantem pro tuto reakci. Gen DET2 má sekvenční identitu k savčím 5-steroid reduktasám (Li et al., 1996). Aplikace brassinosteroidů může kompenzovat det2 mutanty a vnitrobuněčná koncentrace campestanolu je u nich snížena v porovnání s divokým typem (Fujioka et al., 1997). Det2 má i typický fenotyp brassinosteroidového mutanta, který ovšem oproti cpd a bri1 nemá tak výrazné defekty, což je zřejmě způsobeno zbytkovým campestanolem přítomným v det2. Ten může být vytvářen druhou reduktasou katalyzující stejnou reakci, podobně jako v případě DWF7 i DET2 katalyzuje krok přeměny (24R)-24-metylcholest-4-en-3-onu na (24R)-24-metyl-5-cholestan-3-on (Noguchi et al., 1999). Mutant sax1 může také ovlivnit přeměnu campesterolu na campestanol. Sax1 má fenotyp brassinosteroidových deficitních mutantů a může být částečně kompenzován ošetřením brassinosteroidy. Nemá ale typický de-etiolovaný fenotyp ve tmě. Sax1 má blokovanou syntézu brassinolidu v kroku předcházejícím det2 a hraje roli v nějaké postranní syntetické dráze přeměny campesterolu na 6-deoxocathasteron přes 22-hydroxylované intermediáty (Ephritikhine et al., 1999). Role sax1 v biosyntéze není tedy jasná tak, jako u ostatních brassinosteroid-deficitních mutantů, kteří byli plně charakterizováni. Od campestanolu se dráha dělí na časnou a pozdní C-6 oxidační větev. \nReakce přeměny campestanolu na 6-deoxocathasteron (pozdní C-6 oxidační dráha) a 6-oxocampestanolu na cathasteron (časná C-6 oxidační dráha) jsou obě katalyzované produktem DWF4 genu, který kóduje cytochrom P450 se sekvenční homologií k savčím steroid hydroxylasám (Choe et al., 1998). Dwf4 mutant může být kompenzován pouze 22-hydroxylovanými meziprodukty biosyntézy brassinolidů a syntetickými sloučeninami, jako je 22-hydroxycampesterol. Toto dokazuje, že DWF4 funguje jako C-22 steroid hydroxylasa (Clouse, 2002). Nadměrná exprese DWF4 genu způsobí nárůst délky hypokotylu. Další krok obou větví dráhy také zahrnuje postranní hydroxylaci a je katalyzován produktem CPD genu (alelický k CBB3 a DWF3), který kóduje cytochrom P450, který je podobný DWF4. Cpd mutant je extrémně zakrslý a může být kompenzován pouze 23-hydroxylovanými brassinosteroidy, což dokazuje, že CPD účinkuje jako C-23 steroid hydroxylasa (Szekeres et al., 1996). Tedy C-22 a C-23 pozice brassinosteroidů jsou úspěšně hydroxylovány cytochromy P450, kódovanými geny DWF4 a CPD. Jejich funkce a i jejich DNA sekvence jsou podobné (Asami et al., 2000). \n\nMutanti, kteří mají blokované kroky biosyntézy za enzymem CPD a mutanti v biosyntéze C27 brassinosteroidů nebyli zatím důkladněji identifikováni (Clouse a Feldmann, 1999). Biosyntéza brassinolidu u huseníčku je pravděpodobně spíš síť než nezávislé lineární dráhy.\nJe zajímavé, že většina sterol a brassinosteroid-deficitních mutantů byla izolována při výběru mutant, které měly defekty ve fyziologických procesech (zakrslost, konstitutivní fotomorfogeneze ve tmě) nebo defekty embryogeneze. Teprve po klonování jejich genů se ukázalo, že mají defekt v biosyntéze sterolů nebo brassinosteroidů. Pochopení, jak je vnitrobuněčná koncentrace brassinosteroidů regulována přes syntézu a metabolizmus je důležitou součástí mnoha modelů působení brassinosteroidů.\n\nRegulace se může vyskytnout na úrovni transkripce, stability mRNA, translace, enzymové aktivity a dostupnosti substrátu. Může být ovlivňována i vnějšími signály a vývojovými podněty jako je světlo a ostatní hormony. Transkripce CPD genu je specificky regulovaná brassinolidem a citlivost k cykloheximidu naznačuje potřebu \"de novo\" syntézy regulačního faktoru (Mathur et al., 1998). Množství transkriptů DWF4 je alostericky regulováno vnitrobuněčným obsahem brassinosteroidů. Jeho exprese je velmi nízká v divokém typu huseníčku, ale výrazně stoupá v deficitních mutantech dwf1, bri1 a cpd. To naznačuje, že brassinosteroidové signály jsou potřebné pro snížení exprese DWF4 genu v divokém typu. Reakce katalyzované produkty genu CPD a DWF4 genů pravděpodobně limitují rychlost biosyntézy brassinolidu. Dalším limitujícím krokem je reakce přeměny 6-deoxocastasteronu na castasteron. Ve všech případech je substrát přítomen v buňkách v mnohonásobně větším množství než produkt (Nomura et al., 2001). \n\nJiný možný mechanizmus regulace je transport brassinosteroidů v rostlinách, který je nejspíš bazipetální, jak je ukázáno ve studiích s brassinosteroidy aplikovanými exogenně (Li a Chory, 1999). Také se spekuluje o tom, ve kterých částech rostliny jsou takto hormony syntetizovány. Například exprese CPD genu byla detekována pouze v kotyledonech rostoucích listů huseníčku. Na druhé straně DET2 je exprimován ve všech orgánech a nezávisle na vývojovém stádiu. Je možné, že exprese může probíhat ve všech orgánech a uplatňují se alosterické regulace závisející na metabolizmu. Brassinosteroidy jsou zřejmě rychleji metabolizovány v listech a pomaleji v kořenech nebo hypokotylech, kde mohou alostericky inhibovat svou biosyntetickou dráhu (Shimada et al., 2003).\n\nKM-01 byl první známý selektivní brassinosteroidový inhibitor, má však zatím omezené použití.\n\nDalším nalezeným brassinosteroidovým inhibitorem byl brassinazol (v současné době nejznámější a nejpoužívanější). Jeho struktura je podobná struktuře pacrobutrazolu a uniconazolu (inhibitory biosyntézy gibberelinu) a jedním z cílových míst inhibice je 22-hydroxylační krok přeměny 6-oxocampestanolu na cathasteron a nebo oxidační krok přeměny cathasteronu na teasteron. \n\nMorfologické změny brassinazolem ošetřených rostlin se podobají změnám u det2 mutantů. Rostliny ošetřené brassinazolem jsou zakrslé s kadeřavými, tmavě zelenými listy, mají změněnou fotomorfogenezi (exprimují větší množství fotosyntetických proteinů) a ve tmě vyvíjí pravé listy. \n\nBrassinazol nemá žádný postranní vliv kromě inhibice biosyntézy brassinosteroidů. Limity v použití brassinazolu však jsou. Například při koncentraci 10 M nebo větší nemůže být morfologie ošetřených rostlin úplně kompenzována pomocí brassinolidu. Také rostliny větší než huseníček (rajče nebo okurka) potřebují vyšší množství brassinazolu, což může být způsobeno problémy se vstřebáváním brassinazolu nebo s jeho pohybem v rostlině.\n\nBrassinazol 2001 a brassinazol 220, jsou další triazolové inhibitory brassinosteroidové biosyntézy, s podobnými, ale silnějšími a specifičtějšími účinky než má brassinazol. Imazalil (fungicid) by mohl být také jedním z brassinosteroidových inhibitorů, ale imazalilem inhibovaný růst hypokotylu je možno plně obnovit pouze aplikací kombinace 24-epibrassinolidu a gibberelinu a je také pětkrát méně aktivní než brassinazol.\n\nMetabolizmus brassinosteroidů byl studován na různých rostlinných druzích a mnoho typů metabolitů bylo již bylo identifikováno jako produkty degradace nebo inaktivace (hydroxylací, oxidací, glykosylací, acylací, nebo degradací postranního řetězce). Nejčastějším produktem 24-epibrassinolidu byl 25-hydroxy-24-epibrassinolid a 25--D-glukosyloxy-24-epibrassinolid. \n\nBrassinolid ve fazolových explantátech byl metabolizován na jeho 23-O--glukosid. V rýžových explantátech a sazenicích byl exogenně aplikovaný brassinolid metabolizován na neznámé polární ale neglykosidické metabolity. 24-epimery brassinolidu a castasteronu jsou přeměňovány na různé metabolity a jejich konjugáty v suspenzní kultuře buněk rajčete. Mezi metabolity fazolu byl brassinolid bez 26- a 28-metylových skupin, který byl identifikován jako 26-norbrassinolid. Vzniká pomocí brassinolid demetylasy. U mnohých podobných experimentů ani produkty metabolizmu nebyly přesně určeny (Kim et al., 2000b).\n\nDříve byly brassinosteroidy považovány pouze za růstové regulátory spolu s polyaminy, kyselinou jasmonovou, oligosacharidy nebo některými fenolickými látkami, ale díky objevení brassinosteroidových mutantů huseníčku a hrachu byly na konferenci v Japonsku v roce 1998 zařazeny mezi fytohormony, vedle již uznávaných pěti skupin hormonů (auxiny, gibberelliny, cytokininy, kyselina abscisová a etylen). \n\nMechanizmus jejich působení se od účinku ostatních fytohormonů liší a není na nich závislý. Interakce mezi hormony je však základem pro koordinaci rostlinného vývoje.\n\nMnoho vývojových procesů, které jsou ovlivněny brassinosteroidy, je zároveň řízeno i dalším hormonem – auxinem (prodlužování stonku a kořenů, klíčení semen, apikální dominance aj.). Brassinosteroidové a auxinové signální dráhy se sbíhají na úrovni transkripčních regulací cílových genů. \n\nOba hormony mají ale jinou kinetiku působení. U soji (\"Glycine max\") např. brassinolid stimuloval prodlužování epikotylu 45 min po aplikaci a tato stimulace dosáhla vrcholu po několika hodinách. Odpověď rostliny na auxin byla naopak relativně rychlá, začala po 10–15 min a gradovala po 30–45min. Podobná kinetika byla také nalezena na úrovni genové regulace u huseníčku.\n\nBrassinosteroidy jsou závislé na změnách poměru auxinu/cytokininu v rostlinných tkáních. Vzrůst obsahu auxinu v rostlinných buňkách po exogenní aplikaci brassinosteroidů a biosyntetické expresi genů byl následován významným poklesem koncentrace cytokininu nebo zvýšením degradace cytokininu v transformovaných rostlinách tabáku. \nVětšina prací popisuje stimulaci syntézy etylenu po aplikaci brassinosteroidů, např. u etiolovaných rostlin vigny (Vigna radiata). Bylo popsáno i snížení hladiny kyseliny abscisové po aplikaci 24-epibrassinolidu v etiolovaných hypokotylech tykve (http://chemicke-listy.vscht.cz). \n\nVliv aplikace exogenních brassinosteroidů na endogenní hladiny kyseliny abscisové je velmi různorodý, na jedné straně po aplikaci 24-epibrassinolidu dochází ke zvýšení hladiny kyseliny abscisové v rostlinách bavlníku (Gossypium hirsutum) a v hypokotylech okurky (Cucumis sativus), na druhé straně bylo popsáno snížení hladiny kyseliny abscisové po aplikaci 24-epibrassinolidu v etiolovaných hypokotylech tykve (Cucurbita pepo).\n\nDormance semen a jejich klíčení jsou regulovány kyselinou abscisovou a gibbereliny. Tyto dva hormony spolu účinkují antagonisticky. Kyselina abscisová indukuje dormanci semen a inhibuje jejich klíčení. Gibberelliny tuto dormanci přerušují. V práci Stebera a Mc Courta (2001) je dokázáno, že 24-epibrassinolid obnoví klíčení mnoha gibberelinových biosyntetických mutantů a gibberelinového insenzitivního mutanta sly1. Autoři také zjistili, že klíčení brassinosteroidového deficitního mutanta huseníčku det2-1 a brassinosteroidového insenzitivního mutanta bri1-1 je silněji inhibováno kyselinou abscisovou, než klíčení divokého typu. Brassinosteroidy stimulují klíčení a jejich signál je nejspíš potřebný při překonávání inhibice, která je vyvolaná kyselinou abscisovou. Částečná kompenzace klíčení v gibberelinových mutantech pomocí 24-epibrassinolidu může být ale způsobena stimulací růstu hypokotylu, a tím i růstu embrya v klíčícím semeni. Stále tedy není zodpovězena otázka, zda mají brassinosteroidy esenciální roli při klíčení semen. Pokud ano, tak můžeme očekávat, že bude získán neklíčící fenotyp i mezi brassinosteroidovými mutanty. Společná aplikace gibberelinu a brassinolidu na rostliny begónie (\"Tabebuia alba\") snížila koncentraci kyseliny abscisové v postranních pupenech, což vedlo k jejich vývoji. Ošetření begónie gibberelinem a následně brassinolidem působilo výrazně pozitivně na růst stonku sazenic, ale ošetření samotným brassinolidem velký vliv nemělo. Aplikace brassinolidu samotného nebo v kombinaci s gibberelinem způsobila nárůst tloušťky listové čepele. Gibberelin a brassinosteroidy působí na stejné růstové a vývojové procesy, a to zřejmě aditivně. \n\nBrassinosteroidy a gibbereliny působily aditivně také na růst epikotylů fazolu. Jejich růstově regulační vliv byl pozorován také na odříznutých segmentech hypokotylu okurky, obě látky aditivně podpořily růst Aplikace 24-epibrassinolidu obnovila citlivost huseníčkových hypokotylových buněk ke gibberelinu. Nedávné zprávy o deficitních mutantech dwf4 a sax1 podaly důkaz, že plně aktivní brassinosteroidová biosyntetická dráha je potřebná pro plnohodnotnou gibberelinovou odpověď\n\nPočáteční studie brassinosteroidů byly zaměřeny na jejich schopnost stimulovat růst. Byly vyvinuty dva testovací specifické systémy a citlivé k brassinosteroidům. Jsou to test druhého fazolového internodia (second bean internode test) a test odchylky jazýčku rýže (rice lamina inclination test). \n\nTest druhého fazolového internodia byl vyvinut při první izolaci brassinolidu z pylu řepky. Yopp et al., (1979) zjistili, že účinky brassinolidu jsou odlišné od účinků jiných hormonů při testech využívajících hákovité stáčení a prodlužovací růst hypokotylů fazolu v testu druhého fazolového internodia. Uřízlá druhá internodia ze sazenic fazolu (Phaseolus vulgaris), které byly ošetřeny brassinolidem v lanolinové pastě, se prodlužovala, zakřivovala, bobtnala nebo se rozdělovala. Síla těchto jevů závisela na množství brassinolidu. Při nižších koncentracích brassinolid vyvolal prodlužovací růst, zakřivování a bobtnání internodií a při vyšších koncentracích vyvolával rozdělování internodií (Yokota, 1999). Při tomto testu jsou pouze brassinosteroidy schopné vyvolat rozdělení internodia, ostatní rostlinné hormony ho nevyvolají. Další zkoušky citlivosti k brassinosteroidům také využívají růstu internodií ().\n\nTest odchylky jazýčku rýže byl původně vyvinut při testování auxinu. Je při něm zjišťováno odklonění čepele listu rýže. Ta se odklání proto, že buňky na adaxiální straně jazýčku se selektivně prodlužují jako odpověď na auxin, zatímco ty na abaxiální straně jsou k němu méně citlivé. Použitím této metody testování byl zkoumán rozdíl biologické aktivity brassinolidu a auxinu. Úhel odchýlení vyvolaný 5,7×10 M auxinem byl shodný s úhlem vyvolaným 2×10 M brassinolidem, což dokazuje, že brassinolid je v tomto testu aktivní v koncentracích 1000krát menších než auxin (Fuji and Saka, 2001).\n\nDalší vysoce citlivé testy jsou založeny např. na inhibici růstu etiolovaných sazenic hrachu (Pisum sativum).\n\n"}
{"id": "84949", "url": "https://cs.wikipedia.org/wiki?curid=84949", "title": "The Clash", "text": "The Clash\n\nThe Clash byla britská punk rocková kapela, která existovala mezi lety 1976 a 1986. Jde o jednu z nejznámějších kapel první vlny punku v 70. letech. The Clash ve své hudbě spojovali punk, reggae a mnoho dalších hudebních stylů. Kapela se proslavila také svými neobvykle živelnými koncerty.\n\nOd svých počátků byla kapela trochu vzdálená ostatním podobným kapelám, ať už hudebním nadáním svých členů nebo jejich texty. Vášnivý politický idealismus v textech Joe Strummera a Micka Jonese kontrastoval s nihilismem Sex Pistols a jednoduchostí The Ramones. Album \"London Calling\" z roku 1979 je považováno za jedno z nejlepších alb historie a časopis Rolling Stone jej vyhlásil albem 80. let, ačkoliv vyšlo na konci roku 1979.\n\nStyl a hudba The Clash ovlivnila obrovské množství dalších kapel, ať už hrající punk, nebo ne. V roce 2003 byli The Clash uvedeni do Rock and Roll Hall of Fame.\n\nPřed založením skupiny působili její členové v různých částech londýnské hudební scény. John Graham Mellor zpíval a hrál na kytaru v hospodské rockové kapele The 101’ers, která byla založena v roce 1974. Touto dobou si stále říkal Woody Mellor, jméno Joe Strummer přišlo až později, jako narážka na jeho neumělé drnkání na ukulele, kterým si přivydělával jako pouliční muzikant v londýnském metru. Mick Jones hrál na kytaru ve skupině London SS, jejíž styl bývá někdy označován jako \"protopunk\" — tedy jako punkový průkopník. S tou zkoušel téměř celý rok 1975, aniž by odehráli jediný koncert, či nějakou skladbu nahráli. Skupinu London SS vedl Bernard Rhodes, přítel Malcolma McLarena, jenž dal dohromady skupinu Sex Pistols. Jones a jeho spoluhráči se díky němu spřátelili se členy Sex Pistols — Glenem Matlockem a Stevem Jonesem, kteří také pomáhali hledat a posuzovat případné nové členy London SS. Mezi těmi, kteří chtěli hrát s London SS, byli taky Paul Simonon, který tu chtěl zpívat, a bubeník Terry Chimes. Nicky Headon s kapelou bubnoval pouze jediný týden a pak skončil.\n\nPo rozpadu London SS — což bylo na začátku roku 1976 — pokračoval Rhodes jako Jonesův manažer. V únoru viděl Jones první vystoupení Sex Pisols. Tehdy cítil, že přichází něco nového, co tu doposud nebylo. Na radu Rhodese oslovil v březnu Jones Simonona a navrhl mu, že pokud se na něco naučí hrát, mohl by se připojit k nově plánované kapele. Zkoušení začalo záhy, a to ve složení Jones, Simonon na basu a Keith Levene na kytaru. Kapela intenzivně hledala bubeníka. Přihlásil se Terry Chimes. Kapela ho zpočátku vzala mezi sebe, ale jen na krátko.\n\nPořád se ale hledal zpěvák. Chimes si jednou vzpomněl na Billy Wattse, kterému bylo stejně, jako ostatním členům kapely. Rhodes byl však zvědavý na Strummera, o kterém mu řekli Jones a Levene. Oba viděli jedno jeho vystoupení, které se jim velmi zamlouvalo. 30. května Rhodes a Levene zastihli Strummera po koncertě 101’ers. Rhodes dal Strummerovi 48 hodin na rozhodnutí, zdali se chce stát členem nově vznikající kapely, která by byla rivalem Sex Pistols. Rhodes ale zatelefonoval Strummerovi o den dřív a vyžadoval okamžitou odpověď. Strummer nebyl proti. Simonon o tom jednou prohlásil: „Jakmile se k nám Joe přidal, začali jsme všichni konečně pořádně zkoušet.”\n\nStrummer představil kapele svého starého kamaráda ze školy, který si s kapelou zahrál na bicí na několika prvních zkouškách. Kapela s ním ovšem nebyla spokojena, a tak Rhodes oslovil Terryho Chimese, zdali by se k nim nepřipojil. Chimesovi se ale zpočátku Strummer vůbec nezamlouval. Údajně mu připadal příliš starý (byl o čtyři roky starší než zbytek kapely), nosil hrozné oblečení a měl skřehotavý hlas.\n\nSimonon přišel se jménem kapely až poté, co si sami říkali Weak Heartdrops and the Psychotic Negatives. Později k tomu uvedl, že ho to napadlo, když začal číst noviny, kde se neustále opakovalo slovo ’clash’ (česky rozpor nebo konflikt). Zbytek kapely a manažer Rhodes byli pro.\n\nPo společném zkoušení se Strummerem, které netrvalo ani měsíc, Clash poprvé vystoupili. Byl to společný koncert se Sex Pistols 4. července 1976 v sheffieldském klubu Black Swan. S termínem se spěchalo, protože kapela chtěla mít svůj koncert dříve než The Damned — další punková kapela vzniklá z London SS. Kapela nechtěla dalších pět týdnů hrát koncerty. Levene byl nespokojený se svou rolí v kapele a na prvním vystoupení Clash už přesvědčoval zpěváka Sex Pistols Johna Lydona, aby spolu po případném rozpadu Pistols dali dohromady vlastní kapelu.\n\nVečer po svém prvním koncertě se členové Clash ukázali spolu s členy Sex Pistols a většinou pravověrných londýnských punkových fanoušků v klubu Dingwalls, kde tehdy hrála přední newyorská punková kapela, The Ramones. Tady někde začalo soupeření o leadera londýnské punkové scény. Neustálé vzájemné půtky vylučovaly jakoukoli punkovou jednotu. Simonon se tu například porval s basákem kapely The Stranglers, která se sice formálně hlásila k punku, ale nepatřila mezi pravověrné punkery, kteří se spíše soustředili kolem Sex Pistols.\n\nPo prvním koncertu trval Rhodes na tom, aby se kapela mnohem více sehrála. Clash tak začali víc než měsíc velmi intenzivně zkoušet. Jak popisuje Joe Strummer: “Museli jsme od sebe odkopnout svoje kamarády a zapomenout na to, jak jsme hráli dřív, a postupně si hledat svůj vlastní výraz.” Vznikaly nové písničky. Slova psal většinou Strummer, hudbu Jones. Nechtěli psát o lásce, ale o tom, co je ovlivňuje, o tom, co je skutečně důležité. 13. srpna odehráli malý koncert pouze pro zvané ve studiích v Camdenu. Mezi zvanými byl i kritik Giovanni Dadamo. Jeho recenze popisovala kapelu jako “rozjetý vlak… našlapanou kapelu, první z nových kapel, která může opravdu vyděsit Sex Pistols.”\n\n29. srpna otvírali Clash a kapela Buzzcocks z Manchesteru další koncert Sex Pistols. Tento trojkoncert se ukázal jako zásadní pro britskou punkovou scénu, která postupně krystalizovala do punkového hnutí. I když recenzent časopisu NME napsal: “The Clash jsou garážovou kapelou, která by se do garáže měla zase rychle vrátit.” Joe Strummer později poznamenal, že tento komentář inspiroval kapelu ke skladbě “Garageland”.\n\nZačátkem září byl z kapely vyhozen Levene. Strummer tvrdil, že to bylo kvůli jeho slábnoucímu zájmu o kapelu. Navíc často užíval speed, kvůli kterému taky dlužil členům kapely peníze. To ovšem Levene popřel. Levene a Lyndon si v roce 1976 založili kapelu Public Image Ltd.. 21. září zahráli Clash poprvé bez Levena na dalším vlivném koncertu: the 100 Club Punk Special. Hráli tu se Sex Pistols, Siouxsie and the Banshees a Subway Sect. Koncem listopadu odešel z kapely Chimes, ale byl bleskově nahrazen Robem Harperem. A Clash s ním pak odjeli spolu s Pistols turné \"Anarchy Tour\".\n\nRok uplynul a ve Spojeném království se stal hlavním hudebním fenoménem punk. 25. ledna 1977 se Clash upsali společnosti CBS Records. Smlouvou získali 100 tisíc liber, což bylo dost na kapelu, která zatím odehrála asi třicet koncertů, ovšem žádný z nich jako hlavní tahoun. Clash se pak samozřejmě nevyhnuli poznámkám o “zaprodanosti” hudebnímu byznysu. Často je v této souvislosti citován Mark Perry, zakladatel předního londýnského punkového časopisu Sniffin' Glue: “Punk zemřel v den, kdy se Clash upsali CBS.” Tato smlouva je také někdy zmiňována, jako klasický příklad smlouvy, kterou by neměla nikdy žádná kapela podepsat — naopak sama kapela by měla financovat své turné, desky, remixy, atd..\n\nPrvní deska na sebe nedala dlouho čekat. Jako producenta si Clash zvolili Mickeyho Foota, který je zvučil na jejich koncertech. Na nahrávání také znovu zlákali Terryho Chimese. V březnu 1977 vyšel první singl “White Riot”, vyšplhal se na 34. místo britského singlového žebříčku. Eponymní album \"The Clash\" vyšlo o měsíc později. Kromě řízných punkových skladeb je na něm slyšet touha po experimentování a příklon k jiným hudebním žánrům. Svědčí o tom i cover verze reggae skladby \"Police and Thieves\". Primárně ji ale kapele nahrála, protože deska byla příliš krátká a oni se potřebovali přehppnout přes půlhodinu. Hudební publicista a dřívější punkový muzikant John Robb k tomu napsal: “Uprostřed úspěchu Sex Pistols, v první polovině roku 1977, se Clash stali vlajkonoši punkového hnutí.” Ačkoli se album ve Spojeném království dobře prodávalo (vystoupalo až na 12. příčku britské albové hitparády), CBS odmítla vydat album ve Spojených státech. Důvodem byl — podle CBS — příliš syrový zvuk a nedostatečná produkce, což by činilo desku neprodejnou. Americká verze desky se změněným tracklistem vyšla v roce 1979. Britský originál se mezitím stal ve Spojených státech nejprodávanější dovozovou deskou všech dob.\n\nBubeník Terry Chimes, který postrádal jakékoliv punkové nadšení, opustil brzy skupinu znovu. Později k tomu poznamenal: \"Důvodem bylo, že jsem si chtěl žít po svým. To sice kapela chtěla taky, ale jinak. Tak proč bychom měli spolu hrát, když nám každému jde o úplně něco jiného?” Výsledkem bylo, že na obalu desky je uveden pouze Simonon, Jones a Strummer. Chimes je uveden jako “Tory Crimes”. Strummer později popsal, co následovalo: “Zase jsme zoufale hledali bubeníka, který má své bicí. Přemýšleli jsme snad o všech bubenících z Londýna. Myslím, že jsme jich tehdy napočítali 205. Byli jsme ztracení, dokud nepřišel Topper Headon.” Znali ho z jeho krátkého působení v Jonesových London SS. Přezdívku Topper dostal od Simonona, protože vypadal jako postavička z komixu. Headon byl výborný muzikant, kromě bicích uměl ještě hrát na piano, basu a kytaru. V den, kdy byl přijat k tomu poznamenal: “Moc si přeju hrát s Clash, pokud to půjde, chtěl bych dát jejich muzice ještě více energie.” O dvacet let později k tomu ovšem poznamenal: “Původně jsem chtěl hrát s Clash jen chvilku, udělat si u nich jméno a pak si najít nějakou lepší kapelu.” Strummer později poznamenal: “Bylo pro nás dost zásadní najít někoho, kdo uměl hrát, měl výdrž a nebál se do toho řezat.”\n\nV květnu skupina vyrazila na White Riot Tour, které vytáhlo nahoru kapely The Buzzcocks, Subway Sect, The Slits a The Prefects. Den po koncertě v Newcastlu byli Strummer a Headon krátce uvězněni, za údajnou krádež ložního povlečení z hotelového pokoje. V květnu také CBS vydala singl “Remote Control” a to navzdory názoru kapely, která tento track viděla jako jeden z nejslabších na desce. Headonovo první nahrávání byl singl “Complete Control”, který byl rozzlobenou reakcí na chování nahrávací společnosti. Singl koprodukoval reggae producent Lee \"Scratch\" Perry, ale také jejich zvukař Foote. Toho si kapela přizvala, aby nepřišla o svůj typický zemitý punkrockový zvuk. Časopis NME měl narážky, že kapela chce “záměrně ubližovat svým chlebodárcům”. Singl vystoupal na 28. místo britského žebříčku a občas bývá zmiňován jako jeden z největších punkových singlů. V únoru 1978 vyšel singl \"Clash City Rockers\" a v červnu singl \"(White Man) In Hammersmith Palais\", který překvapil fanoušky svým ska rytmem.\n\nPřed nahrávání druhé desky začala CBS tlačit na čistější zvuk, který by se dal prodat i ve Spojených státech. Jako producenta kapele najala Sandyho Pearlmana, známého svou prací pro kapelu Blue Öyster Cult. Simonon později k nahrávání poznamenal: \"Nahrávání téhle desky bylo to nejnudnější, co jsem kdy zažil. Všechen ten perfekcionalismus byl v ostrém kontrastu s nahráváním první desky… To zničilo veškerou spontánnost.” I přes výtky některých fanoušků na příliš uhlazený zvuk, \"Give 'Em Enough Rope\" sklízelo od svého vydání v listopadu 1978 většinou pozitivní kritiky. V Británii vystoupalo druhé místo, ale ve Spojených státech zapadlo. Navzdory kalkulacím CBS vystoupalo pouze na 128. místo americké albové hitparády. První single \"Tommy Gun\" se umístil na 19. místě, což byl do té doby pro Clash největší úspěch. Aby podpořilia prodej, vyjela kapela na koncertní turné. Spolu s ní hrály na koncertech kapely The Slits a The Innocents. Koncertů bylo více než třicet, hrálo se od Edinburghu až po Portsmouth. V únoru 1979 podnikla kapela velice úspěšné turné po Spojených státech.\n\nV srpnu a září 1979 se nahrávalo album \"London Calling\". Album produkoval Guy Stevens, který pracoval například s kapelami Traffic nebo Mott the Hoople. Dvojdeska je směsí punkrocku, reggae, ska, rockabilly, tradičního rock and rollu a dalších hudebních vlivů. Kapele zůstala energie prvních koncertů, přibyla profesionálnější produkce. Album bývá označeno jako jedno z nejlepších alb rockové historie. Například časopis Rolling Stone ho ve svém žebříčku pěti set nejlepších alb všech dob zařadil na osmé místo. Poslední písnička “Train in Vain” — relativně jednoduchá rock’n’rollová skladba, kterou zpívá Mick Jones — byla zařazena na poslední chvíli. To je taky důvod, proč není uvedena v seznamu skladeb na obalu desky. Skladba se stala první, která se umístila v americké hitparádě Top 40. V Británii nebyl “Train in Vain” vydán jako singl. Místo něho vyšla titulní skladba “London Calling” — se zajímavým rytmem, ale neomylně punkovým textem a vyzněním. Vyšplhala až na 11. místo britského žebříčku singlů. Bylo to nejlepší umístění před rozpadem skupiny.\n\nAlbum vyšlo v Británii v prosinci 1979, o měsíc později ve Spojených státech. V Británii skončilo deváté, v Americe dvacáté sedmé. Obal desky je jedním z nejznámějších rockových obalů. Je postavený na stejném nápadu, jako eponymní album Elvis Presley z roku 1956. Je na něm černobílá fotografie, název je napsaný zeleným a růžovým písmem. Oproti Elvisovi je na něm Simonon, který právě rozbíjí svou basu. Časopis Q o obalu psal jako o “nejlepší rock’n rollové fotce všech dob”. Skupina si v této době vysloužila přezdívku “jediná kapela, na které opravdu záleží”, což přijali jak novináři, tak i fanoušci.\n\nNa přelomu roku se členové kapely zúčastnili speciální soukromé projekce nového filmu Rude Boy. Film je o fanouškovi kapely, který sní o punkovém povalečství a slávě. Svou práci prodavače sex shopu v Soho opustí, protože dostane místo bedňáka na koncertech The Clash. Prvotní nadšení postupně mizí, když své názory začíná konfrontovat s členy stále více úspěšnější kapely. Film je částečně dokument, částečně fikce. Název dostal podle subkultury rude boys. Ve filmu jsou záběry z koncertů Clash a ze studia z nahrávání alba \"Give 'Em Enough Rope\". Členové kapely byli z filmu rozčarováni. Dokonce si nechali vyrobit odznáčky, na kterých stálo: “Nechci RUDE BOY Clash film”. Na Berlínském filmovém festivalu získal film čestné uznání.\n\nNa rok 1980 si Clash naplánovali vydávání singlů každý měsíc. Vedení CBS touto myšlenkou dost překvapili. Nakonec byl vydaný jediný singl. Byla to předělaná reggae písnička “Bankrobber”, kterou vydali až v srpnu. Vyvrcholením roční práce bylo trojdeska \"Sandinista!\", na které bylo 36 skladeb. Album opět kombinuje mnoho hudebních stylů. Rocková kapela si tu pohrává třeba i s dubem nebo rapem. Album produkovali členové kapely a částečně i Jamaičan Mikey Dread. \"Sandinista!\" se stalo nejkontroverznějším albem kapely, a to jak ideově, tak i hudebně. Názor kritiků byl nejednoznačný, album bylo haněno i vychvalováno, a to často i v jediné recenzi. Například recenzent Ira Robbins popsal album jako “z jedné poloviny skvělé a z druhé půlky jde o nesmysl a špatné album”. Recenzent časopisu Rolling Stone o desce napsal: “Sanista! je zbytečně přeplněná deska. Nebo lépe: vypadá jako zbytečně přeplněná. Jedna z věcí, které se Clash zoufale bojí, je zapadnutí do stereotypu a průměrnosti.” V Americe si deska vedla dobře, v prodejnosti vyšplhala až na 24 místo.\n\nV roce 1981 vyšel singl \"This Is Radio Clash\", který opět ukazoval schopnost kapely míchat různé hudební vlivy, jako je dub a hip hop. V září se začalo pracovat na v pořadí už páté desce. Původně mělo jít o dvojdesku \"Rat Patrol from Fort Bragg\". Jones produkoval jednu věc, ale ostatní členové s tím nebyli spokojeni. Produkce se tedy ujal Glyn Johns a z koncept dvojdesky se změnil na jediné LP. Dostalo jméno \"Combat Rock\". Deska je opět plná nekonvenčních skladeb, experimenty se zvukovou koláží se tu mísí s mluvenými pasážemi, o které se postaral legendární beatník Allen Ginsberg. Na albu byly také dvě “rádiové” skladby. Prvním singlem bylo \"Should I Stay or Should I Go\", která se stala miláčkem rockových rádií. Druhým singlem byl \"Rock the Casbah\". Složil ji Headon, který si tu kromě bicích zahrál i na klavír a na baskytaru. Klip často pouštěla MTV. “Rock the Casbah” byl nejúspěšnějším americkým hitem kapely. Deska sama se také velmi dobře prodávala. V Británii skončila druhá, ve Spojených státech sedmá.\n\nPo vydání alba \"Combat Rock\" se kapela začala postupně rozpadat. Topper Headon byl kvůli své závislosti na heroinu přinucen kapelu opustit. Dostal na vybranou mezi kapelou a heroinem, ale svou závislost už v té době nezvládal. Jeho zdraví se začalo zhoršovat, což mělo samozřejmě vliv i na jeho hraní. Na jeho místo se do kapely na několik měsíců opět vrátil Chimes. Ačkoli s vyhozením Headona souhlasila celá kapela, znamenal jeho odchod i přesto začátek konce kapely. S Chimesem odjela kapela koncertní turné s The Who, kterým dělala předskokana. Ačkoli skupina pokračovala v turné, problémy mezi jejími členy dále vzrůstaly. Chimese to donutilo kapelu opustit. Stihl s ní ale ještě odehrát turné k albu \"Combat Rock\". A tak na festivalu v kalifornském San Bernandinu, který měl mezi hlavními hvězdami také Davida Bowieho a skupinu Van Halen, se skupinou bubnoval Pete Howard. The Clash se tady pokoušeli přesvědčit pořadatele, aby snížil přemrštěnou cenu vstupenek. To se sice nestalo, ale pořadatel festivalu alespoň připsal nezanedbatelnou částku místní charitě. Bylo také Jonesův poslední koncert, v září 1983 byl z kapely vyhozen. Krátce na to se stal jedním ze zakládajících členů skupiny General Public, ze které ovšem odešel, zrovna když kapela nahrávala svou první desku. V květnu 1983 si Clash zahráli koncert na festivalu New Music Day, kterému přihlížel dav 140 tisíc návštěvníků. Po koncertě se členové Clash poprali s ochrankou festivalu.\n\nJonese v kapele nahradili kytaristé Nick Sheppard a Vince White. Na bicí pokračoval Howard. V tomto složení odehrála kapela turné \"Out of Control\", které si sama financovala. Následovalo chaotické nahrávání desky \"Cut the Crap\" v Mnichově. Album produkovali společně Bernard Rhodes a Strummer, ale společně se málokdy shodli. Strummer to vyřešil tak, že se vrátil domů. Desku nahrávali hlavně studioví muzikanti, Sheppard a později White ovšem nakonec přiletěli nahrát kytarové party. Následovalo koncertování na veřejných místech po celé Velké Británii, kde skupina hrála akustické verze svých hitů a akustické coververze populárních písniček.\n\nPo koncertě v Aténách odjel Strummer na několikatýdenní dovolenou do Španělska. Zatímco byl pryč, vydala kapela první singl z alba \"Cut the Crap\", truchlivou písničku \"This Is England\", která ovšem sklízela velmi negativní recenze. Jak později poznamenal Strummer: „CBS si zaplatila zálohu, takže ten první singl museli dostat.\" Tento singl, stejně jako většina skladeb na desce, se před svým vydáním hodně změnil, když Strummerovi nekompletní nahrávky doplnil Rhodes o zvuky syntezátoru a sborový zpěv ve stylu skandování sportovních fanoušků. Navíc i přesto, že byl Howard sběhlým rockovým bubeníkem, všechny bubenické party na desce hraje automatický bubeník. Strummer se k albu častu velmi nerad hlásil, ačkoli tvrdil, že se mu moc líbí písnička \"This Is England\" a atmosféra \"North and South\".\n\nNa začátku roku 1986 se Clash rozpadli. Strummer k tomu později poznamenal: „Když jsme se rozpadli, byli jsme všichni unavení. Měli jsme za sebou pět let, ve kterých jsme intenzivně pracovali. Už jsem taky cítil, jak nám docházejí nápady. A taky jsem chtěl už konečně ztichnout a dát prostor někomu dalšímu.\"\n\n\n\n\n\n"}
{"id": "84952", "url": "https://cs.wikipedia.org/wiki?curid=84952", "title": "Tramvajová doprava v Košicích", "text": "Tramvajová doprava v Košicích\n\nTramvajová doprava v Košicích funguje od roku 1891, kdy byl zahájen provoz koněspřežné tramvaje. První elektrické tramvaje vyjely do košických ulic na přelomu let 1913 a 1914. Současná délka normálněrozchodných (1435 mm) tratí v městě činí 34 km.\n\nV Košicích se MHD vyvíjí již přes sto let a je tak nejstarší na území Slovenska. Prvním významným datem se stal 14. listopad 1891, kdy byl zprovozněn první úsek linky koněspřežné tramvaje. Celá linka z nádraží přes \"Hlavní\" a \"Črmeľskou ulici\" na konečnou u restaurace \"Baránok\" v Črmeľském údolí o délce 5,1 km byla v provozu od května roku následujícího. Kromě hlavní tratě byly postaveny i tři vedlejší úseky určené pouze pro nákladní dopravu. Celá síť košické koňky měřila 7,8 km. Všechny tratě měly normální rozchod kolejí, tedy 1435 mm. Provozovatelem byl dopravní podnik \"Kassai közúti vasút\" (\"Košické pouliční dráhy\"). Vozový park tvořilo 15 osobních vozů a několik nákladních.\n\n7. července 1893 se objevily v provozu parní tramvaje. Ty postupně nahradily koňku (do roku 1895), provoz byl ale nerentabilní, proto bylo další rok přikročeno ke kombinovanému systému: koňka jezdila od nádraží k divadlu, dále do Črmeľského údolí pokračovala tramvaj parní. K dispozici bylo 7 parních lokomotiv. Tento systém byl zrušen elektrifikací tratí v letech 1913 a 1914.\n\nS výstavbou nových tratí určených pro elektrické tramvaje se začalo na podzim roku 1912, práce byly ukončeny o rok později. Nejdříve začala jezdit nákladní doprava (od 30. prosince 1913), osobní doprava byla zahájena o dva měsíce později, kdy nahradila kombinovaný systém koňské a parní tramvaje. Celková délka tratí byla 12,5 km. V provozu bylo 18 motorových, 5 uzavřených vlečných a 5 otevřených vlečných vozů (plus tři nákladní motorové vozy a několik nákladních vlečných). Jezdily na třech linkách:\nPo vzniku Československa se provozovatel přejmenoval na \"Košické elektrické pouliční dráhy\" a původní maďarské jméno bylo opuštěno. V meziválečném období se provoz již prakticky nerozvíjel, došlo pouze ke zdvoukolejnění několika úseků. Výjimkou byl nový jednokolejný úsek od stadionu Lokomotivy k lázním Anička. Tramvaje obsluhovaly všechny přepravní vztahy a až do 50. let byly monopolním dopravním prostředkem ve městě.\n\nZa maďarské okupace tramvajový provoz stagnoval. Na konci války však ustupující německá armáda zničila velkou část tratí a měníren a většinu tramvajových vozů odvlekla. Po osvobození v roce 1945 byl provoz opět obnoven, nasadily se vozy, které nebyly válkou tolik poškozeny. Dopravný podnik mesta Košice byl opět přejmenován; nový název měl nyní podobu \"Mestské verejné podniky – doprava\". Vzhledem k rozšiřování sítě začal být zastaralý vozový park však brzy obnovován; nejprve ojetými tramvajemi z Prahy a později novými moderními vozy z Tatry Smíchov (Tatra T1 a Tatra T2). V 50. a 60. letech nastalo období největšího rozvoje. V roce 1959 byl zahájen provoz na trati po \"ulici Boženy Němcové\", o rok později byla prodloužena trať na Aničku až do Ťahanovců. Roku 1964 vznikla rychlodrážní trať do Východoslovenských železáren, zároveň došlo ke zrušení nákladní tramvajové dopravy. Po uvedení rychlodráhy do provozu se dopravní podnik již nyní s názvem \"Dopravný podnik mesta Košíc\" rozhodl nakoupit tramvaje nejrozšířenějšího typu Tatra T3. Pro účely velkokapacitní přepravy zaměstnanců železáren byla tato vozidla provozována v třívozových soupravách, což bylo v Československu raritou. 30. 10. 1978 došlo k jedné z největších nehod hromadné dopravy v rámci Československa, při nehodě na lince č. 6 zahynulo 9 lidí, 10 bylo těžce zraněno a 80 lehce. Nehodu dle vyšetřování zavinila řidička soupravy nesprávným stylem jízdy a podceněním setrvačných sil plně obsazených vozů soupravy na trati z kopce. V 80. letech se postavilo několik tratí do sídlišť \"Nad jazerom\" a \"Krásná\" a po \"Alejové ulici\". V roce 1986 byl provoz na trati vedoucí \"Hlavní ulicí\" převeden na trať v paralelní \"Kuzmányho ulici\". Mělo jít o provizorní řešení, protože důvodem tohoto přesunu byla rekonstrukce dómu sv. Alžběty. Přesto k návratu tramvají do \"Hlavní ulice\" již nedošlo.\n\nTakto systém fungoval až do roku 1996, kdy byl dopravní podnik (po transformaci z roku 1994 na akciovou společnost) nucen zrušit provoz třívozových vlaků z důvodů vysokých provozních nákladů. Po pádu komunismu se objevily také tramvaje typů Tatra KT8D5 a Tatra T6A5, avšak úroveň celého provozu začala upadat. Důvodem byly nižší dotace kvůli převodu všech nákladů ze státu na město, což způsobilo též i zvýšení jízdného. Nedostatek prostředků se projevil i na některých vozech, ze kterých byly odstraněny například couvací kontrolky z předních vozů souprav a reflektory se zrcátky ze zadních, z kabiny řidiče u některých zadních vozů bývá vymontována spousta komponentů, čímž se tyto vozy staly samostatně nepojízdnými a de facto vlečnými.\n\nPředposlední velká dodávka nových vozidel, dvaceti dvou kusů tramvají typu Tatra T6A5 byla uskutečněna v roce 1992. Průběžně docházelo k rekonstrukcím vozů typu Tatra KT8D5 na typ Tatra KT8D5R.N2 s vloženým středním nízkopodlažním článkem. V letech 2000 až 2001 byl jeden vůz T3SUCS dodaný v roce 1983 rekonstruován na typ Tatra T3Mod s výzbrojí s asynchronními motory, doplněn o informační systém a nový interiér. Kvůli časté poruchovosti však tento vůz v současnosti do pravidelného provozu nezasahoval a byl odstaven ve vozovně. V roce 2010 bylo v provozu kolem 77 vozů typu Tatra T3, které byly postupně vyřazovány. Z tohoto počtu bylo 70 vozů podtypu Tatra T3SUCS a sedm vozů Tatra T3SU. Po odprodeji do Miskolce zbylo v Košicích třináct kusů vozů řady Tatra KT8D5 a dalších šest rekonstruovaných Tatra KT8D5R.N2. Vozový park doplňuje 29 vozů Tatra T6A5. V roce 2011 byla do Košic dodána jedna nová tramvaj VarioLF, na což v letech 2014–2018 navázala dodávka 46 kusů kloubových tramvají VarioLF2 plus.\n\nV Košicích jsou na tramvajích typů T6A5 a KT8D5 vyměněna automatická spřáhla za spřáhla pražského typu. Další zajímavostí je jízda souprav T6A5 a KT8D5 na zadní sběrač, takto jezdily i bratislavské soupravy vozů T6A5. Vozy jsou po prohlídkách nebo opravách vypravovány v zeleno-bílém nebo v městském červeno-bílém nátěru, popřípadě nesou celovozové reklamy.\n\nV dubnu 2016 byly v osobním provozu následující typy vozidel:\n\nV Košicích se nachází okolo 34 kilometrů tramvajových tratí, z toho nejdelší, přibližně jedenáct kilometrů dlouhá vede k areálu železáren. Tato trať je užívána jako rychlodráha a soupravy na ní běžně jezdí svou maximální konstrukční rychlostí 65 km/h a praktická rychlost na trati je 50–62 km/h. Přes výměny je předepsaná rychlost 30 km/h. Ostatní tratě jsou situovány ve smyslu kruhu kolem širšího centra města a systematicky jako propoje na větší sídliště. V létě roku 2010 proběhla rekonstrukce velmi exponované křižovatky u Sportovní haly a připravuje se rekonstrukce tratě u Námestia Osloboditeľov.\n\nTramvaje nejsou páteřním systémem MHD, čemuž odpovídají relativně dlouhé intervaly linek. Tramvaje zajišťují pouze denní dopravu v rozmezí od přibližně páté hodiny ranní do jedenácté hodiny večerní. Noční doprava je zajišťována pouze trojicí autobusových linek a jednou linkou trolejbusovou. V denním provozu je sedm linek městských, které nesou číselné označení od dvojky po sedmičku a linkou devět. Tyto linky doplňuje osm linek, označených písmenem R, které spojují centrum Košic s areálem Východoslovenských železáren. Na těchto linkách platí zvláštní tarif a jsou v plném provozu pouze v dobách změn směn ve VSŽ, mimo exponovaného času pouze několik spojů, linkou R1 a R7. Od zastávky Optima jede každou půlhodinu tramvaj ke vstupnímu areálu U. S. Steel (VA-U.s.Steel /Vsž,vychodoslovenské železiarne/).\n\nVšechny vozy jsou umístěny v jediné vozovně na Bardejovské ulici, která je zároveň sídlem dopravního podniku. Vozovna je na kolejovou síť napojena dvěma výjezdy, hlavním je krátká spojovací trať vedoucí Bardejovskou ulicí ústící do ulice Slovenského národního povstání mezi zastávky Bernolákova a Spoločenský pavilon. Toto napojení je využíváno pouze pro rozjezdy a zátahy a to s výjimkou linky R6, která vyjíždí na trasu přímo z areálu vozovny. Záložní spojení s kolejovou sítí je vyvedeno ze zadní části vozovny s napojením na trať mezi kruhovou křižovatkou Moldavská a zastávkou OC Optima, která pokračuje dále jako rychlodráha do železáren.\n\nPlánuje se zavedení integrovaného dopravního systému, v jehož rámci se plánuje výstavba nových tramvajových tratí a jejich napojení na železnici. Celá akce by měla stát 2,8 miliardy Sk.\n\n\n\n"}
{"id": "84953", "url": "https://cs.wikipedia.org/wiki?curid=84953", "title": "Bitva u Varny", "text": "Bitva u Varny\n\nBitva u Varny, zvaná též „bitva národů u Varny“, nebo také „první bitva národů“, se konala 10. listopadu 1444 poblíž Varny ve východním Bulharsku. V této bitvě turecká vojska pod vedením sultána Murada II. porazila polská a maďarská vojska pod vedením Vladislava III. a Jana Hunyadiho.\n\nPo neúspěšné výpravě proti Bělehradu turecký sultán Murad II. podepsal desetileté příměří s Uherskem. Tento čas využil pro uklidnění stavu v Karmanském emirátu v Anatólii a v září 1444 odstoupil z funkce ve prospěch svého dvanáctiletého syna Mehmeda II.\n\nNavzdory mírové smlouvě Uhersko s Benátkami a papežem Evženem IV. zorganizovali novou křížovou armádu. Jak později na tuto událost Murad II. vzpomínal, poté co se odmítal vydat na výpravu s odůvodněním, že on není sultán, jeho syn mu napsal: \"„Když jste sultán Vy, veďte vaše vojska, když jsem sultán já, přikazuji Vám, abyste vedl moje vojska.“\"\n\nSmíšená křesťanská armáda čítající asi 24 000 mužů skládající se především z polské a uherské armády ale i z českých oddílů, papežských rytířů, Bosňanů, Srbů, Chorvatů, Bulharů, Rumunů a Rusínů se střetla s početně téměř trojnásobnou osmanskou armádou. Uherská armáda byla převážně slabě vyzbrojena a slíbené posily z Valašska a Albánie nepřišly. Benátky slíbily, že budou Turkům blokovat cestu přes Bospor, což nedodržely a dokonce je přepravily přes bosporskou úžinu. Bitvy se zúčastnil také český oddíl čítající 400 mužů, vedení hejtmanem Janem Čapkem ze Sán. Byli to bývalí husité, kteří zde bojovali jako žoldnéři. Měli s sebou klasickou vozovou hradbu, jejíž vozy sloužily i jako zásobovací kolona.\n\nBitva měla několik fází. Zprvu získali Turci převahu na křesťanském pravém křídle, nicméně na levém křídle křižáci dominovali a po rozprášení Turků zachránili dočasně situaci i napravo. Vypadalo to, že postupně ovládnou bojiště. Sultán Murad II., který se s janičáry nacházel v palisádou opevněném středu, dokonce už uvažoval o ústupu. V ten okamžik zaútočil se svou těžkou jízdou Vladislav III. na opevněný turecký střed ve snaze zajmout sultána a získat slávu, avšak byl při tom zabit a následně dekapitován. Kromě něj zahynulo mnoho těžkých jezdců a Turci získali zpět svou ztracenou iniciativu. Situace se definitivně obrátila. Dezorganizovaná vojska křižáků začala prchat nebo ustoupila za vozovou hradbu. Turci zcela ovládli bojiště. Začalo pronásledování prchajících a druhý den přišel na řadu i úspěšný útok na vozovou hradbu. Rozhodné vítězství Turků bylo završeno.\n\nAsi polovina spojenecké armády zahynula nebo byla zraněna. Smrt Vladislava III. v bitvě způsobila, že Čechy a Uhersko zůstaly v rukách teprve čtyřletého Ladislava Pohrobka. Sám Vladislav se stal hrdinou nejen polským, ale i bulharským. Jeho tělo se nenašlo, hlavu sultán naložil do medu a ještě dlouhé roky ji ukazoval návštěvám.\n\nPorážka spojeneckých vojsk znamenala pro jihovýchodní Evropu konec nadějí na vymanění se z nadvlády Osmanské říše.\n\n"}
{"id": "84956", "url": "https://cs.wikipedia.org/wiki?curid=84956", "title": "Šúštar", "text": "Šúštar\n\nŠúštar (persky: ) je starodávné opevněné město v provincii Chúzistán na jihozápadě Íránu. Město je vzdáleno přibližně 92 km od města Ahváz, které je centrem celé provincie. Dle sčítání z roku 2005 má město 89 255 obyvatel.\n\nPůvodní jméno Šúštar v dobách vlády achaimenovské dynastie bylo \"Šurkutir\". Samotné jméno města Šúštar se pojí se jménem starověkého města Susy a znamená \"větší než Susy\".\n\nV průběhu vlády dynastie Sásánovců bylo toto ostrovní město na řece Karún zvoleno za zimní sídlo panovníka. Řeka byla vedena kanály do příkopu okolo města, mosty a městské brány byly postaveny na východ, západ a jih. Další řeky v sousedství umožnily rozvoj zemědělství, pěstování cukrové třtiny je datováno od roku 226. Systém pozemních kanálů zvaných kanáty spojuje řeku se zásobárnami vody určenými k pokrytí městské spotřeby v obdobích, kdy byly městské brány zavřeny. Zbytky těchto kanálů mohou být ještě dnes nalezeny ve sklepech některých domů. Zavlažovací systém začal upadat v 19. století, kdy město ztratilo zemědělskou důležitost, až do doby, kdy došlo k znovuoživení města posledním íránským šáhem Rezou Pahlavím v roce 1973.\n\nKdyž král Šápúr I. z dynastie Sásánovců porazil římského císaře Valeriana, přikázal zajatým Římanům, aby postavili 550 metrů dlouhou přehradní hráz známou jako \"Band-e Kaisar\" („císařský most“).\n\nStarodávné fortifikační zdi byly zničeny v době vlády safíovské dynastie.\n\nStejně jako ostatní Peršané si obyvatelé Šúštaru udržují své unikátní kulturní dědictví od pradávna. Obyvatelé této oblasti mluví dialektem, který je odlišný od spisovné perštiny.\n\n\n"}
{"id": "84958", "url": "https://cs.wikipedia.org/wiki?curid=84958", "title": "Jitka Válová", "text": "Jitka Válová\n\nJitka Válová (13. prosince 1922 Kladno – 27. března 2011 Kladno) byla česká akademická malířka a výtvarnice.\n\nJejí tvorba byla úzce spojena s tvorbou její sestry – dvojčete Květy Válové.\nV letech 1945 až 1950 studovaly společně VŠUP v Praze u prof. Emila Filly. Žily spolu v Kladně. Pracovala v oborech malba, kresba, grafika. Tvořila a vystavovala až do své smrti, převážnou část výstav měla se skupinou Trasa. Svůj výrazný talent uplatňovala ve figurální tvorbě. Její útlé a protáhlé postavy byly zachyceny v pohybu, vypovídají o vztazích, osudech, náladách, často v extrémních situacích.\n\nJejí výtvarné začátky vyšly ze zkušenosti s rytectvím skla, jemuž se vyučila v Železném Brodě. Pracovala u soustruhu a pokud měla čas, kreslila oceláře v provozu. První výstava, kterou měla společně se sestrou v divadle Rokoko, nesla název \"Člověk a ocel\", oficiální kritika ji ale nepřijala. Další výstavu obě sestry uspořádaly ve Špálově galerii v roce 1966, ta jim již přinesla uznání a ocenění jejich práce.\n\nZemřela nečekaně 27. března 2011 ve věku 88 let, pohřbená je spolu se svou sestrou na centrálním kladenském hřbitově.\n\nRodina Válova bydlela na Kladně nejdříve v budově kladenské spořitelny, kde pracoval jejich otec, absolvent obchodní akademie, v roce 1938 se společně přestěhovali do domu čp. 1662 v Bendlově ulici (u bývalého okresního úřadu) s malou zahradou a později i s ateliérem. V roce 2018 sem byla umístěná pamětní deska s textem „\"V TOMTO DOMĚ V LETECH 1938 AŽ 2011 ŽILY A TVOŘILY JITKA A KVĚTA VÁLOVY NARODILY SE 13.12.1922 V KLADNĚ KVĚTA ZEMŘELA 6.9.1998 A JITKA 27.3.2011 VÝJIMEČNÉ A OSOBITÉ MALÍŘKY, ŽÁKYNĚ EMILA FILLY, PŘEDSTAVITELKY VÝTVARNÉ SKUPINY TRASA, JSOU VÝZNAMNÝMI OSOBNOSTMI NEJEN ČESKÉHO VÝTVARNÉHO UMĚNÍ\"“, ateliér byl zpřístupněný veřejnosti.\n\n\n\n"}
{"id": "84967", "url": "https://cs.wikipedia.org/wiki?curid=84967", "title": "John Kenneth Galbraith", "text": "John Kenneth Galbraith\n\nJohn Kenneth Galbraith (15. října 1908, Iona Station, Ontario – 29. dubna 2006, Cambridge, Massachusetts) byl vlivný kanadsko-americký ekonom, harvardský profesor, spisovatel, veřejný intelektuál, ekonomický popularizátor, prezidentský poradce a velvyslanec USA v Indii.\n\nV ekonomii je řazen mezi post-keynesiánce a institucionální ekonomy. Politicky patřil k představitelům sociálního liberalismu. Jako aktivní člen Demokratické strany USA působil v administrativách prezidenta F. D. Roosevelta, H. Trumana, Johna F. Kennedyho a L. B. Johnsona a významně se podílel na tvorbě\nhospodářské politiky USA druhé poloviny 20. století.\n\nBěhem svého života napsal více než 30 knih, z nichž několik se stalo svého času ekonomickými bestsellery, a cca 390 odborných článků.\nJeho knihy jsou napsány populárním, netechnickým stylem, srozumitelném i laikovi.\nNejznámější je trilogie \"Americký kapitalismus\" (1952), \"Společnost hojnosti\" (1958) a \"Nový industriální stát\" (1967). Galbraith je také autorem několika významných ekonomických konceptů, např. teorie vyvažující síly, teorie konvergence ad. Mimo jiné zpopularizoval termíny „technostruktura“ či „konvenční moudrost“. Za rozhodující faktor ekonomického vývoje považoval technologický pokrok.\n\nAčkoli se sám za institucionalistu nepovažoval, v jeho díle je patrný vliv Thorsteina Veblena, zakladatele amerického institucionalismu. Spojuje je mimo jiné velmi sarkastická kritika soudobého kapitalismu. Galbraith byl také velkým kritikem mainstreamové, tj. neoklasické ekonomie, kterou nazýval \"blackboard economics\". Obviňoval své kolegy z \"konvenční moudrosti\", která nepřipouští originální myšlenky a neodpovídá na problémy své doby.\nVe 30. letech proto plně přijal učení J. M. Keynese, které bylo v té době velmi revoluční. Zastával mnoho kontroverzních názorů, co se týče reklamy, plánovaného hospodářství či regulace cen. Mnohé ze svých názorů však postupem času mírnil.\n\nV Československu byl Galbraith známý v 60. letech díky své knize \"Nový industriální stát\", ve které rozvinul tzv. teorii konvergence. Ta předpovídala postupné sbližování centrálně plánovaných ekonomik východního bloku a západních tržních ekonomik. Přestože se tato teorie historickým vývojem nepotvrdila, stala se předmětem zájmu reformních ekonomů Ekonomického ústavu ČSAV v období pražského jara.\n\nJohn Kenneth Galbraith se narodil 15. října 1908 ve venkovské osadě Iona Station v jižním Ontariu. Otec Archie Galbraith byl místní farmář a aktivní komunální politik za Ontarijskou liberální stranu. Na podzim roku 1926 byl John Kenneth zapsán na Ontario Agricultural College, dnes University of Guelph, kde studoval ekonomii zemědělství. Ph.D. získal na Kalifornské univerzitě v Berkeley za obhajobu práce \"California County Expenditures\" (Výdaje kalifornských okresů). V roce 1934 dostal nabídku asistenta na Harvardu, kterou, převážně z finančních důvodů, přijal. Na Harvardu se začal Galbraith politicky angažovat a sbírat cenné kontakty. V roce 1937 se seznámil s Johnem F. Kennedym. Ve stejném roce také získal americké občanství a oženil se s Catherine Merriam Atwater známou jako Kitty. Po svatbě novomanželé odcestovali do Anglie, kde Galbraith navštěvoval přednášky F. A. Hayeka na London School of Economics. Po návratu zpět do USA byl pověřen vedením komise pro posouzení programů veřejných prací New Dealu.\nV roce 1938 často cestoval do Washingtonu a poprvé se setkal s F. D. Rooseveltem. Do roku 1941 byl Galbraith členem týmu v Bílém domě, který měl na starost psaní proslovů. Po útoku na Pearl Harbor a vstupu USA do války se stává zástupcem ředitele v Úřadu pro kontrolu cen. V letech 1941–1943 tak měl de facto pod kontrolou ceny většiny amerického zboží.\n\nPůsobení úřadu bylo spojeno s relativním úspěchem a dá se říci, že Galbraith od té doby věřil, že kontrola cen a mezd je řešením inflace. Své zkušenosti později shrnul ve své práci \"A theory of Price Control\" (1952). Po válce Galbraith pracoval v magazínu \"Fortune\". V tomto období začal formulovat své názory na dominanci korporací v americké ekonomice a jejich vlivu na společnost. V roce 1952 vydal první ze svých tří nejslavnějších knih, \"Americký kapitalismus: koncepce vyvažující síly\", ve které rozvíjí myšlenku, že odborové organizace se formují jako protipól velkých monopolních výrobců, čímž vyrovnávají v ekonomice poměr sil. Americký kapitalismus tak dosahuje rovnováhy ekonomické, nikoli však společenské. Tuto myšlenku Galbraith rozšířil ve své další knize \"Společnost hojnosti\" (1958). Americká společnost je podle něho velice nevyrovnaná, neboť soukromé výdaje vysoce převyšují výdaje veřejné. Na jedné straně domácnosti nakupují čím dál zbytečnější produkty pod tlakem výrobců, kteří musí investovat do reklamy za cílem vytvoření nových potřeb spotřebitele a tedy zájmu o své výrobky. Na druhé straně americká společnost trpí podfinancovaným školstvím a nedostatkem péče o veřejná prostranství. Galbraith radí tento poměr mezi soukromou\nhojností a veřejnou chudobou narovnat.\nV roce 1960 se Galbraith stal poradcem a pisatelem proslovů Johna F. Kennedyho. O rok později byl prezidentem jmenován velvyslancem USA v Indii. Zde se Galbraithova tvorba odebrala trochu jiným směrem. Napsal například román \"The Scotch\" (1964) o skotské komunitě v Ontariu či knihu o historii indického malířství \"Indian Painting: The Scene, Themes and Legends\" (1968). Na jeho doporučení podnikla první dáma USA Jacqueline Kennedy diplomatickou cestu do Indie a Galbraith díky této návštěvě navázal blízké styky s prezidentem Néhrúem. Jeho pobyt v Indii byl však předčasně ukončen po prezidentově smrti.\n\nV roce 1964 se Galbraith stal poradcem prezidenta Lyndon B. Johnsona. V jeho administrativě měl na starosti boj proti chudobě. V roce 1967 se však s prezidentem rozešel kvůli nesouhlasu s válkou ve Vietnamu a stal se vůdcem protiválečného hnutí. V této souvislosti vydal knihu \"How to Get Out of Vietnam: A Workable Solution to the Worst Problem of our Time\" (1967). Ve stejném roce také dokončil svou poslední knihu své slavné trilogie \"Nový industriální stát\" (1967). Zde je ústřední myšlenkou sílící role tzv. \"technostruktury\" v moderní ekonomice, tedy znalostních pracovníků, bez kterých se moderní korporace neobejde. Tato nová „vrstva“ přebírá iniciativu a postupně vytlačuje původní motivy podnikatelů, kteří kdysi svou firmu řídili jako jeden celek. Opouští se ziskový motiv a je sledován cíl rozšiřování korporace, neboť technostruktuře jde spíše o růst moci, platů a prestiže než o čistý zisk společnosti. Moc technostruktury je založena na lidském kapitálu. Velké korporace představují stále větší část trhu a pro své obrovské investice nezbytně potřebují stabilitu. Sektor korporací (Galbraith označuje jako \"plánovitý sektor\") se snaží potlačit konkurenční a tudíž nestabilní část trhu (tzv. \"tržní sektor\"), která se svým chováním podobá\nneoklasickému modelu. Korporace se stále více spoléhá na dlouhodobé plánování. Na tomto základě Galbraith\ndochází k teorii konvergence, postupném spoléhání tržní ekonomiky na plánování, zatímco centrálně plánované ekonomiky si uvědomují nedostatky svého systému a snaží se zavádět do hospodářství tržní prvky. Nakonec podle Galbraitha dojde ke vzniku „nového industriálního státu“.\nKoncem 60. let Galbraithův vliv v politice slábl. Pracoval jen na kampani senátora McCarthyho a McGoverna či na prezidentské kampani neúspěšného kandidáta Demokratické strany Mo Udalla. Jeho menší vliv v politice byl postupně vyvážen řadou profesních uznání. V roce 1972 se stal prezidentem Americké ekonomické asociace. V roce 1976 byl oceněn „Veblen-Commons award“ od Asociace evoluční ekonomie. O rok později pro PBS/BBC natočil patnáctidílný seriál \"The Age of Uncertainty\", ve kterém diváky provádí ekonomickým vývojem 20. století. Během 70. let vydal několik dalších knih, např. \"Economics and the Public Purpose\" (1973), \"Almost Everyone’s Guide to Economics\" (1978), \"The Nature of Mass Poverty\" (1979). V roce 1978 také pomohl založit \"Journal of Post Keynesian Economics\", odborné periodikum, které se brzy stalo hlavní publikací pro post-keynesiánské ekonomy. V roce 1982 byl zvolen, jako první ekonom, členem prestižní Americké akademie umění a literatury a o dva roky později i jejím prezidentem. V roce 1983 v knize \"The Anatomy of Power\" (1983) vysvětluje povahu moci a její vztah k ekonomickému a politickému systému. Další ekonomickou osvětou jsou knihy \"Economics in Perspective: A Critical History\" (1987),\n\"A Journey Through Economic Time: A Firsthand View\" (1994) a \"Name-dropping: From F.D.R. On\" (1999), kde čtenáře seznamuje s dějinami ekonomického myšlení a historií hospodářských politik 20. století v USA.\n\nZemřel 29. dubna 2006 v Cambridge, Massachusetts.\n\nJako jeden z mála lidí byl oceněn prezidentskou medailí Svobody dvakrát, v roce 1946 a 2000,\nza ekonomické zásluhy.\n\n\n\nGalbraith obdržel 50 čestných titulů od institucí po celém světě:\n\n\n\n"}
{"id": "84994", "url": "https://cs.wikipedia.org/wiki?curid=84994", "title": "Židlochovice", "text": "Židlochovice\n\nŽidlochovice (německy \"Groß Seelowitz\") jsou malé město v okrese Brno-venkov v Jihomoravském kraji. Nacházejí se 18 km jižně od Brna, při ústí Litavy do Svratky, na západním úpatí Výhonu (355 m n. m.), nejvyššího kopce Dyjsko-svrateckého úvalu. Žije zde obyvatel.\n\nJedná se o vinařskou obec ve Velkopavlovické vinařské podoblasti (viniční tratě Prostřední sady, Hačky, Výhon, Vinohrádky, Výšavy, Pastviska).\n\nŽidlochovice měly do druhé poloviny 20. století poněkud odlišné katastrální hranice než mají v současnosti. Mnichovská dohoda učinila ze Židlochovic pohraniční město, přičemž tehdy stanovená nová hranice mezi nacistickým Německem a neobsazeným zbytkem Československa zabíhala dost hluboko do současného intravilánu Židlochovic (řada tehdy ještě nezastavěných pozemků v židlochovické lokalitě zvané „Žižkov“ patřila k původnímu katastru sousední obce Vojkovice, jejíž katastr byl téměř celý zabrán Německem). K 1. lednu 1959 pak provedl krajský národní výbor v Brně svým usnesením ze dne 12. prosince 1958 výraznou úpravu hranice Židlochovic se sousedními obcemi Hrušovany u Brna a Vojkovicemi právě v lokalitě Žižkova, přičemž k důvodům patřilo 24 postavených či rozestavěných domů na území připojeném k Židlochovicím. Židlochovice při této úpravě svojí hranice získaly od Vojkovic 26,571 hektarů půdy a od Hrušovan 3,687 hektarů půdy. Naopak k Vojkovicím přešlo od Židlochovic 0,1243 hektarů půdy.\n\nV roce 1895 byla do Židlochovic postavena krátká železniční trať ze sousedních Hrušovan, která sloužila jak osobnímu, tak nákladnímu provozu (cukrovar). Osobní provoz byl na ní zastaven v roce 1979, nákladní vlaky ji posléze postupně také opustily a dráha zůstala nevyužívaná a chátrala, stejně jako prostor židlochovického nádraží. V roce 2018 byla zahájena obnova trati, pravidelný provoz byl obnoven roku 2019. Do Židlochovic vede odbočka vlakové linky S3 Integrovaného dopravního systému Jihomoravského kraje.\n\nOd roku 2003 jsou Židlochovice obcí s rozšířenou působností, jejich správní obvod čítá celkem 24 obcí. V letech 1998–2006 byla starostkou Hana Kratochvílová, v letech 2006–2008 město vedl Jan Vitula. Mezi lety 2008 a 2014 působil ve funkci starosty Vlastimil Helma, v roku 2014 byl do čela města zvolen opět Jan Vitula. Ten byl starostou opětovně zvolen 31. října 2018.\n\nV Židlochovicích je několik významných památek, mezi hlavní patří zámek, radnice, gymnázium, Strejcův sbor a kostel Povýšení svatého Kříže.\n\nJedna z nejstarších budov města. Původní radnice byla jen přízemní budova s doškovou střechou a jednou místností. Její dnešní podoba je z roku 1559, kdy byla majitelem panství Vilémem z Pernštejna rozšířena. Ve vedlejší budově sídlí Regionální turistické a informační centrum s vinotékou. Radniční sklepy připomínají slavnou vinařskou minulost města.\n\nPostaven v letech 1724-1730 vídeňským barokním architektem Johannem L. Hildebrandtem. Stavbu financoval tehdejší majitel židlochovického panství Philip Ludwig Sinzendorf. Jehlanovitá střecha věže není původní – byla provizorně postavena v roce 1855, kdy původní báň byla stržena vichřicí. V interiéru kostela jsou na postranních oltářích obrazy sv. Jana Nepomuckého a P. Marie - autorem je židlochovický malíř Georg Metzger. Nalezneme tu také repliku jedinečného gotického spodobněni P. Marie, jejíž originál je v Moravském muzeu.\nSchodiště před kostelem zdobí sochy Jana Sterna z 18. století: sv. Florian, sv. Urban, sv. Leonard, sv. Augustin a dvě sochy sv. Jana Nepomuckého.\n\nArkádovitá předsíň s lomenými oblouky je zbytkem původního gotického kostela znovu vysvěceného v roce 1446. Kolem původního kostela byl hřbitov. Kostel byl zřejmě poškozen v husitských válkách, později byl poškozen několikrát požárem a nakonec byl v 19. století zbořen. Jedenáct náhrobních kamenů ze starého hřbitova je nyní umístěno na hřbitově v Komenského ulici.\n\nRoku 1591 zde působil bratrský kazatel Jiří Strejc, jeden z překladatelů Bible kralické. Název ulice připomíná, že zde byl českobratrský kostelík – sbor. Čeští bratři, kteří ve městě působili, byli pod ochranou zemského hejtmana Fridricha ze Žerotína, který byl majitelem panství od roku 1567. Pod bratrským kostelíkem byla postavena hrobka a do ní byly uloženy ostatky Fridricha z Žerotína a dalších pěti příslušníků jeho rodiny.\n\nPo dlouhém pátrání nadšeného znalce židlochovické historie Františka Horáka byla v roce 1956 po třech stech padesáti letech hrobka objevena a otevřena. Nedošlo však k zakonzervování nalezených cínových rakví, hrobka byla opět zasypána. Odborným průzkumem v roce 1990 bylo zjištěno její úplné zničení.\n\nJe velmi pravděpodobné, že v popisném čísle 32 byla českobratrská fara. Město usiluje o její renovaci.\n\nPůvodní tvrz přestavěná na zámek – nejprve renesančně, později barokně – současný vzhled je empírový.\n\nV 19. století zámek patřil těšínské větvi habsbursko-lotrinského císařského rodu, narodila se tu mj. pozdější španělská královna a regentka Marie Kristýna.\n\nCukrovar patřil k nejznámějším v českých zemích. Zde byl prvně zaveden proces difuze, tedy novinka srovnatelná s přínosem cukrovaru v Dačicích, kde byla poprvé vyrobena kostka cukru. Filtrační věž a komín bývalého cukrovaru byly Ministerstvem kultury prohlášeny kulturní památkou.\n\nEmpírová vila z 30. let 19. století, chráněna jako kulturní památka České republiky. Vilu, nacházející se v jižní části města, nechal postavit Florentin Robert, zakladatel židlochovického cukrovaru, jako rodinné sídlo. Boční křídlo bylo dostavěno na konci 19. století. V současnosti (2013) ve vile sídlí základní umělecká škola a mateřské centrum. U vily se nachází veřejná zahrada a dětské hřiště. Část zahrady je postupně upravována do podoby přírodní zahrady.\n\nZavěšený most, postavený v letech 1989–1993, tvoří jednu z dominant města. Na jeho místě dříve stával dřevěný most z roku 1737 a po něm ocelový příhradový most z roku 1897.\n\nV Židlochovicích žilo do roku 1942 několik židovských rodin. Během konečného řešení židovské otázky byli tito lidé odvlečeni a zavražděni. Šestnáct židlochovických židů odjelo transportem Ah dne 4. 12. 1942 z Brna do ghetta Terezín. Odtud byli všichni posláni dále do koncentračních táborů, kde bez výjimky zahynuli. Transport Ap byl vypraven 18. 4. 1942 z Terezína do Rejowiec. Transport An byl vypraven 25. 4. 1942 z Terezína do varšavského ghetta. Transport Er byl vypraven 16. 10. 1944 z Terezína do Osvětimi. Transport Ek byl 28. 9. 1944 z Terezína vypraven do Osvětimi.\n\nZ archivních dokumentů židovské obce plyne, že tři občané zahynuli v Osvětimi, 3 v ghettu Varšava a deset v transitním koncentračním táboře Rejowiec (70 km od koncentračního tábora Sobibor). Šlo o tyto občany Židlochovic:\n\nV místě, kde v dolní části náměstí Míru stával dům rodiny Burianových, bylo díky aktivitě vedení města umístěno pět Kamenů zmizelých (Stolpersteine). Slavnostního aktu umístění kamenů se 19. dubna 2015 zúčastnili zástupci města v čele se starostou a také zástupce Židovské obce Brno. Před domem na náměstí Míru č. 27, kde žili manželé Steinerovi, byly dva Kameny zmizelých slavnostně umístěny 8. května 2016 rovněž za účasti zástupců brněnské židovské obce a zástupců města.\n\n\n\n\n"}
{"id": "84999", "url": "https://cs.wikipedia.org/wiki?curid=84999", "title": "Čtvrtohory", "text": "Čtvrtohory\n\nČtvrtohory (kvartér) je označení pro geologické období, které zahrnuje zhruba posledních 2,6 milionů let. Jsou nejmladší ze tří period kenozoika. Dělí se na starší čtvrtohory (pleistocén) a mladší čtvrtohory (holocén). Starší čtvrtohory zahrnují z historického hlediska \"starší dobu kamennou\" (paleolit). Mladší čtvrtohory zahrnují pouze posledních 10 000 let. Z historického hlediska jde o \"starší dobu kamennou\" (paleolit), \"střední dobu kamennou\" (mezolit), \"mladší dobu kamennou\" (neolit) a následná období od doby bronzové až po dnešek.\n\nBenátský důlní inženýr Giovani Arduino v 60. letech 18. století rozlišil na přirozeném geologickém řezu na severu Itálie čtyři geologická období, jež nazval řády - tedy první, druhý, třetí a čtvrtý řád, přičemž čtvrtý byl nejmladší. Této terminologie se přidržovali francouzští geologové Jules Desnoyers a Henri Reboul, kteří ve 30. letech 19. století označovali ve svých studiích výrazem \"quaternaire\" geologické období příslušné k zachovaným horninám obsahujícím zbytky víceméně současných rostlin a živočichů. Roku 1854 ve Švýcarsku navrhl Adolphe Morlot, aby se pro toto období používalo výrazu \"quartaire\" - kvartér, a ten se drží v odborné literatuře dodnes. Roku 1830 ještě skotský geolog Charles Lyell ve stejném smyslu používal termín \"pleistocene\", ale tento výraz byl později vztažen k jednomu z dílčích období čtvrtohor.\nOtázka počátku čtvrtohor byla dlouho předmětem odborných sporů. Jako hranice byla roku 1983 stanovena doba před 1,8 miliony let. Spory však neutichly, neboť řada vědců upozorňovala, že tato doba nepřinesla žádné převratné změny, které by takovou hranici odůvodnily. Nakonec roku 2009 Mezinárodní komise pro stratigrafii přiřadila ke čtvrtohorám i původně třetihorní stupeň gelas, čímž byla hranice čtvrtohor posunuta na 2,588 milionu let před dneškem. Důvodem byl fakt, že právě z této doby byly zjištěny příznaky razantního globálního ochlazení klimatu.\n\nOd počátku čtvrtohor se kontinenty nacházejí již v dnešní podobě. Z předchozcích období pokračuje alpinské vrásnění a výzdvih Himálaje. Tvar pevniny významně mění značné kolísání hladiny moří - až o 120 m, které způsobuje vynoření rozsáhlých souší, jež ovlivňují migraci fauny a flóry. Z těchto pevninských mostů má značný význam tzv. Beringie, což je periodicky se vynořující souš mezi Severní Amerikou a Asií, která umožnila kromě rozšíření řady živočišných druhů, např. mamutů či velbloudů, též rozšíření člověka na americký kontinent.\n\nToto kolísání mořské hladiny způsobil nástup globálního ochlazení, díky kterému je značné množství vody vázáno v pevninských ledovcích. Původně se předpokládalo, že ochlazení přišlo v jediné velké ledové době, později byla tato teorie revidována zjištěním existence čtyř ledových dob. V pozdější době byl objeven dlouhý cyklus mnoha dílčích ochlazení a oteplení, přičemž na příkladu průběhu posledního chladného cyklu, jenž je pro svoji chronologickou blízkost nejlépe prozkoumaný, se předpokládá existence velmi složitého průběhu klimatických výkyvů v průběhu čtvrtohor. Čtvrtohory se nám v tomto světle ve srovnání s předcházejícími teplými obdobími jeví jako jedna dlouhá doba ledová, která se dělí na jednotlivé výrazně chladné a suché výkyvy (glaciály) a vlhčí a teplejší výkyvy (interglaciály).\n\nNapříklad na území dnešního Česka se v nejteplejších úsecích interglaciálů předpokládají průměrné teploty o 2 - 3 °C vyšší oproti dnešku, zatímco v nejstudenějších úsecích glaciálů až o 11 - 13 °C nižší oproti současnému průměru. Kromě těchto nejvýraznějších klimatických výkyvů docházelo v průběhu glaciálů, a to zejména na jejich počátku, k dalším dílčím výkyvům - studeným stadiálům a teplejším interstadiálům. Navíc lze hluboko do minulosti zaznamenat velké množství jemnějších teplotních výkyvů oběma směry, jež se nazývají oscilace. Období, které probíhá od posledního glaciálu do současnosti, tedy holocén, je pravděpodobně jen další z řady interglaciálů, oproti těm předcházejícím však jeví řadu odlišností - odlišná je fauna savců i například ráz krajiny v Evropě. Proto se pro holocén používá výrazu postglaciál.\n\nKlimatické výkyvy mají vliv na rychlost a intenzitu procesů eroze a ukládání hornin, zejména v příledovcových (periglaciálních) oblastech. Velká území Evropy, Asie a Severní Ameriky byla ovlivněna přítomností stálé tlakové výše nad pevninskými ledovci na severu kontinentů, což způsobovalo stálý příliv suchých studených větrů z těchto míst. Činnost sucha a mrazu za nepřítomnosti souvislého rostlinného pokryvu způsobovala charakteristický rozpad určitých hornin a jejich akumulaci v podobě mohutných souvrství spraší, které jsou dnes jednou z nejběžnějších hornin na světě. Měnil se také vodní režim řek, jež přecházely z režimu meandrující do divočící řeky a naopak. V glaciálech měly řeky v periglaciální zóně nízký průtok s občasnými vodními přívaly v mělkém, širokém, příměji vedeném korytu, jelikož podnebí bylo suché a v krajině bylo málo vegetace, která by brzdila erozní a akumulační činnost řeky. Naopak v interglaciálech řeky tečou v hlubších korytech s častými oblouky, které se postupně prohlubují či izolují od hlavního toku a vytvářejí slepá ramena. Při přechodech ze studených do teplejších a vlhčích období dochází k výraznému zařezávání říční nivy pod úroveň okolní krajiny, čímž vznikají tzv. říční terasy.\n\nZ živočichů prodělávají nejdynamičtější vývoj savci. V oblasti střední Evropy žili např. mamuti, srstnatí nosorožci, koně, jelenovití (mezi nimi obrovitý \"megaloceros giganteus\" s rozpětím paroží až 3 m), šavlozubé kočkovité šelmy (\"machairodus\"), jeskynní lvi, jeskynní medvědi apod. Pokračuje vývoj člověka a dalších primátů. Vývoj savců a ptáků v průběhu pleistocénu dosahoval mimořádné dynamiky.\nDo pleistocénu spadá i větší část vývojové linie směřující k dnešnímu člověku.\n\nPředpokládalo se, že vliv glaciálů nebyl pro všechny oblasti světa rovnoměrný, tj. směrem k rovníku vliv glaciálů klesal. Například v pásmu deštných lesů se mluvilo o kulminaci vlhkého období - pluviálu. V současnosti převládá teorie, že rozloha deštných lesů se v průběhu glaciálu velmi zmenšila a zmenšila se i jejich druhová diverzita. Naopak v interglaciálech jejich rozloha roste. V tom je jeden z rozdílů oproti předchozím interglaciálům a současnému postglaciálu. Zdá se, že rozloha deštných lesů klesá a klesá i druhová diverzita v jiných biotopech. O tom, jak podstatná je tato změna a jaký podíl na tom má činnost člověka, se vedou odborné diskuse.\nVymírání četných živočišných druhů však můžeme sledovat již od posledního náporu poslední ledové doby. Vymírá tzv. megafauna, k níž řadíme velké druhy savců typických pro větší část čtvrtohor. Na konci poslední doby ledové vymírají mamuti, srstnatí nosorožci, obří australští vačnatci a další druhy. V době, kdy se tyto druhy dostávají na pokraj vyhynutí, dosahuje maximálního rozšíření obří evropský jelen \"Megaloceros giganteus\", ten však přesto nakonec též vymírá.\n\nPo odeznění posledního glaciálu dochází k rozvoji lidské společnosti, která postupně přechází z kultur lovců a sběračů k zemědělským kulturám, vznikají města a státy. Díky tomu dochází k rozrůstání lidské populace, která zároveň silně ovlivňuje tvář krajiny a následně její biologickou diverzitu. Míru ovlivnění holocénní přírody člověkem někteří vědci srovnávají s vlivem geologických procesů. V osídlených oblastech dochází k ústupu mnohých živočišných a rostlinných druhů, zejména lesních. Na druhé straně kulturní krajinu využívají četná společenstva druhů preferujících otevřenější stanoviště. Dalšími podstatnými změnami byl nástup intenzivního zemědělství, či naopak v některých oblastech úpadek zemědělství ve prospěch jiných hospodářských činností.\n\n\n\n"}
{"id": "85004", "url": "https://cs.wikipedia.org/wiki?curid=85004", "title": "Brána jazyků (vzdělávací projekt)", "text": "Brána jazyků (vzdělávací projekt)\n\nBrána jazyků byl projekt celoživotního vzdělávání učitelů, organizovaný v České republice od 17. října 2005 Národním institutem pro další vzdělávání (NIDV). Tento projekt byl zaměřen na rozvoj jazykových a metodických dovedností českých učitelů. Název projektu byl inspirován dílem Jana Ámose Komenského Brána jazyků otevřená.\n\nNIDV v něm pořádal metodické a jazykové kursy pro tři cílové skupiny učitelů českých základních, středních a vyšších odborných škol:\n\nDo projektu se přihlásilo celkem 7 173 českých učitelů, z toho 6 340 do kursů anglického jazyka, 700 do kursů německého jazyka a 133 do kursů francouzského jazyka. 75 procent finančních nákladů na kursy pořádané v rámci projektu bylo placeno z Evropských strukturálních fondů a zbytek Ministerstvem školství, mládeže a tělovýchovy České republiky. Kursy ve všech cílových skupinách byly ukončeny na konci roku 2007.\n"}
{"id": "85007", "url": "https://cs.wikipedia.org/wiki?curid=85007", "title": "Dlouhá stoka", "text": "Dlouhá stoka\n\nDlouhá stoka je umělý vodní kanál, významná technická památka, od roku 2014 Národní kulturní památka zapsaná do seznamu pod názvem Dlouhá stoka s rybníky Kladským a Novým. Protíná velkou část Slavkovského lesa a její délka je 24,2 km.\n\nDlouhá stoka odtéká z Kladského rybníka v nadmořské výšce 810 m a pokračuje dále přibližně ve směru od západu k východu. Jiné zdroje ovšem považují za začátek Dlouhé stoky výpusť z výše položeného Kynžvarského rybníku v nadmořské výšce 820 m.\nTeče kolem obce Prameny, za obcí míjí Národní přírodní památky Upolínovou louku pod Křížky a Křížky, nacházejí se nad jejím levým břehem. Pokračuje severovýchodním směrem k obci Nová Ves, kde se z ní odebírá voda pro malou úpravnu vody k zásobování obyvatel Nové Vsi. Před Krásnem teče pod Krásenským vrchem (Na Vyhlídce 777 m n. m.) s kamennou rozhlednou. Dlouhá stoka končí v obci Krásno a pokračuje jako potok Stoka, resp. se do tohoto potoka vlévá.\n\nJednou z hlavních podmínek úspěšného hornictví cínu ve Slavkovském lese bylo zajištění dostatečného příkonu vody pro pohon čerpacích zařízení, drtících stoup a rudných mlýnů. V období 13. a 14. století se využívaly dva potoky, Slavkovský a do něj se vlévající Seifertsgrünský.\n\nPo rozšíření těžby však tyto přírodní toky již nestačily a bylo třeba je posílit vodou ze vzdálenějších míst, a to z oblasti rašelinišť a horských říček z náhorních bažin a rašelinišť mezi Kynžvartem a Prameny. První z umělých vodních kanálů přivádějících vodu do slavkovského údolí byl vybudován již koncem 14. století a zmíněn je v kupní smlouvě z roku 1408. Byl veden z potoka zvaného Rota, pramenící pod vrchem Králův kámen (852 m n. m.). Kolem Pramenů probíhal až ke Krásnu. V roce 1514 již příkon nepostačoval a bylo třeba tuto vodoteč posílit přívodem z potoka Ebmet či Mebmet. Nový příkop převzal jeho pojmenování (později byl zván Puškařovskou strouhou či Rovinským příkopem). Byl posílen ještě Mückenberským potokem (s prameny na svazích Komářího vrchu) a Stöckelbachu (dnes oba bezejmenné). Současně byly vybudovány retenční nádrže jako rezervoáry vody pro nepříznivá roční období (letní a zimní) založením rybníků zvaných Mückenberský, Nový a Ebmet. Ebmetský příkop byl před vyústěním do Slavkovského potoka rozšířen v rybník zvaný Sackgraben. V 90. letech 15. století se rozsah těžby zvyšoval a proto byla v roce 1499 uzavřena smlouva mezi slavkovskými těžaři a novými majiteli bečovského panství Pluhy z Rabštejna o užívání tohoto starého vodního díla. Následně došlo k rozšíření o novou větev vyhloubenou do terénů nad Horním Slavkovem, aby mohly být vodou zásobovány doly v Krásně a Horním Slavkově.\n\nStavební práce na Dlouhé stoce byly zahájeny v roce 1531 a vodní dílo bylo dokončeno v roce 1536. Jelikož důlní činnost spotřebovávala stále více vody pro pohon strojů a zařízení a také zásoba dřeva v okolí Horního Slavkova a Krásna se stále ztenčovala a bylo proto třeba dopravit ho do báňských provozů, ze vzdálených kynžvartských lesů.\n\nTrasa byla vyměřena důlním měřičem \"Rossmeislem\" v roce 1530 a byla nazvána \"Floßgraben\". V době dokončení představovala Dlouhá stoka mohutné dílo a měřila 24 km. Během druhé poloviny 16. století se vodní soustava stále zdokonalovala. Byla tvořena sítí kanálů přes 30 km dlouhou. Její součástí byla i soustava deseti velkých báňských rybníků. Napájela 52 mlýnů na rudu, měla 35 mostů, 14 stavidel a spád zhruba 0,35 m na 100 m, šířku přes 2 m. Na svou dobu se jednalo o vodní dílo, které ve střední Evropě v 16. století nemělo obdoby rozsahem ani způsobem provedení. Teprve později vznikly obdobné kanály v německém Harzu a na Slovensku v okolí Banské Štiavnice.\n\nKuriozitou je, že když v roce 1954 opouštěla armáda Vojenský výcvikový prostor Prameny, byla v účetních knihách uváděna zůstatková cena tohoto vodního díla ve výši 0,9 Kčs.\n\nV letech 1979-1985 prováděli vědečtí pracovníci sekce dějin hornictví Národního technického muzea v Praze plošný archeologický výzkum starých úpravárenských zařízení v Krásně, nedaleko staré silnice do Horního Slavkova. Tato zařízení byla napájena vodou z Dlouhé stoky. Výzkum se ale těšil zájmu a podpoře místního obyvatelstva. Mimo jiné byly odkryty pozůstatky staré stoupy pro rozdrcení velkých kusů vytěžené horniny, která ještě předtím prošla procesem pražení.\nV letech 1601–1608 proběhla první velká rekonstrukce a další velká oprava až v roce 1908. Při této opravě byly nahrazeny původní kamenné můstky betonovými. Poslední renovace technické památky započala v roce 2005.\n\nDlouhá stoka byla využívaná k plavení dřeva a zásobování vodou cínových dolů v okolí Horního Slavkova a Čisté, kde ve své době ležela jedna z nejbohatších ložisek cínových rud v Evropě. Cín ze Slavkovského lesa během 1. poloviny 16. století ovládl téměř všechny hlavní evropské trhy.\n\nTato důmyslná soustava vodních děl, jejíž součástí jsou i retenční rybníky s přibližným objemem vody 630 000 m³ vody, umožňovala provozování báňských děl na hlavních cínových ložiskách ve Slavkovském lese.\n\n\n"}
{"id": "85011", "url": "https://cs.wikipedia.org/wiki?curid=85011", "title": "Scorpions", "text": "Scorpions\n\nScorpions jsou německá heavymetalová/hardrocková skupina založená roku 1965 v Hannoveru Rudolfem Schenkerem. Jsou jednou z nejznámějších a nejdéle hrajících rockových skupin. Skupina se stala synonymem pro melodický heavy metal, včetně mocných rockových balad. Sestava z let 1978–1992 byla zřejmě nejúspěšnější, tehdy v ní hrál Rudolf Schenker (kytara), Klaus Meine (zpěv), Matthias Jabs (sólová kytara), Francis Buchholz (baskytara) a Herman Rarebell (bicí).\n\nV ČR kapela vystupovala v roce 1993 v Ostravě, v roce 1999 v Praze, v roce 2004 v Brně, 28. července 2006 na festivalu Benátská noc v Malé Skále a 7. července 2007 na Karlovarském stadionu AC Start coby součást turné World Tour 2007 s novým albem. Rovněž dne 14. června 2007 Scorpions hráli v ostravské ČEZ Aréně. Dále zahráli 15. března 2010 v pražské O2 Aréně a 22. dubna zahráli v Ostravě v rámci předvolební kampaně pro ČSSD. Další koncert v ČR se konal 3. června 2011 na ostravských Bazalech. Jejich poslední koncert v České republice se odehrál 8. května 2015 v pardubické Tipsport Aréně v rámci posledního celosvětového turné RETURN TO FOREVER TOUR – 50TH ANNIVERSARY. Další koncert je naplánován v pražské O2 Aréně 27.2.2016.\n\nSkupinu založil roku 1965 v Hannoveru Rudolf Schenker. Původně plnila funkci „školní“ kapely, ale v roce 1969 se Scorpions stali skupinou profesionální. V těchto prvních čtyřech letech hrál Rudolf na kytaru, ale i zpíval. Na přelomu let 1969/1970 do kapely přišel Rudolfův bratr Michael Schenker a zpěvák Klaus Meine ze skupiny Copernicus. Již o dva roky později, tedy v roce 1972, vychází debutové album skupiny pod názvem Lonesome Crow s Lotharem Heimbergem na baskytaru a s Wolgangem Dzionym za bicími. Krátce po vydání alba hráli Scorpions jako předkapela britské skupině UFO. Po jednom z koncertů Michael Schenker Scorpions opustil (odešel právě do UFO) a na jeho místo přichází kytarista Uli Jon Roth.\n\nO dva roky později kapela nahrála své druhé album, Fly to the Rainbow (1974). Před začátkem nahrávání se však změnil post bubeníka a baskytaristy. Za bicí si sedl Jürgen Rosenthal a novým basákem se stal Francis Buchholz (se skupinou hrál až do roku 1993). Po tomto albu bubeník Jürgen Rosenthal kapelu opustil a na jeho místo přišel Rudy Lenners. S ním skupina nahrála další album s názvem In Trance (1975), což pro kapelu znamenalo další posun vpřed – tah na bránu slávy a úspěchu byl již znát.\n\nV této sestavě Scorpions nahráli také album Virgin Killer (1976). Album je velmi vydařené, ale jeho obal neunikne oku cenzora – není divu, byla na něm fotografie jedenáctileté nahé dívky. Scorpions nakonec obal alba změnili. Sám zpěvák Meine řekl, že byl velmi překvapený, když obal poprvé viděl, byl ale tlačen nahrávací společností k podniknutí nějakého kontroverzního kroku, aby na sebe kapela více upozornila. Dnes je tedy možné získat album s dvěma rozdílnými obaly (na alternativním obalu je fotografie všech členů skupiny).\n\nPo Virgin Killer Scorpions opustil Rudy Lenners a na jeho místo si skupina vybrala Hermana Rarebella (bubeníkem skupiny byl až do roku 1996). S ním nahrávají další album Taken by Force (1977), jež se neslo v podobném duchu jako album předchozí. Během turné k tomuto albu zavítali poprvé i do Japonska, které tehdy prahlo po hardrocku a heavy metalu.\n\nZ koncertu v Tokiu vzniklo jejich první live album pod názvem Tokyo Tapes, vydané v roce 1978, které se v Německu dokonce dostává v žebříčku prodejnosti na 35. místo. Kritiky je album hodnoceno jako jeden z nejlepších „živáků“ v rockové historii. Tokyo Tapes je posledním albem Scorpions s Uli Rothem. Ten ze skupiny odešel a na jeho místo se vrátil Michael Schenker. S ním skupina nahrála album Lovedrive (1979), ale po třech nahraných písních (\"Lovedrive\", \"Another Piece Of Meat\" a instrumentálce \"Coast To Coast\") opět odešel (na vině byly problémy s alkoholem). Z celkových 140 zájemců na post sólového kytaristy nakonec Scorpions vybrali Matthiase Jabbse.\nStal se tak novým sólovým kytaristou kapely a kapela s ním dokončila nahrávání alba Lovedrive. Toto album bylo velmi úspěšné (některými kritiky hodnocené jako nejlepší počin skupiny). Dokonce se dostává i do Top 100 v USA (55. pozice), ve Velké Británii (36. příčka) i v zemi původu kapely, v Německu (dokonce 11. příčka). Matthias Jabs perfektně zapadl do skupiny a to nejen jako kytarista, ale také jako skladatel. Jeho příchodem začala pro Scorpions nová éra.\n\nPo Lovedrive Scorpions nahráli album Animal Magnetism (1980), které svým úspěchem navazuje na Taken by Force, Tokyo Tapes a Lovedrive. Rychle se stalo platinovým, a to dokonce v USA. Scorpions získávají celosvětovou popularitu. Koncertují již i v Americe, Kanadě, Skotsku či Švédsku. Stávají se novou německou senzací a získávají si pověst jako největší a nejlepší německá skupina.\n\nKapele se však záhy do cesty postavil nepříjemný problém – Klaus Meine po nahrávání alba Animal Magnetism ztratil hlas. Byl již připraven z kapely odejít, ale kvůli svému příteli Rudolfovi nemohl. Prodělal množství operací a prakticky se znovu učil zpívat, přičemž ho podporovala celá skupina. Nakonec se do kapely vrátil, s hlasem opět v pořádku. V roce 1982 vydávají Scorpions další album – Blackout. Ve Francii se toto album dokonce dostalo na první místo v žebříčku prodejnosti a v zemích jako USA, Británie, Německo, či Švédsko už není pouze v Top 100, ale rovnou v Top 20. Z turné se skupina vrací s množstvím platinových ocenění. Album obsahuje mnoho známých skladeb, např. \"Blackout\", \"China White\", baladu \"When The Smoke Is Going Down\", či snad nejznámější skladbu z alba – \"No One Like You\".\n\nPřelomovým albem se ale Blackout nestává. Na to si Scorpions počkali do roku 1984, do vydání (opět) platinového Love At First Sting, alba s bezkonkurenčně největším počtem hitů. Obsahuje množství vynikajících skladeb, jako \"Coming Home\", \"Bad Boys Running Wild\", \"Big City Nights\", \"I'm Leaving You\", jednu z jejich nejznámějších skladeb \"Rock You Like a Hurricane\", či jejich nejznámější power baladu \"Still Loving You\" (Singlů Still Loving You se prodalo po celém světe několik miliónů). Většinu těchto písní můžeme objevit v setlistech koncertů.\n\nSkupina si dává na chvíli pauzu a studiové album nenahrává, za to koncertů má víc než dost. Během turné navštívili mnoho zemí, ve kterých nikdy předtím nehráli (Itálie, Španělsko, či dokonce Maďarsko!), získávají také množství ocenění (v USA získává Love At First Sting 3 platinová). Z tohoto turné byl vydán zvukový záznam – vzniklo živé album World Wide Live (1985). World Wide Live se stalo nejprodávanějším live albem skupiny a taktéž získává několik ocenění. V roce 1985 Scorpions vystupovali na legendárním rockovém festivalu Rock in Rio a hráli zde pro své historicky největší publikum – 350 000 fanoušků.\n\nPro Scorpions bylo koncem 80. let těžké se výrazně prosadit, protože hardrockové scéně tou dobou kralovalo mnoho jiných kapel – proto se vydání nového alba opozdilo. V roce 1988 ale vychází silné rockové album s názvem Savage Amusement. Doprovázejí ho tři singly – \"Believe In Love\", \"Passion Rules The Game\" a \"Rhythm Of Love\". V různých žebříčcích se Savage Amusement umísťuje taktéž na vysokých pozicích. Savage Amusement bylo ale posledním album, jehož producentem byl Dieter Dierks (který byl producentem kapely již od alba In Trance).\n\nV roce 1989 byli Scorpions přijati u prezidenta SSSR – Michaila Gorbačova a v té době vystupovali i na Moskevském Hudebním Mírovém Festivalu spolu s dalšími rockovými velikány jako Mötley Crüe, Ozzy Osbourne nebo například Bon Jovi.\n\nAlbum Crazy World – to je další studiové album skupiny Scorpions, vydané v roce 1990. Obsahuje skladbu Wind of Change, složenou Klausem Meinem (k jejímu složení se inspiroval právě na festivalu v Moskvě). Skladba se stala jakousi hymnou změn ve východním bloku a také komerčně nejúspěšnějším hitem skupiny. Určitě i díky ní získalo toto album obrovský úspěch a například v USA i v Německu získalo po dvou platinách. V různých žebříčcích se vyšplhalo i na ta nejvyšší místa. Situace po vydání alba byla pro Scorpions vynikající. Skalní fanoušci byli potěšeni, většina těch, kteří skupinu předtím neuznávali uznali, že album Crazy World bylo začátkem 90. let trefou do černého.\n\nNa přelomu let 1992/1993 byl ze skupiny vyhozen baskytarista Francis Buchholz. Na jeho místo přišel Ralph Rieckermann a s ním se Scorpions pustili do nahrávání dalšího alba. To vyšlo v roce 1993 a neslo název Face the Heat. Bylo to další album, ze kterého bylo cítit mírné změny stylu – skupina kráčela s dobou. I přesto se album dobře prodávalo a ve Francii získalo zlaté ocenění.\n\nV roce 1995 vychází další live album pod názvem Live Bites. Šlo o záznam z koncertů z Ruska, USA, Mexika a Německa. V porovnání s World Wide Live to byl komerčně neúspěšný živák, který ani nezískal žádné ocenění. Před nahráváním dalšího studiového alba skupinu opustil dlouholetý bubeník Herman Rarebell. Album Pure Instinct (1996) skupina nahrála s Curtem Cressem, který hned po nahrání alba ze skupiny odešel. Turné absolvovali s bubeníkem Jamesem Kottakem, který hned do skupiny zapadl hlavně pro jeho výborné bubenické umění a show, kterou publikum častoval během koncertů. Pure Instinct se ale oproti Face the Heat u fanoušků příliš neujalo. Po hudební stránce dosti zasahovalo do pop music a pravděpodobně proto poklesl i prodej. Pure Instinct ale obsahoval i několik rockových skladeb (i když v dosti jiném stylu než bylo od Scorpions očekáváno).\n\nDalším albem, které kapela nahrála, bylo Eye II Eye (či Eye To Eye), vydané v roce 1999. Bylo to album velmi experimentální. Skupina se velice přiblížila k popu a k technu. Byl to obrovský pokles nejen v prodejnosti, ale i v počtu ocenění (album se dobře prodávalo jen v Německu). Některé písně byly považovány za podařené, i ty však byly na poměry Scorpions příliš popové (snad jen \"Du Bist So Schmutzig\", což je první píseň, kterou Scorpions zpívali německy, má typické rysy rockové skladby).\n\nPro nevelký úspěch proto Scorpions počkali s nahráváním nového studiového alba a vydali CD Moment of Glory (2000), na kterém se objevilo 10 písní nahraných spolu s Berlínskou filharmonií. Pod stejným názvem vydávají i DVD. Byl to projekt, který je částečně vrátil zpět na výsluní (v Německu byl oceněný zlatem), ale i přesto to pro kapelu nebyla až tak velká výhra. Znovu vydávají živé album, tentokrát opět není obyčejné. Jmenuje se Acoustica (2001) a už sám název napovídá, je to několik skladeb v akustickém aranžmá (tzv. „unplugged“ album). Stejně jako v případě Moment Of Glory, i toto album vyšlo spolu s videonahrávkou na DVD nosiči.\n\nZpět ke slávě se dostali albem Unbreakable z roku 2004, které nahráli s novým baskytaristou Pawlem Maciwodou (Ralph Rieckermann odešel věnovat se čistě hudbě pro filmy). Unbreakable je silné rockové album, na kterém se Scorpions vrací ke své tradiční tvorbě. Písně jako \"Love’em or Leave’em\" či \"Deep And Dark\" jsou oblíbenými koncertními kousky. Unbreakable se zalíbilo i starým fanouškům a zaujalo množství dalších, proto si díky němu Scorpions vrátili „zašlou“ slávu (navíc se i dobře prodával). Hned po vydání Unbreakable vydávají i DVD pod názvem \"Unbreakable : One Night In Vienna\". Jde o záznam koncertu z Vídně spolu s dokumentem o Scorpions.\n\nNyní již bylo jisté, že Scorpions ještě nekončí. V roce 2006 se spojili s producenty Jamesem Michaelem a Desmondem Childem (producent mnohých alb Kiss, Bon Joviho či Aerosmith) a začali skládat nové písně. Strávili 4 měsíce v Los Angeles a v květnu 2007 vyšlo album s názvem Humanity Hour 1. Album se po hudební stránce příliš nehlásí ke klasické tvorbě Scorpions – jak Klaus Meine řekl, je to album „tady a teď, album z roku 2007“. Během turné k novému albu skupina zavítala do mnoha zemí, kde v minulosti nehrála.,\n\nV roce 2010 skupina oznámila, že album \"Sting in the Tail\" bude jejich poslední, jakožto i světové turné Get Your Sting and Blackout World Tour, které odstartovali v Praze 15. března 2010. Nicméně zpěvák Klaus Meine v červenci 2011 během rozhovoru o budoucnosti Scorpions na otázku, zda se kapela chystá natočit další album, řekl, že nejnovější projekt kapely, něco jako Scorpions 3D, vyjde během několika měsíců.\n\nNavzdory pokračujícím zvěstem o přestávce či \"odchodu do důchodu\" kytarista Matthias Jabs 12. června 2012 pro plátek \"Arizona Republic\" řekl, že se Scorpions rozcházet nebudou. O měsíc později Jabs pro časopis \"Billboard\" řekl, že skupina pracuje na desce, která bude obsahovat nevydané skladby pro alba \"Blackout\", \"Love at First Sting\", \"Savage Amusement\" a \"Crazy World\" a mělo by vyjít v roce 2014. V dubnu Scorpions na říjen 2013 oznámili vystoupení s orchestrem v Rusku a Bělorusku. Dne 11., 12., a 14. září 2013 Scorpions zahráli tři MTV Unplugged koncerty na hoře Lycabettus v Athénách. 6. listopadu 2013 byly oznámeny další 4 koncerty MTV Unplugged v Německu na rok 2014. V prosinci 2013 v interview pro řeckou rock show v rádiu Klaus Meine řekl, že není jisté, že album, které bude obsahovat skladby zamýšlené pro alba \"Blackout\", \"Love at First Sting\", \"Savage Amusement\" a \"Crazy World\" bude vydáno v roce 2014 či později.\n\nNa rok 2014 byli Scorpions nominováni na dvě ocenění \"Echo\" (\"Euro Grammy\") za jejich 'MTV' Unplugged.\n\n16. srpna Scorpions oznámili, že nové album bude připraveno k vydání v roce 2015.\n\n23. října 2014 zpěvák Klaus Meine mluvil s francouzským fan-clubem \"Crazyscorps\" a oznámil, že nová nahrávka bude zveřejněna v únoru nebo v březnu 2015 a bude se krýt s 50. výročím skupiny. Oproti tomu, co padlo v roce 2013, bude nová deska obsahovat nejen nově nahrané verze nikdy nepublikovaných písní, ale také nový materiál z let 2011 a 2014.\n\nAlbum se nahrávalo ve Švédsku s producenty Martinem Hansenem a Mikaelem Nordem Anderssonem. Bubeník James Kottak, který skupinu v květnu 2014 kvůli rehabilitaci opustil, bude na nové nahrávce hrát. Nové album \"Return to Forever\" bylo nakonec vydáno 20. února 2015.\n\n\n\n\n\n\n\n"}
{"id": "85012", "url": "https://cs.wikipedia.org/wiki?curid=85012", "title": "Kamenice (přítok Labe)", "text": "Kamenice (přítok Labe)\n\nKamenice je řeka v okresech Děčín a Česká Lípa v České republice, která pramení v Lužických horách. Je dlouhá 35,6 km. Plocha povodí měří 217,2 km².\n\nJejí zdrojnice pramení pod horou Jedlová v okolí železniční tratě mezi stanicemi \"Jedlová\" a \"Nová Huť v Lužických horách\" ve výšce 595 m n. m. a stékají se v Hraničním rybníku. Z něho vytéká malý potok již jako Kamenice. Na horním toku má charakter horského potoka. Stéká ze svahů Lužických hor, protéká obcí Kytlice a v hlubokém údolí protéká pod zříceninou Pustého zámku. Poté se zklidňuje a v širokém údolí protéká Českou Kamenicí, okolo Rabštejna (za druhé světové války koncentrační tábor) a Srbskou Kamenicí. Po soutoku se svým hlavním přítokem Chřibskou Kamenicí vtéká do Národního parku České Švýcarsko a protéká Ferdinandovou, Divokou a Tichou soutěskou. Zde protéká mezi strmými skálami, které často spadají až do vody. \"Tichá\" i \"Divoká\" soutěska jsou z větší části zpřístupněné turistickými cestami a plavbou na pramicích, naopak v horní části \"Tiché\" a celé \"Ferdinandově\" soutěsce není cesta a část oblasti je první zónou národního parku s přísně zakázaným vstupem. V Hřensku se zprava vlévá do Labe.\n\nCelým tokem řeka Kamenice protéká chráněnými územími – CHKO Lužické hory, CHKO České Středohoří, CHKO Labské pískovce a NP České Švýcarsko.\n\n\nPrůměrné měsíční průtoky Kamenice (m³/s) ve stanici Hřensko:\n\nDo řeky vysazují pravidelně již řadu let čeští rybáři (Český rybářský svaz) plůdek lososa obecného ( ). V toku žije především pstruh obecný f. potoční ( ), lipan podhorní ( ), vranka obecná ( ), pstruh americký duhový ( ), siven americký ( ), hrouzek obecný ( ). Sporadicky je možný v dolním toku výskyt pstruha obecného f. mořská ( ). V dolní části se vyskytuje řada ryb migrujících z Labe.\n\nŘeka byla atraktivní z vodáckého hlediska, ale po zřízení Národního parku České Švýcarsko byly vodní sporty zakázány, takže je možné sjíždět pouze několikakilometrový úsek nad začátkem parku s obtížností okolo WW I.\n\nKaňon říčky Kamenice mezi Srbskou Kamenicí a Hřenskem je lemován četnými pískovcovými masívy a skalními věžemi, které jsou vhodné pro horolezecké aktivity. Celkem je v tomto prostoru, t.j. ve Ferdinandově, Divoké a Tiché soutěsce a v přilehlých roklích na 75 skalách evidováno 412 lezeckých cest, ovšem s ohledem na režim národního parku a dalších chráněných maloplošných území s určitým omezením přístupu.\n\n\n"}
{"id": "85015", "url": "https://cs.wikipedia.org/wiki?curid=85015", "title": "3DNow!", "text": "3DNow!\n\n3DNow! je název multimediální technologie vytvořené společností AMD pro nové vlastní procesory AMD K6-2, které byly uvedeny na trh v květnu 1998. \nTechnologie 3DNow! je od počátku zamýšlena tak, aby překonala, do té doby, silně problematické místo v 3D grafických aplikacích a hrách – operace v plovoucí desetinné čárce. Na přelomu roku 1997 a 1998 sice už byla běžně k dispozici multimediální technologie MMX konkurenční firmy Intel, ale ta byla určena pouze pro urychlení celočíselných operací a 2D grafiky. Firma Intel se zpočátku snažila tuto úspěšnou technologii zcela ignorovat, ale později sama přidala do svého procesoru Pentium III sadu podobných instrukcí známých jako SSE.\n\n3Dnow! technologie, která zrychluje především počáteční fáze vytváření 3D scén, začala být plně podporována firmou Microsoft v multimediálním rozhraní DirectX verze 6.1. \n\n3DNow! technologie obsahuje 21 nových instrukcí, které podporují SIMD operace s plovoucí desetinnou čárkou včetně celočíselných SIMD (Single Instruction Multiple Data) operací a výrazně rychlejší přepínaní mezi MMX a matematickými FPU operacemi. Zatímco Pentium II se v oblasti 3D grafiky spoléhalo na „brutální“ sílu své FPU jednotky, firma AMD se rozhodla pro efektivnější cestu. Ve 3D hrách se totiž reálně používají pouze vybrané FPU výpočty a konstruktéři AMD umožnili, aby procesor K6-2 (a později všechny novější typy procesorů) mohl zpracovávat až čtyři takové instrukce najednou.\n\n3DNow! instrukce zvyšující výkon\n\n\n"}
{"id": "85016", "url": "https://cs.wikipedia.org/wiki?curid=85016", "title": "Live 8", "text": "Live 8\n\nLive 8 byla série benefičních koncertů zorganizovaných Bobem Geldofem a hudebníkem Midgem Urem, které se uskutečnily 2. července 2005 v Londýně, Paříži, Berlíně, Římě, Philadelphii, Ontariu, Tokiu, Johannesburgu, Moskvě, Cornwallu a 6. července také v Edinburghu, dvacet let po obdobné akci s názvem Live Aid a dva roky před tím, než se opět udála podobná akce, rovněž s podobným názvem Live Earth. Ta se uskutečnila formou 9 koncertů na různých světových kontinentech 7. července 2007.\n\nNa koncertech po celém světě vystoupilo 1250 hudebníků a 150 kapel. Jejich vystoupení vysílalo 182 televizních stanic a přes 2000 rádií. Akce byla načasována tak, aby předcházela summitu skupiny G8 ve Skotsku, který se odehrál 6. až 8. července 2005 a na kterém se jednalo o pomoci rozvojovým zemím.\n\nNa koncertech Live 8 vystoupila řada slavných kapel a umělců, například Linkin Park, U2, Paul McCartney, R.E.M., Coldplay, Madonna, Robbie Williams, Pink Floyd, Zucchero, Dido, Green day a mnoho dalších. Na londýnském koncertě vystoupila kapela Pink Floyd poprvé po 24 letech v sestavě s Rogerem Watersem.\n\nKoncert byl živě vysílán Českou televizí, komentoval jej publicista Jan Rejžek.\n\n\n"}
{"id": "85018", "url": "https://cs.wikipedia.org/wiki?curid=85018", "title": "Bílý čaj", "text": "Bílý čaj\n\nTermínem bílý čaj se obvykle označuje takový druh čaje, který obsahuje mladé nebo jen lehce a specificky zpracované lístky čajovníku čínského (\"Camellia sinensis\").\n\nNepanuje všeobecná shoda na definici bílého čaje; některé zdroje používají tento termín k označení čaje, který je pouze sušen a dále není zpracováván, někteří tak označují čaj vyrobený z pupenů a nezralých čajových lístků, které se sklízejí krátce předtím, než se pupeny zcela otevřou, a pak se nechají zavadnout a usušit na slunci, zatímco jiní sem řadí pupeny a velmi mladé listy, které byly před sušením spařeny (aby se deaktivoval enzym polyfenoloxidáza). Většina definic se ale shoduje v tom, že lístky bílého čaje nejsou svinovány ani oxidovány; výsledkem je jemnější a sladší chuť než u zelených nebo tradičních černých čajů.\n\nBílý čaj dostal své jméno podle jemných stříbřitě bílých chloupků na neotevřených pupenech čajovníku. Nálev z bílého čaje již není bílý, ale bledě žlutý až žlutohnědý.\n\nBílý čaj se tradičně zpracovává v Číně, a to hlavně v provincii Fu-ťien, ale v poslední době je produkován i ve východním Nepálu, Tchaj-wanu, severním Thajsku, Galle (jižní Srí Lance) a Indii.\n"}
{"id": "85020", "url": "https://cs.wikipedia.org/wiki?curid=85020", "title": "Pearl Jam", "text": "Pearl Jam\n\nPearl Jam je hudební skupina, která vznikla v roce 1990 v Seattlu. Je považována za jednu z nejpopulárnějších rockových kapel 90. let 20. století. Jejich jméno je úzce spojeno s hnutím grunge. Spolu s kapelami Nirvana, Soundgarden a Alice in Chains patří mezi jeho hlavní představitele. Jejich zvuk však nebyl vždy typický pro tento styl a kapela se snaží experimentovat. Ačkoliv se jejich desky již dlouho neprodávají tak masově jako v 90. letech, má kapela početnou základnu příznivců.\n\nKapelu založili členové skupiny Mother Love Bone (Jeff Ament, Stone Gossard), protože se zpěvák této skupiny v roce 1990 předávkoval heroinem. Společně s kytaristou Mikem McCreadym a bývalým bubeníkem Red Hot Chili Peppers, Jackem Ironsem nahráli pár demo skladeb, ale stále jim ještě chyběl zpěvák. Tím se stal surfař ze San Diega Eddie Vedder. Brzy pak vznikly základy prvních písní Pearl Jam (\"Alive\", \"Once\"). Debutová deska \"Ten\" vyšla už v roce 1991 a měla obrovský úspěch. Následovala alba \"Vs.\", \"Vitalogy\" a další.\n\nSkupina byla ovšem zpočátku kritizována – zejména frontmanem skupiny Nirvana, Kurtem Cobainem – za to, že si z obrovského rozmachu alternativního rocku dělá výdělečný podnik (ačkoliv Cobain a Vedder byli blízcí přátelé). Naproti tomu se Pearl Jam odmítli účastnit akcí, do kterých byli tlačeni nahrávací firmou. Nenatáčeli například moc videoklipů a bojkotovali firmu Ticketmaster, která využívala monopolního postavení na americkém trhu a diktovala kapele cenu vstupenek. V roce 2006 o nich časopis Rolling Stone napsal, že \"„v poslední dekádě strávili její členové většinu času tím, aby si kazili dobrou pověst“\".\n\nDoposud se ve Spojených státech prodalo 30 milionů jejich alb a 60 milionů alb celosvětově. Stali se tak jednou z nejvlivnějších rockových skupin devadesátých let.\n\nV dubnu 2017 byli slavnostně uvedeni do Rokenrolové síně slávy jako \"„až do dnešních dnů jedna z nejvýbušnějších, nejodhodlanějších a v pravém smyslu slova moderních rockových skupin na světě“\".\n\nAlbum \"Ten\" začíná skupina nahrávat už v březnu 1991 v Seattlu. Vyšlo 27. srpna 1991. I když se zpočátku prodávalo poměrně pomalu, do dnešních dnů se ho prodalo 15 milionu kusů. Na albu je 11 skladeb (z toho jedna je koncertní verze skladby „Alive“) a je doslova nabité hity. Skladby „Alive“, „Even Flow“, „Jeremy“ a „Oceans“ vyšly i jako singly. Dalším kandidátem byla píseň „Black“, ale skupina se rozhodla neudělat z ní singl, protože byla podle nich „příliš osobní na to, aby se to zničilo videem nebo vydáním singlu“. Texty se většinou točí kolem pocitů úzkosti, samoty a deprese. Text písně „Alive“ je o skutečné události. Eddie Vedder se totiž jako teenager dozvěděl, že jeho skutečný otec není ten, koho za něj do té doby pokládal.\n\nV roce 1992 se skupina rozhodla vystupovat v pořadu MTV Unplugged.\n\nDalší album skupiny dostalo název \"Vs.\" a vyšlo 19. října 1993. Jen za první týden se ho prodalo 950 000 kusů. Nejznámější skladby z této desky jsou „Go“, „Dissident“, „Daughter“, „Rearviewmirror“, „Animal“ a „Elderly Woman Behind The Counter In A Small Town“. Po masovém úspěchu grunge, který odstartoval úspěch alba \"Nevermind\" od Nirvany v roce 1991 se hudební firmy snažily vytěžit z těchto kapel co nejvíc. Z této doby je známý spor skupiny s firmou Ticketmaster, která prodávala předražené lístky na jejich koncerty. Kapela na protest zrušila letní turné v roce 1994.\n\nTřetí album se jmenuje \"Vitalogy\". Vyšlo 6. prosince 1994 (na LP už o dva týdny dříve). Po dokončení této desky skupinu opustil bubeník Dave Abbruzzese a nahradil ho Jack Irons. Mezi Abbruzzesem a ostatními členy skupiny byly názorové neshody, Abbruzzese například nesouhlasil s bojkotem Ticketmaster. Druhá skladba z alba \"Vitaology\", „Spin The Black Circle“, vyhrála v roce 1996 cenu Grammy. \"Vitalogy\" obsahuje také skladby „Not For You“, „Corduroy“, „Immortality a Better Man“. O písni „Immortality a Better Man“ panoval všeobecný názor, že text je o smrti Kurta Cobaina, což ovšem Eddie Vedder popřel. Pearl Jam pokračovali v bojkotu firmy Ticketmaster i při turné Vitalogy v roce 1995. Nehráli na scénách, kam firma zajišťovala lístky, a delší dobu nehráli ve Spojených státech vůbec.\n\nNásledující desky už nebyly takovým horkým zbožím jako předcházející tři. Album \"No Code\" vyšlo 27. srpna 1996. Původní zvuk kapely se posunul jinam. Kapela se s tímto albem sice vyšplhala na vrchol americké Billboard 200, ale vydržela na něm jen dva týdny a rychle spadla dolů. Bylo to zároveň poslední album, které vystoupalo na vrchol americké albové hitparády. Deska je víc experimentální, jsou z ní cítit i jiné vlivy, není tak úderná jako předchozí a je na ní i mluvené slovo. \"No Code\" obsahuje skladby „Hail, Hail“, „Who You Are“ a „Off He Goes“. Protože bojkot Ticketmasters stále trval, kapela téměř nehrála ve Spojených státech a na konci roku 1996 se vydala na evropské turné.\n\nPátá deska \"Yield\" vyšla 3. února 1998. Pearl Jam se na ní vrátili ke zvuku, který měla alba jejich začátků. Přesto se na první místo americké albové hitparády nedostala. Nejznámější skladby z alba jsou „Given to Fly“, „Wishlist“ a „Do the Evolution“. Krátce po vydání alba z kapely odešel bubeník Jack Irons. Nahradil ho Matt Cameron z již neexistujících Soundgarden.\n\nŠestá studiová deska \"Binaural\" spatřila světlo světa 16. května 2000. Obsahuje skladby „Nothing As It Seems“ a „Light Years“. Celkem se prodalo jen asi 700 000 kopií alba. Vydání desky mělo podpořit koncertní turné, které však skončilo tragicky. Na festivalu v dánském Roskilde se 30. června 2000 kvůli problémům se zvukem začal tlačit dav asi 50 000 fanoušků co nejvíc dopředu. Po 45 minutách kapela hraní přerušila, Eddie Vedder vyzval dav, aby postoupil dozadu, ale bylo již pozdě. Po předchozím dešti byla zem rozblácená a několik lidí upadlo. Devět lidí bylo ušlapáno nebo se udusilo, dalších 30 skončilo v nemocnici. Zbylé dva koncerty evropského turné byly zrušeny a kapela zvažovala, že ukončí činnost.\n\nPo teroristických útocích 11. září 2001 se Eddie Vedder a Mike McCready spojili s Neilem Youngem, aby představili skladbu „Long Road“ na benefičním koncertě 21. září 2001.\n\nNásledující album \"Riot Act\" vyšlo 12. listopadu 2002. Sedmé studiové album bylo pro mnoho fanoušků zklamáním a prodalo se jen půl milionu kusů. Hudebně album experimentuje s folkovými prvky. Skladba „Arc“ je poctou devíti lidem, kteří zemřeli na festivalu v Roskilde. Na tuto tragédii také odkazuje skladba „Love Boat Captain“, v níž se zpívá \"„Lost nine friends we'll never know, two years ago today…“\" (před dvěma lety jsme přišli o devět přátel, které jsme nikdy nepoznali…).\n\nV roce 2003 kapela opustila label Epic Records. První singl, který bez něj vydali, byla skladba „Man on the Hour“ k filmu \"Big Fish\", který natočil Tim Burton.\n\nVe stejném roce ještě vyšlo dvojalbum B-stran a rarit \"Lost Dogs\" a DVD z vystoupení z Madison Square Garden, které se jmenuje \"Live at the Garden\". O rok později následovalo koncertní album \"Live at Benaroya Hall\". V roce 2004 vyšla kompilace \"Rearviewmirror\" s hity z let 1991–2003.\n\nOsmá studiová deska, \"Pearl Jam\", vyšla 2. května 2006. Skladba „World Wide Suicide“, která kritizuje válku v Iráku, se vyšplhala až na vrchol hitparády Billboard Modern Rock Chart. Bylo to poprvé od roku 1996. Následovalo turné po Severní Americe, Austrálii a Evropě, kde nehráli už šest let. Kapela byla headlinerem na dvou festivalech Reading a Leeds, a to i přesto, že se po incidentu v dánském Roskilde rozhodli na žádných festivalech nehrát. Eddie Vedder začal oba koncerty prosbou k publiku, aby na sebe brali vzájemný ohled.\n\nDeváté studiové album – Backspacer – vyšlo 20. září 2009.\n\nV letech 2011–2013 nahrávala skupina desáté studiové album Lightning Bolt, které vyšlo 11. října 2013.\n\n\nDříve:\n\n\n"}
{"id": "85024", "url": "https://cs.wikipedia.org/wiki?curid=85024", "title": "Charleroi", "text": "Charleroi\n\nMěsto Charleroi (valonsky \"Tchålerwè\") se nachází v belgické provincii Henegavsko () 50 km jižně od Bruselu na řece Sambre.\nZ hlediska počtu obyvatel, který se pohybuje kolem 200 000, je Charleroi největší obec ve Valonsku a třetí největší v Belgii. Rozloha města činí 102,08 km².\n\nOd 1. ledna 1977, kdy v Belgii vstoupil v platnost zákon o slučování obcí, se obec Charleroi skládá z 15 bývalých obcí, a sice Charleroi, Couillet, Dampremy, Gilly, Gosselies, Goutroux, Jumet, Lodelinsart, Marchienne-au-Pont, Marcinelle, Monceau-sur-Sambre, Mont-sur-Marchienne, Montignies-sur-Sambre, Ransart a Roux.\nTyto obce představuje 15 čtverců na městském znaku.\n\nCharleroi je významným průmyslovým centrem. Z průmyslových odvětví jsou nejdůležitější hutnictví železa a oceli, sklářství, chemický průmysl, elektronika a letecký průmysl. Do roku 1984 se v okolí Charleroi těžilo černé uhlí, a proto byla tato oblast označována jako \"„Pays Noir“\" (\"„Černá země“\"). V okolí města dnes nalezneme struskové haldy.\n\nCharleroi je oproti jiným belgickým městům poměrně mladé – založeno bylo až roku 1666, kdy byla poblíž vesnice Charnoy vybudována pevnost s půdorysem ve tvaru hvězdy.\nV té době vládli oblasti dnešní Belgie španělští Habsburkové. Pevnost měla chránit jejich území před možnými útoky vojsk francouzského krále Ludvíka XIV. a byla pojmenována po španělském králi Karlu II.\n\nJiž roku 1667 však bylo území zabráno Francouzi. Pod francouzskou nadvládou se město rozvíjelo, nicméně roku 1678 byla podepsána Nijmegenská smlouva, podle které oblast připadla opět Španělsku.\nPozději Francouzi město opakovaně obléhali a útočili na něj (v letech 1693, 1746 a 1794). 26. června 1794 došlo k bitvě u Fleurus, ve které Francouzi zvítězili proti vojskům Velké Británie, Rakouska a Hannoverska. Po této události se území dnešní Belgie stalo až do roku 1815 součástí Francie.\n\nV 19. století bylo město ovlivněno průmyslovou revolucí a stalo se důležitým centrem hutnictví a sklářství. Jeho rozvoji napomáhala jeho příznivá poloha v oblasti bohaté na černé uhlí.\n\nZ hlediska dopravy bylo důležité vybudování kanálu spojujícího Charleroi s Bruselem. Jeho stavba započala roku 1827 a k jeho uvedení do provozu došlo roku 1832.\nStavba kanálu byla technicky velice náročná, jelikož obě města leží v údolích řek (Charleroi v údolí Mázy a Brusel v údolí Šeldy) a terén mezi nimi je poměrně kopcovitý. Kanál výrazně zkrátil cestu lodím plujícím z Charleroi nejen do Bruselu, ale i do Antverp, neboť v té době již existoval kanál spojující Antverpy s Bruselem.\n\nSpolu s rozvojem průmyslu se zvyšoval počet obyvatel (roku 1809 žilo ve městě 4503 obyvatel, roku 1910 již 28 083) a v roce 1867 byly zbourány městské hradby.\n\nNa začátku první světové války německá vojska napadla Francii obchvatem přes Belgii. Na území Belgie došlo k několika bitvám; jednou z nich byla 21. srpna 1914 bitva u Charleroi, ve které německé jednotky zvítězily nad Francouzi.\n\nV posledních desetiletích 20. století postupně klesala prosperita tradičních průmyslových odvětví, jako jsou těžba uhlí, hutnictví a sklářství. Jedním z důvodů byla konkurence, kterou představovalo levnější zboží z ciziny. Uhelné doly byly postupně zavírány (poslední z nich roku 1984). Dnes se v Charleroi rozvíjejí nová průmyslová odvětví jako chemický průmysl, elektronika a letecký průmysl zastoupený společností SONACA vyrábějící např. některé součástky k raketám Ariane a k letounům Airbus a jedním ze závodů společnosti SABCA.\n\nCentrum Charleroi se dělí na \"Horní\" a \"Dolní město\".\n\nJádrem Horního města je náměstí Karla II. (\"Place Charles II\"), na kterém se nachází neoklasická radnice z roku 1936. V radnici nalezneme Muzeum Julesa Destréeho (\"Musée Jules Destrée\") a Muzeum krásných umění (\"Musée des Beaux-Arts\"). Dolní město se rozprostírá v okolí náměstí Alberta I. (\"Place Albert I\"), které je obchodním centrem Charleroi.\n\n\n\n\nCharleroi je bývá označováno za kolébku belgického komiksu, a to zejména díky kreslířům tzv. „marcinelleské školy“, jejichž komiksy vycházely v nakladatelství Jeana Dupuise. Mezi nejznámější komiksy patří např. Spirou a Fantasio, Marsupilami, Lucky Luke nebo Boule a Bill.\n\n"}
{"id": "85028", "url": "https://cs.wikipedia.org/wiki?curid=85028", "title": "Křinice (řeka)", "text": "Křinice (řeka)\n\nKřinice ( ) je řeka v Ústeckém kraji v Česku a v Sasku v Německu. Protéká Českým a Saským Švýcarskem. Je 45 km dlouhá.\n\nPramení ve Šluknovském výběžku ve Šluknovské pahorkatině poblíž obce Studánka. Pramen je na upraven jako výletní místo a vede k němu odbočka z modré turistické trasy. Dále protéká Krásnou Lípou (částečně podzemním tunelem pod Křinickým náměstím) a za obcí Kyjov vstupuje do pískovcového území Českého Švýcarska, kde protéká hluboce zaříznutým Kyjovským údolím. Poblíž bývalé osady Zadní Doubice, opuštěné na českém území po roce 1945, se stává hraničním tokem mezi Čechami a Saskem. Na české straně žilo před opuštěním celkem 57 obyvatel. Správně spadala obec pod Doubici, do školy chodily děti na německou stranu. V osadě byl velký hotel, restaurace a řada hospodářských stavení. V tomto úseku byla v roce 1667 vybudována vodní horní nádrž (Obere Schleuse) za účelem plavení dřeva, později upravena pro vyhlídkové plavby na pramicích. V Dolní části toku je ještě druhá nádrž (Niedere Schleuse). Na toku byla řada jezů, které jsou v současné době rozpadlé. Na Německé straně zůstala tři obydlená stavení. Jedním z nich je historická vodní pila, na které v současné době probíhá rekonstrukce. Jedná se o technickou památku. Současně s opravou pily bude upraven i jez a náhon na toku Křinice. V místech, kde Křinice opouští státní hranici a vtéká na území Německa, stála dříve osada Zadní Jetřichovice správně spadající pod Jetřichovice. Tu postihl stejný osud jako Zadní Doubici. V obou osadách jsou dodnes patrné základy hospodářských stavení. Dále protéká \"Saským Švýcarskem\". V posledním úseku mezi Lichtenhainským vodopádem a Bad Schandau vede podél řeky výletní úzkorozchodná tramvaj. V Sasku ústí řeka zprava do Labe.\n\nUvedeny jsou pojmenované přítoky s údajem, zda se jedná o levý či pravý přítok, a s popisem ústí.\n\nNa toku jsou dva turistické přechody do Německa, Zadní Doubice a Zadní Jetřichovice. Oba lze využít při cyklovýletech nádhernou krajinou Českosaského Švýcarska. V padesátých letech 20. století byla oblast okolo Křinice vedena jako pohraniční pásmo a nebyla přístupná.\n\nDo řeky vysazují pravidelně již řadu let němečtí rybáři plůdek lososa obecného (\"Salmo salar\"). V toku žije především pstruh obecný f. potoční (\"Salmo trutta\"), lipan podhorní (\"Thymallus thymallus\"), vranka obecná (\"Cottus gobio\"), pstruh americký duhový (\"Oncorhynchus mykiss\"), siven americký (\"Salvelinus fontinalis\"), hrouzek obecný (\"Gobio gobio\"). Sporadicky je možný v dolním toku výskyt pstruha obecného f. mořská (\"Salmo trutta trutta\") a některých ryb migrujících z Labe. Od roku 2009 je potvrzen též výskyt vydry říční.\nNezodpovědnou činností na vodním díle došlo v posledních 30 letech k zanesení koryta řeky Křinice jemným pískem v úseku od přehradní hráze až po vtok do Dolní nádrže.\n\nPodél řeky po dlouhou dobu fungovalo více než 16 mlýnů.\n\nOd středověku do 20. století byla řeka využívána pro plavení dřeva.\n"}
{"id": "85031", "url": "https://cs.wikipedia.org/wiki?curid=85031", "title": "Nový Jičín", "text": "Nový Jičín\n\nNový Jičín ( ) je město v Moravskoslezském kraji, 34 km jihozápadně od Ostravy na řece Jičínce. Žije zde obyvatel.\n\nJe známé především pravidelným čtvercovým náměstím s podloubím a historickým renesančním domem Stará pošta, Žerotínským zámkem a bohatou česko-německou historií. Sídlí zde také Muzeum Novojičínska. Historické jádro města je městskou památkovou rezervací. Roku 2001 byl vyhlášen Historickým městem roku, v roce 2015 pak novojičínské náměstí získalo ocenění „Nejkrásnější náměstí v ČR“. Novojičínské vlakové nádraží ve stejném roce získalo ocenění „Nejkrásnější nádraží v ČR“. Nový Jičín je sídlem známé firmy Tonak a zemřel zde slavný generál Ernst Gideon von Laudon.\n\nRuka vystupující z oblaku, která drží polovinu zavinuté střely v červeném poli. Stříbrná zavinutá střela v červeném poli byla znakem pánů z Kravař, městský znak Nového Jičína využívá část této figury. Původní podobu znaku máme vyobrazenou na nejstarší zachované pečeti města z roku 1398.\n\nO názvu města existuje několik pověstí. Podle jedné z pověstí bylo město pojmenováno podle udatné dcery majitele starojického hradu Jitky, která se kvůli záchraně malého chlapce pustila do boje s medvědem. Před rozzuřeným zraněným zvířetem ji zachránil pastýř, její budoucí manžel. Na místě, kde byla zachráněna, nechala Jitka postavit kapličku. Vedle ní pak její manžel postavil lovecký zámek, věnovaný Jitce, tedy Jitčin, později Jičín.\n\nPodle vědecké teorie je jméno města odvozováno od slovanského slova \"dik\", divoký kanec, který se na tomto území vyskytoval v hojném počtu. Odtud zprvu Dičín, později Jičín. Tuto teorii potvrzuje také jméno nedalekého kopce Svinec.\n\nPředchůdcem města byla osada pod hradem Starý Jičín. Výhodná geografická poloha na křižovatce důležitých obchodních cest měla příznivý vliv na jeho rozvoj. Nejstarší písemná zpráva o městě pochází z roku 1313, kdy král Jan Lucemburský vydal ve prospěch města listinu, která mu uděluje právo vybírat clo a mýto. Proto váže Nový Jičín svůj vznik s datem udělení tohoto privilegia. Zakládací listina města se nedochovala.\n\nJiž při svém vzniku mělo město pravidelný čtvercový tvar a původní půdorys se zachoval dodnes. Pravoúhlý, téměř čtvercový tvar, mělo i městské opevnění, podél něhož procházela obvodová ulice. Opevnění bylo původně jen z hliněného valu s palisádou. Teprve během 14. století bylo nahrazeno kamennými hradbami. Ty obepínaly i panské sídlo (tvrz), nynější zámek. Městský plán je orientován směrem od severozápadu k jihovýchodu, ve směru obchodní cesty od Fulneku do Valašského Meziříčí. Do města vedly dvě brány. Na ně navazovala po obou stranách předměstí, ale jejich rozvoj spadá až do pozdější doby.\n\nPočátkem 14. století získal město Nový Jičín i se starojickým panstvím představitel významného šlechtického rodu Vok I. z Kravař. Tento rod patřil k jedné z větví rozrodu Benešoviců, která ve 13. století vlastnila rozsáhlé pozemky na Moravě, zejména na Opavsku. Vok III. a Jan IV. z Kravař udělili městu v roce 1373 práva odúmrti a výročního trhu a další výsady. Za husitských válek město dobyl husitský hejtman Jan Tovačovský z Cimburka v roce 1427. Tehdy panství a město patřilo Janu Jičínskému z Kravař, jehož smrtí v roce 1434 končí vláda pánů z Kravař nad městem. Z období pánů z Kravař pochází původní gotické přízemí nynějšího Žerotínského zámku, část městského opevnění a základ městského znaku.\nDůležitým obdobím pro rozvoj města bylo více než padesátileté působení dalšího význačného rodu, rodu Žerotínů v 1. polovině 16. století. Ti se v letech 1500–1558 zapsali do historie města zejména přebudováním gotické tvrze pánů z Kravař na pohodlné renesanční sídlo, nynější Žerotínský zámek. Darovali městu v roce 1501 dům na náměstí, který se stal důstojným sídlem městské radnice. Když při požáru roku 1503 lehly popelem dřevěné domy na náměstí, začalo se jejich zásluhou s výstavbou kamenného podloubí a měšťanských domů na náměstí.\n\nŠestnácté století bylo pro město obdobím hospodářského rozkvětu řemesel. Město bohatlo vařením a šenkováním piva, rozvíjelo se především soukenictví. Z celkového počtu 200 řemeslníků celou jednu třetinu tvořili koncem století soukeníci. Po Jihlavě byl Nový Jičín druhým nejvýznamnějším městem soukenické výroby na Moravě. Vlivem řemesel a obchodu bohatla městská pokladna a město bylo natolik ekonomicky silné, že od Žerotínů roku 1558 odkoupilo jejich panství Nový Jičín. Vykoupilo se z poddanství a stalo se městem komorním, podřízeným jen královské koruně. Na krátkou dobu se zásluhou „zimního krále“ Fridricha Falckého stalo r. 1620 dokonce městem královským.\n\nZatímco šestnácté století bylo ve znamení prosperity města, první polovina 17. století byla obdobím nestability, náboženských a politických bojů, které ohrožovaly jeho svobodu. Třicetiletá válka, která zachvátila většinu zemí Evropy, poznamenala i Nový Jičín. Roku 1621 přepadlo a pobilo vojsko markraběte Jana Jiřího Krnovského v Novém Jičíně oddíl Španělů. Na místě jejich hrobů byla později postavena tzv. Španělská kaple. Při bitvě město opět vyhořelo. V letech 1624 a 1680 postihla Nový Jičín morová rána.\n\nPřevážně protestantské město bylo za účast na stavovském proticísařském povstání v roce 1624 potrestáno. Ztratilo svou samostatnost a stalo se opět městem poddanským. Bylo darováno olomouckým jezuitům, v jejichž majetku zůstalo až do zrušení jezuitského řádu roku 1773.\nV roce 1626 obsadili město mansfeldští, císařovi protivníci, a vypudili katolické duchovní. Po třech letech, v roce 1629, po nejistotách a náboženských bojích město rezignovalo a přestoupilo na novou víru. V roce 1635 bylo panství jezuity pokatoličtěno.\n\nVálečné útrapy třicetileté války však ještě neskončily. V roce 1643 napadli město Švédové a znovu ho vyplenili. Od druhé poloviny 17. století utichaly válečné a náboženské rozbroje, byla příhodnější doba pro rozvoj řemesel a obchodu. Opět převažuje soukenictví, a to jak ve výrobě, tak i v obchodu. Na portálu z roku 1661 nad vstupem do obřadní místnosti na radnici v Novém Jičíně je psáno (latinsky): \"Buď bdělý, města milující, buď ve všem spravedlivý. Moudrosti napomáhá, kdokoliv překračuje tento práh\".\n\nV roce 1768 zachvátil požár barokní měšťanské domy, které pak byly přestavěny v klasicistním duchu. V roce 1773 došlo ke zrušení jezuitského řádu, který měl až do této doby město Nový Jičín v držení. Roku 1775 pak Marie Terezie prohlásila Nový Jičín za svobodné municipální město.\n\nVýznam města vzrostl zavedením státních úřadů v roce 1850, kdy se Nový Jičín stal sídlem okresního hejtmanství, berního úřadu, okresního a krajského soudu. Díky tomu se stalo město přirozeným právním, hospodářským a kulturním centrem. Význam města by se jistě posílil, kdyby jeho občané ve 40. letech 19. století nepodcenili význam železnice. Pro průmyslový rozvoj města to byla neodpustitelná chyba a město na ni doplácí do dnešních dnů. Nejdůležitějším průmyslovým odvětvím ve městě se postupně stala výroba klobouků, v Novém Jičíně založil Johan Hückel v roce 1865 první továrnu na strojní výrobu klobouků v Rakouském císařství. Největší továrnou, která v této době vznikla, byla doutníková a tabáková továrna, kterou na žádost městské rady zřídil v roce 1870 stát. Už tři roky po vzniku zaměstnávala okolo 2 500 dělníků, převážně žen. Roku 1879 začal Josef Rotter vyrábět kočárové svítilny a položil tak základy následné společnosti Autopal.\n\nV období před první světovou válkou převažovalo ve městě německé obyvatelstvo, začaly se projevovat národnostní rozdíly. Měly silný vliv na život města, zejména po nástupu nacismu v Německu. Nový Jičín se stal baštou Henleinovy strany, zvláště za starostování Dr. Ernsta Schollicha. V roce 1921 měl Nový Jičín 13 226 obyvatel, z toho 3 917 Čechů a v roce 1930 měl 13 997 obyvatel, z toho 4 236 Čechů.\n\nOd října 1938 do května 1945 bylo město součástí Německa. Po roce 1938 poklesl podíl obyvatel české národnosti na 2 000. Válečná léta město poznamenala spíše celkovým úpadkem než vyslovenými ztrátami. Nedošlo zde k žádným bojovým akcím ani k bombardování. Nový Jičín osvobodila Rudá armáda 6. května 1945. Krátce po osvobození se do města vrátili menšinoví čeští obyvatelé, kteří zde žili před válkou a společně s nimi přicházeli noví osídlenci z různých krajů Čech, Moravy a Volyně a východních států Evropy.\n\nPo odsunu Němců se poměr národnostního složení obyvatelstva města změnil ve prospěch majority českého obyvatelstva, dosídlením obyvatel z Maďarska, Slovenska, Hané, jižní Moravy. Nedostatek bytů byl řešen masovou výstavbou panelových domů v okrajových částech města, v nichž vyrostla dvě nová sídliště. Roku 1967 byl Nový Jičín prohlášen městskou památkovou rezervací.\n\nDne 1. ledna 1966 byla k městu připojena vesnice Žilina. 1. ledna 1974 byly připojeny obce Bludovice a Kojetín. 1. ledna 1975 byla připojena vesnice Loučka. 1. ledna 1979 byl k Novému Jičínu připojen Straník. V 70. letech byla připojena Libhošť. Roku 1994 se oddělil Šenov u Nového Jičína. K počátku roku 2011 se na základě místního referenda oddělila Libhošť.\n\n\n\n\nV Novém Jičíně se nachází Beskydské divadlo a kino Květen. Na náměstí, v budově Staré pošty, se také nachází galerie a v areálu Žerotínského zámku je instalována výstava klobouků a další expozice. Po celé léto se na náměstí a na dalších místech konají různé kulturní akce, které jsou završeny každoročními Slavnostmi města Nového Jičína, které se konají vždy první sobotu v září a jejichž součástí je například slavnostní historický průvod vojáků a představitelů původních obyvatel Nového Jičína. Celé náměstí se přenese do středověku a návštěvníci uvidí, jak se v dřívějších dobách bojovalo, bavilo a podobně. Den je většinou zakončen ohňostrojem a večerním vystoupením některé hudební skupiny. Například v roce 2007 to byla Peha, v roce 2008 Miro Žbirka a Mandrage a v roce 2009 UDG a Čechomor.\n\nV Novém Jičíně též funguje světově uznávaný dětský pěvecký sbor Ondrášek, založený v roce 1967 profesorem Václavem Ptáčkem. Sbor se každoročně účastní domácích i světových pěveckých soutěží v různých kategoriích, a to s četnými úspěchy. Sbor vydal osm samostatných CD a stal se neodmyslitelnou součástí kulturního života města. Uměleckým vedoucím a sbormistrem je Josef Zajíček.\n\nSportem číslo jedna byl ve městě dlouhou dobu basketbal, tým BC Nový Jičín ale po sezoně 2010–2011 ukončil své působení v nejvyšší lize Mattoni NBL. Stalo se tak z důvodů nedostatku financí pro další sezonu. V nejvyšší lize tým odehrál 19 sezón, 859 ligových zápasů, získal jeden titul Mistra ČR, osmkrát se umístil na druhém místě, čtyřikrát na třetím místě a pětkrát vyhrál ČP. Klub pokračuje ve své činnosti ve druhé lize.\n\nPoměrně úspěšní jsou novojičínští sportovci také v ledním hokeji – HC Nový Jičín se pravidelně snaží bojovat o play-off ve druhé lize (třetí nejvyšší soutěž).\n\nFotbalový klub FK Nový Jičín se po spojení a opětovném rozdělení s FC Vítkovice propadl až na samé dno, nyní však opět stoupá vzhůru a od sezony 2010/11 hraje v Moravskoslezské divizi E, tedy ve čtvrté nejvyšší soutěži.\n\n\n\nV dobách socialismu byl jediným zdrojem určitých informací okresní týdeník OV KSČ Rozkvět. List zanikl koncem devadesátých let a zůstal jen týdeník Region (založen 1992), od roku 2001 patřící vydavatelskému domu Vltava Labe Press. V dnešní době o životě v Novém Jičíně píše jeho následovník Novojičínský deník a měsíčník Novojičínský zpravodaj, vydávaný městským úřadem. O dění v Novém Jičíně se dočtete i v regionální příloze Mladé fronty DNES a dalších celostátních denících.\n\nV Novém Jičíně působí již řadu let i televize Polar, na jejíž provoz přispívá městský úřad. Televize vysílá jak digitálně terestricky (vzduchem), tak i kabelově. Archiv televizních zpráv je od září 2007 dostupný i na internetu.\n\nVe městě a jeho okolí (např. v obci Rybí) lze zachytit digitální terestrický televizní signál z Ostravy.\n\nPřes léto do města míří mnoho turistů z Německa, a dále z Polska, Slovenska, Rakouska a Itálie.\n\nAutobusové nádraží bylo v nedávné době kompletně zbouráno a místo něj bylo postaveno nové. Městskou autobusovou dopravu od 1. září 2006 převzaly a její nový systém zavedly Technické služby města Nového Jičína, od té doby jezdí do všech čtvrtí Nového Jičína (vyjma Straníku) a ne jen po centru města, jak tomu bylo kdysi.\n\nLinky 601-604 provozuje společnost Arriva Morava a jsou zaintegrovány do systému ODIS.\n\nV Novém Jičíně fungovala až do povodně v červnu 2009 dvě nádraží, která nebyla na území obce propojena (obdobná situace je ještě např. v Křenovicích). Navzdory jejich pouhé dvoukilometrové vzdálenosti a historickým plánům k jejich propojení nikdy nedošlo, i vzhledem k husté zástavbě v centru města.\n\nNádraží Nový Jičín-město (trať 278) leží vedle autobusového nádraží a jezdí odsud lokálka do stanice Suchdol nad Odrou (doba jízdy je 14 minut), kudy prochází hlavní trať 270 z Prahy do Bohumína. V Suchdole staví většina rychlíků a některé vlaky IC. Cesta vlakem z Nového Jičína do Ostravy-Svinova trvá i s přestupem 38 minut. Na trať do Suchdola byla v roce 2007 nasazena nová souprava Moravskoslezská Regionova, která cestování značně zpříjemnila a také učinila bezbariérovým.\n\nZ Nového Jičína-horního nádraží jezdila od roku 1889 také starší lokálka do stanice Hostašovice (trať 326), kde se napojovala na trať 303 z Ostravy do Valašského Meziříčí. Doba jízdy byla 18 minut. Trať byla vážně poškozena při bleskové povodni 24. června 2009 a provoz byl téhož dne zastaven. Po vleklých diskusích odmítla v dubnu 2010 Správa železniční dopravní cesty financovat obnovu, protože krajský úřad nebyl ochoten poskytnout záruku, že zde bude dlouhodobě objednávat provoz vlaků. Bez záruky by hrozilo, že investice, odhadovaná na 82–90 milionů korun, přijde vniveč. Vytíženost spojů ale byla nízká a náhradou vlaků autobusy ušetří kraj asi 4 miliony Kč ročně. O obnovu usilovalo především město Nový Jičín; další obce ležící podél trati preferovaly využití pozemku pro cyklostezku.\n\nV čele města je listopadu 2018 starosta Stanislav Kopecký. Zastupitelstvo má 29 členů.\n\nPředtím byl od února 2012 starostou města Jaroslav Dvořák, člen ČSSD, který byl do funkce zvolen poté, co rezignoval Břetislav Gelnar. Dvořák zůstal v čele městské samosprávy i po komunálních volbách roku 2014. Po nich tvořily koalici v Novém Jičíně ČSSD, KDU-ČSL a Strana zelených. V květnu 2016 radniční koalici opustila KDU-ČSL, ale zbylé dvě strany nadále disponovaly nadpoloviční většinou v zastupitelstvu.\n\nNový Jičín se v současné době člení na šest místních částí na osmi katastrálních území:\n\nČástí Nového Jičína byly v průběhu dějin i další obce, které postupně osamostatnily:\n\nNový Jičín byl dříve okresním městem, v současnosti je obcí s rozšířenou působností a pověřeným obecním úřadem. Okres Nový Jičín ale stále existuje a skládá se z 53 obcí, ORP z 15 obcí.\n\nMěsto Nový Jičín udržuje kontakty a spolupráci s některými zahraničními městy. Spolupráce se uskutečňuje zejména v oblasti kultury, sportu, mládeže či turismu. Zástupci partnerských měst například vystupují na městských slavnostech.\n\n\n\n"}
{"id": "85033", "url": "https://cs.wikipedia.org/wiki?curid=85033", "title": "Lomografie", "text": "Lomografie\n\nLomografie je označení pro fotografování kompaktním fotoaparátem LOMO LC-A. Je to registrovaná obchodní známka společnosti \"Lomographic Society International\" se sídlem v Rakousku. Je licencovaná od ruské společnosti LOMO PLC.\n\nZákladem lomografie se stal jednoduchý, sovětský kompaktní fotoaparát LOMO LC-A vyráběný továrnou Leningradskoje Optiko-Mechaničeskoje Objediněnije. Tento fotoaparát se stal na začátku 90. let legendou, především v Rakousku – existují umělci, kteří se dobrovolně omezují na jednoduché technické možnosti tohoto aparátu a pokoušejí se o uměleckou fotografii oproštěnou od technických aspektů. Jeho popularita je tak vysoká, že se začaly vyrábět nové verze staré značky. Snímky pořízené tímto přístrojem se pro svou specifičnost někdy nazývají \"lomografie\", proces jejich pořizování je \"lomografování\" či \"lomení\".\n\n\n\n"}
{"id": "85048", "url": "https://cs.wikipedia.org/wiki?curid=85048", "title": "Adolf Kroupa", "text": "Adolf Kroupa\n\nAdolf Kroupa (25. července 1910 Tábor – 16. srpna 1981 Kurdějov) byl český překladatel a organizátor kulturního života.\n\nStudoval lyceum ve francouzském Nîmes a na univerzitě v Montpellier. Již za svých studií překládal francouzské básníky a organizoval literární večery. V roce 1947 Kroupa pořádal v pražské Umělecké besedě cykly večerů mladého umění. Později pracoval dlouhá léta jako ředitel brněnského Domu umění, jenž proměnil v důležité centrum kultury nejen v Brně. Po svém odchodu do penze se věnoval psaní výtvarných recenzí.\n\n"}
{"id": "85053", "url": "https://cs.wikipedia.org/wiki?curid=85053", "title": "Mary Sue", "text": "Mary Sue\n\nMary Sue je termín používaný pro fiktivní postavy, které jsou celkově \"nesympatické, idealizované a obecně nemají přespříliš zajímavý charakter\".\n\nTermín je používán především v kontextu s fanfikcí, kde je tato postava originální. Autorům takovýchto povídek se pak hlavně v anglickém fandomu říká \"suethoři\".\nTermín Mary Sue může být používán pro postavy obou pohlaví, ale v případě mužské postavy se také používá označení Gary Stu, Murray Stue nebo Marty Stu. Řídce se používá též pohlavně neutrální termín Airy Ooh. \n\nTermín \"Mary Sue\" se poprvé objevil v posměšné povídce \"The Trekkie's Tale\" jako jméno postavy. V této podobě se mezi autory fanfiction ustálil jako souhrnné označení pro tento typ postav. Ve skutečnosti se tyto postavy objevují v literatuře už od 19. století - tehdejší Mary Sue se ale od dnešních velmi liší. (Možné příklady: Jane Eyre, Old Shatterhand nebo Verneův Malý Dobráček)\n\nMary Sue nemusí být vždy originální postava - někdy se jí může stát i postava kanonická, která je silně pozměněna a částečně reprezentuje osobnost autora. \n\nVětšina Mary Sue je až příliš nerealistická a nedůvěryhodná. Nemívají prakticky žádný charakter; jsou bezchybné, často morálkou, inteligencí a schopnostmi dalece převyšují své vrstevníky. Povídky bez nich prakticky ztrácí svůj smysl.\n\nCo se týče vzhledu, existují dvě hlavní skupiny Mary Sue: první z nich vypadá jako autor a druhá tak, jak by autor vypadat chtěl. Mary Sue podobající se autorovi obvykle postrádá rysy, které se autorovi samotnému na něm nelíbí. Celkově MS vypadá jako \"vylepšený autor\" - z tmavých vlasů se stávají černé nebo kaštanové, z neurčitě hnědozelených očí smaragdové, černé či jantarové. Autorův ideál krásy často vůbec nevypadá jako člověk a ostatními je považován za anděla, vílu apod.\n\nJedním z častých fenoménů Mary Sue postav je barva očí. Nabývá nereálných hodnot a v některých případech je dokonce nestabilní a mění se postavě podle nálady. \n\nVlasy Mary Sue často také nemají jednotný odstín - bývají promelírované, ačkoliv si je nikdy nebarvila. \n\nV současné době je mezi věkovou skupinou, ze které nejčastěji pocházejí \"suethoři\", oblíbená manga a jistý její vliv je patrný ve spoustě Mary Sue povídek. Např. postava objeví své schopnosti a svůj velký úkol v 16 letech, jak je zvykem v manze; nosí účesy, které si lze představit pouze v anime, ne v reálu; používá japonské zbraně a východní bojová umění nebo se její emoce odrážejí převážně v očích. \n\nMary Sue nikdy nenosí obyčejné oblečení. Po Bradavické škole J. K. Rowling chodí v riflích a tričku místo ve školní uniformě (anebo si školní uniformu přizpůsobí), ve Středozemi pobíhá v těsných kalhotech a bundě, ačkoliv je žena. Méně křiklavé případy nosí styl oblečení, který se autorovi líbí nebo odráží poslední módu.\n\nJedním z typických znaků Mary Sue bývá tragická minulost. Může zahrnovat smrt milované či blízké osoby, tak požáry, plenění rodných vesnic, znásilnění, zanedbávání nebo sexuální zneužívání v dětství, psychické nebo fyzické týrání nebo byla opuštěna rodinou, případně vyhnána z rodiny, rodného města nebo rovnou země (někdy i za něco, co neprovedl/a). \n\nV souladu se současným emo trendem trpí některé Mary Sue sebepoškozováním nebo se pokusí o sebevraždu (ať už úspěšně nebo neúspěšně). Mary Sue mohou mít tendence i k strádání v otroctví nebo chudobě anebo např. mohou trpět ztrátou paměti, v tvorbě současných fanoušků se ale podobné problémy neobjevují, zřejmě protože o nich autoři nemají přílišnou představu a nejsou v jejich okolí a zdrojích informací (časopisech, novinách, televizních zprávách) aktuální.\n\nNa rozdíl od vzhledu se minulost Mary Sue odhaluje postupně. Je možné, že autoři kopírují schémata seriálů, kde postavu vidíme od začátku, ale bližší informace o ní se dozvídámě útržkovitě.\n\nMary Sue nebývají zcela lidské. Mívají vílí, elfí, upíří, vlkodlačí apod. (nikdy ne např. skřetí) předky a proto vládnou schopnostmi, o kterých se ostatním lidem může jen zdát. Samozřejmě tak vyvolávají obdiv a spekulace, obzvlášť pokud tuto skutečnost tají nebo o ní vůbec nevědí. \n\nNezanedbatelná součást Mary Sue nevyrůstá se svou rodinou a v průběhu příběhu se dozví, kdo jsou jejich praví rodiče a mnohdy odejdou k nim. Jiná, menší skupina, žije ve stínu protežovaného sourozence, za kterého musí dělat domácí práce. \n\nMary Sue na začátku příběhu žije v místě bydliště autora, v místě, kde by autor chtěl žít, anebo v místě, kde žije některá klíčová kanonická postava. Její národnost může být jakákoliv, shodná s autorovou či exotická. V českém fandomu se nachází pouze malé množství věřících lidí, takže náboženské přesvědčení postavy většinou autoři vůbec neřeší.\n\n"}
{"id": "85071", "url": "https://cs.wikipedia.org/wiki?curid=85071", "title": "Voluntarismus", "text": "Voluntarismus\n\nVoluntarismus (z latinského \"voluntas\" = vůle) je ve filosofii a v psychologii směr nebo postoj, který ze tří klasických aristotelovských složek či schopností duše (rozum, vůle, paměť) klade na první místo vůli. Rozlišování dobrého a zlého se podle voluntarismu řídí naší vůlí a naše poznání je ovlivněno vůlí tak, že o pravdě a nepravdě rozhoduje vůle, nikoli poznávání. Představitelem krajního voluntarismu byl Arthur Schopenhauer.\n\nPojem vytvořil německý sociolog Ferdinand Tönnies, má však dlouhou historii. Tak je pro Augustina vůle „jádrem člověka“ a Jan Scotus Eriugena říká, že „vůle je povahou celé duše“. Proti intelektualismu Tomáše Akvinského, který podobně jako řečtí filosofové zdůrazňoval roli (správného) poznání a pravdy, zdůrazňovala františkánská scholastika roli vůle, a tedy také ctností, zejména lásky. Jan Duns Scotus říká, že „vůle je zdrojem pohybu v celé říši duše a všechno ji poslouchá“; Božská vůle je první příčinou všeho jsoucího. \n\nPodle Kanta je vůle „vlastní já člověka“. Proti Hegelovu přesvědčení, že „co je rozumné, je skutečné, a co je skutečné, je rozumné“ staví Schelling a zejména Arthur Schopenhauer primát vůle. U Schopenhauera je vůle samým základem světa, všechno živé je v jádře „slepou vůlí k životu“, kdežto intelekt je jen druhotnou výbavou organismu. Svět jako předmět poznání, jako jev je „představa“, kdežto sám o sobě je bezmezná, bezedná a jednotná vůle.\n\nTento názor pak silně ovlivnil Nietzscheho, který ovšem „vůli k životu“ nahradil označením „vůle k moci“ čili sebeprosazování a postavil proti sobě apollinský princip jasného dne, Slunce a rozumu a dionýský princip temné noci, divoké síly a vůle. Tuto myšlenku pak německý přírodovědec Ernst Haeckel spojil s darwinismem, který chápal jako zdůvodnění boje o přežití silnějšího, čímž otevřel cestu k činnému rasismu jako sebeprosazování silnějšího.\n\nVoluntarismus vznikl jako reakce na krajní racionalismus a intelektualismus. Extrémní zdůraznění vůle a v některých případech i neomezené svobody, může však znamenat i potlačení rozumu, poznání a pravdy a tak vést až k iracionalismu. Vůle se pak pokládá za základní princip veškeré reality, jako u Schopenhauera. Protiklad rozumu a vůle, pravdy a síly, poznání a jednání, rozvahy a svobody, intelektualismu a voluntarismu patří tedy mezi základní polarity lidského myšlení a jednání. Obě složky k lidskému životu nepochybně patří, každá z nich však sama o sobě může vést k nežádoucím důsledkům.\n\n\n\n"}
{"id": "85072", "url": "https://cs.wikipedia.org/wiki?curid=85072", "title": "Australopithecus", "text": "Australopithecus\n\nAustralopithecus je rod vyhynulých hominidů, žijící v pliocénu a pleistocénu (asi před 4,2 - 1,3 miliony let) ve východní, jižní a střední Africe. Jeho zástupci s největší pravděpodobností patří k vývojové linii moderního člověka. Australopitékové byli dlouho považováni za nejstarší známé homininy, dokud je geologickým stářím nepřekonaly rody \"Sahelanthropus\", \"Orrorin\" a \"Ardipithecus\". Díky přibývajícím nálezům v posledních 15 - 20 letech se ovšem představy o rodu \"Australopithecus\" poměrně výrazně mění a upřesňují.\n\nNejlépe poznanými představiteli tohoto rodu jsou druhy \"Australopithecus afarensis\" z východní Afriky a \"Australopithecus africanus\" z Afriky jižní. Ti jsou doloženi značným množstvím ostatků a mohou být jakýmsi modelem pro ostatní druhy, známé často spíše torzovitě.\n\nPrvní ostatky popsal v roce 1925 Raymond A. Dart. V nálezech zvířecích kostí z vápencových lomů poblíž města Taung (původně Taungs) v tehdejším Bečuánsku objevil taungské dítě - obličejovou část lebky, do níž přesně zapadal detailně dochovaný přirozený výlitek mozkovny. Nález popsal jako \"Australopithecus africanus\" (v překladu „jižní opice z Afriky“), a to podle málo očekávaného místa nálezu v Africe, na jižní polokouli.\n\nNa počátku 20. století totiž byly doklady pliocénních a pleistocénních hominidů prakticky neznámé. Mnoho badatelů hledalo kolébku lidstva v Asii, kde byly právě odhaleny ostatky starších forem rodu \"Homo\". Na základě podvrženého Piltdownského člověka - upravené lebky středověkého člověka spojené se spodní čelistí orangutana - se navíc pátralo po předcích s velkým mozkem a opičími zuby. Taungské dítě ale bylo přesně opačné - s téměř lidskými zuby a malým mozkem. Pocházelo ze „zaostalé“ Afriky a lebka mláděte i přes dobrou zachovalost nemohla vypovídat o vzhledu dospělých jedinců. Většina „lidských“ znaků tudíž byla přičítána právě nedospělosti jedince. Zpráva o nálezu tak strhla velkou vlnu kritiky a odborná veřejnost taungské dítě coby lidského předka ostře odmítla.\n\nJedním z mála, kteří názory R. A. Darta podporovali, byl lékař Robert Broom. Ten se po získání práce v Transvaalském muzeu v Pretorii roku 1934 sám pustil do pátrání po dalších ostatcích. V roce 1936 tak ve vápencovém lomu u Sterkfontein zachytil ostatky dospělých jedinců druhu \"A. africanus\" a v roce 1938 popsal podle nálezu z Kromdraai nový druh \"Paranthropus robustus\". V roce 1948 byly doklady australopitéků zjištěny také v nedalekých jeskyních Swartkrans a Makapansgat. Význam rodu \"Australopithecus\" v lidské evoluci již nebylo možné přehlédnout. Vlna ostrého odporu opadla do konce třicátých let 20. století. Koncem let čtyřicátých již bylo dokladů tolik, že odborná veřejnost konečně začala Dartovy i Broomovy objevy brát vážně.\n\nPřestože i po celou druhou polovinu 20. století probíhaly v jihoafrických krasových jeskyních rozsáhlé systematické výzkumy, vydávající tisíce kostí vyhynulých zvířat a stovky nálezů homininů, jejich význam byl zastíněn překvapivými objevy ve východní Africe.\n\nOstatky australopitéků byly na východě Afriky nacházeny již od 30. let 20. století, nebyly však zpočátku správně rozeznány. Až výzkumy v druhé polovině 20. století přinesly změnu. Nejprve byl v roce 1959 podle dobře dochované lebky z Olduvajské rokle popsán druh \"Paranthropus boisei\". Množství nálezů tohoto druhu bylo následně získáno také v okolí jezera Turkana - na dolním toku řeky Omo na jihu Etiopie a v oblasti Koobi Fora v Keni.\n\nV 70. letech pak byly téměř současně odhaleny a zkoumány dvě velmi významné lokality – Hadar v Etiopii a Laetoli v Tanzanii. Obě vydaly značné množství ostatků, popsané jako \"Australopithecus afarensis\". Nález kolenního kloubu v Hadaru, ale především objev otisků stop v Laetoli potvrdily v té době ještě nejistou domněnku, že pliocénní homininé již chodili vzpřímeně po dvou končetinách jako moderní lidé. Velmi slavný je nález neúplné kostry samice \"A. afarensis\", která dostala přezdívku Lucy. Její význam spočívá v tom, že nezvykle dobré dochování umožnilo poměrně přesně rekonstruovat celkový vzhled i způsob života časných homininů. I přesto, že později podobných nálezů částečných koster přibylo (jen pro druh \"Australopithecus afarensis\" jsou to ostatky velkého samce Kadanuumuu a zhruba tříletého mláděte Selam), Lucy je stále vnímána jako vzorový zástupce australopitéků a je hojně užívána k mnoha srovnávacím analýzám.\n\nRoku 1985 byl na lokalitě Lomekwi při západním břehu jezera Turkana zachycen také další zástupce robustních druhů \"Paranthropus aethiopicus\".\nPřelom 20. a 21. století přinesl v jižní i východní Africe množství nových a často velmi překvapivých nálezů.\n\nPodstatnou měrou byl rozšířen známý areál výskytu druhu \"P. boisei\", když byly jeho ostatky v roce 1993 zachyceny na etiopské lokalitě Konso a roku 1999 na lokalitě Malema až na severu Malawi. Také areál výskytu druhu \"P. aethiopicus\" se v roce 2001 významně rozšířil směrem k jihu, a to díky objevům v tanzanském Laetoli.\n\nMnožství nově rozeznaných druhů ukazuje, že vývoj homininů byl složitější, než se dříve předpokládalo. Ačkoliv \"Australopithecus afarensis\" byl dlouho pokládán za nejstaršího hominina a předka všech mladších druhů včetně člověka, v roce 1994 byl v nálezech z okolí keňského jezera Turkana a z etiopské oblasti Střední Awaš identifikován ještě starší druh, \"Australopithecus anamensis\".\n\nV roce 1995 byla až ve středoafrickém Čadu objevena spodní čelist druhu \"Australopithecus bahrelghazali\". Jedná se o prvního australopitéka známého z prostoru západně od Velké příkopové propadliny. Nález ukazuje, že tento rod musel v minulosti obývat mnohem větší prostor, než se dříve předpokládalo.\n\nKonečně, v letech 1996–1997 byly na poloostrově Bouri v oblasti Střední Awaš odhaleny doklady dalšího a zatím málo známého druhu, pojmenovaného \"Australopithecus garhi\".\n\nNa své plné uznání ještě čekají málo početné ostatky, zachycené roku 2011 v etiopské oblasti Woranso-Mile a Burtele, pro něž byl roku 2015 navržen název \"Australopithecus deyiremeda\".\n\nV jižní Africe došlo k objevům nových jeskynních systémů, vydávajících ostatky australopitéků. \"Paranthropus robustus\" byl ve velkém množství zachycen především roku 1994 v Drimolen, odkud pochází i jedna z nejlépe dochovaných lebek australopitéka. Zásadní jsou také nové objevy ve Sterkfontein, které představuje zejména kostra, zvaná Little Foot, zachycená v letech 1994–1999. Zatím však není zcela jasné, zda tato téměř úplná kostra patří stejně jako ostatní nálezy z jeskyně Sterkfontein druhu \"A. africanus\". Velmi významné objevy byly učiněny v roce 2008 i v jeskyni Malapa, v níž byly zachyceny nezvykle početné a hlavně kompletní ostatky nového druhu, pojmenovaného \"Australopithecus sediba\". Ty po důkladném prozkoumání jistě umožní poznat další podrobnosti o životě australopitéků.\n\nVzácné nálezy z ostrova Jáva, datované do spodního pleistocénu (před 1 - 2 miliony let), zavdaly příčinu k úvahám o přítomnosti australopitéků i v jihovýchodní Asii. Jedná se o nález čtyř nápadně masivních spodních čelistí a jedné částečně dochované lebky na lokalitě Sangiran. První z čelistí zachytil svými výzkumy již Ralph von Koenigswald v roce 1941 a popsal je jako druh \"Meganthropus palaeojavanicus\". Zařazení mezi australopitéky navrhl v roce 1953 John T. Robinson na základě utváření třenových zubů - rod \"Meganthropus\" tak mohl být považován za asijskou obdobu paranthropů. V té době však ještě mnozí badatelé považovali za předka australopitéků rod \"Ramapithecus\". To znamená, že australopitékové se podle těchto představ mohli vyvinout v Asii a teprve poté vycestovat do Afriky.\n\nNovější výzkumy však dostatečně prokázaly africké kořeny australopitéků a odborníci se téměř jednohlasně shodují, že tito homininé se mimo Afriku nevyskytovali. Přes nápadně robustní stavbu čelistí, připomínající africké paranthropy, mají nálezy z Jávy menší stoličky i třenové zuby a patří tak spíše druhu \"Homo erectus,\" jehož jihoasijská forma si uchovala velmi robustní vzhled a početné primitivní znaky.\n\nJihoafrické jeskyně se nacházejí nedaleko od sebe, v oblasti známé jako Kolébka lidstva. Ta je od roku 1999 součástí seznamu světového dědictví UNESCO. Východoafrické oblasti Omo a Hadar s hojným výskytem ostatků časných homininů byly na seznam světového dědicví připsány již v roce 1980.\n\nDíky tomu, že ve východní Africe probíhala v pliocénu i pleistocénu aktivní sopečná činnost, doprovázená ukládáním četných vrstev sopečného popela, lze mnohé ze zachycených ostatků poměrně přesně datovat, a to především pomocí radiometrických metod. Naopak datace jihoafrických nálezů z brekcie bývá obtížná. Využívat lze často jen biostratigrafii - srovnávání spektra nalézaných živočišných druhů s dobře datovanými lokalitami východní Afriky. Teprve v posledních letech technický rozvoj umožnil uplatnění absolutních datovacích metod i v jižní Africe, čímž se výrazně zpřesnily starší údaje, představující často značně široké časové intervaly. Využíván je paleomagnetismus, luminiscence nebo metoda uran-olovo.\n\nZa nejstaršího australopitéka je v současnosti považován \"Australopithecus anamensis\", žijící zhruba před 3,9–4,2 miliony let. Na něj navazuje \"Australopithecus afarensis\", známý z doby před 3,8–2,9 miliony let. Současně s ním před 3,5 miliony let žili hominidé, řazení do druhů \"Australopithecus bahrelghazali\" a \"Kenyanthropus platyops\". Dosud nepřesná je datace druhu \"Australopithecus africanus\", jehož výskyt je obvykle kladen do doby před 3–2 miliony let. Nejstarší nálezy ze Sterkfontein (zejména kostra Little Foot) však mohou dosahovat stáří až 3,67 milionu let.\n\nNejpozději před 2,5 miliony let se objevili první zástupci rodu \"Homo\", současně s nimi ale ještě dlouhou dobu žily i mladší formy australopitéků, zejména zástupci robustních druhů - \"Australopithecus aethiopicus\" (před 2,7–2,3 milionu let), \"Australopithecus boisei\" (před 2,3–1,3 milionu let) a \"Australopithecus robustus\" (před 2–1,5 milionu let). Do doby před 2,5 milionu let je datován i východoafrický druh \"Australopithecus garhi\". Současně s \"P. robustus\" se v jižní Africe před 1,98 milionu let objevuje i \"Australopithecus sediba\".\n\nAustralopitékové byli vcelku úspěšnou skupinou homininů, obývající po téměř 3 miliony let rozsáhlé oblasti Afriky. Množství druhů může být proto dále členěno do několika skupin.\n\nTypickým místem nálezů rodu \"Australopithecus\" jsou oblasti ve východní a jižní Africe. Nejbohatší naleziště se nacházejí v Keni, Etiopii, Tanzanii a v Jihoafrické republice, známé jsou ale i z Malawi a středoafrického Čadu.\n\nDalším hlediskem, podle kterého lze zástupce rodu \"Australopithecus\" členit, je stavba těla. Již od prvních nálezů se ukazovaly nápadné rozdíly mezi lehce stavěnými (gracilními) a robustními formami, spočívající především ve stavbě zubů a čelistí. Někteří autoři řadí robustní australopitéky do samostatného rodu \"Paranthropus\".\n\nRod \"Australopithecus\" se během své dlouhé existence samozřejmě vyvíjel, což doprovázelo utváření svébytných znaků a postupné odlišování se od společného předka. I v tomto typu dělení zaujímají robustní druhy samostatné místo, zatímco archaické druhy jsou některými autory vydělováni do rodu \"Praeanthropus\".\n\nAustralopitékové tvoří značně variabilní skupinu, takže jejich celkovou charakteristiku lze podat jen s obtížemi. Zatímco hlava se podobala spíše lidoopům, tělo již neslo početné lidské znaky. Předpokládá se, že se dožívali asi 40 let věku.\n\nV porovnání s moderními lidmi byli poměrně malí - s výškou 100 - 160 cm a hmotností 30 - 50 kg se podobali spíše dnešním šimpanzům. Značné rozdíly ve velikosti nalézaných ostatků ale ukazují na celkem výrazný pohlavní dimorfismus, kdy samci mohli být proti samicím více než o polovinu větší (asi jako u dnešních goril nebo orangutanů). Někteří badatelé však s myšlenkou výrazných rozdílů ve velikosti samců a samic nesouhlasí a předpokládají jen minimální odlišnosti. Ve skutečnosti podle nich může být dojem velkého pohlavního dimorfismu důsledkem srovnávání nálezů z širokého geografického i časového rozpětí.\nPro australopitéky je rovněž typický ještě vcelku malý mozek, jehož objem se pohybuje při horní hranici rozpětí současných lidoopů (v průměru asi 450 cm³). Proto se nepředpokládá, že by duševní schopnosti těchto časných homininů výrazně přesahovaly možnosti šimpanzů, goril nebo orangutanů. Vzhledem k velikosti mozku i k průběhu prořezávání zubů lze soudit, že ani délka a průběh ontogeneze se od nich příliš nelišila.\n\nPřesto se již uvažuje o prvních náznacích reorganizace mozku, která by tak předcházela výraznějšímu zvětšování objemu. Dostupné lebeční kosti i přirozené výlitky mozkoven mohou nasvědčovat mírnému rozšiřování temenního a čelního laloku i přední části spánkového laloku na úkor týlních partií. Měsíčitá rýha (\"sulcus lunatus\") se proto posouvá směrem vzad. U druhu \"A. sediba\" je pravá hemisféra mírně větší než levá, což je u lidí spojováno s typickou preferencí pravé ruky. Celková stavba mozku australopitéků se přesto stále blíží spíše lidoopům než lidem. Jednotlivé rysy jsou navíc předmětem živých debat, neboť jejich charakter a výskyt je na dochovaných ostatcích nejednoznačný nebo proměnlivý.\n\nMozkovnu doplňují nápadné úpony dobře vyvinutých svalů, a to především u robustních druhů. Jedná se o šíjový hřeben \"crista nuchae\" pro šíjové svaly, vyvažující hlavu s masivními čelistmi a u větších jedinců (patrně samců) i o šípový hřeben \"crista sagittalis\" pro spánkový sval (\"musculus temporalis\"), který umožňuje silnou práci předních zubů. Také výrazné zúžení lebky za očnicemi vytváří dostatek prostoru pro zvětšený spánkový sval. U jihoafrických druhů \"A. africanus\" a \"P. robustus\" navíc obličej zpevňují masivní kostěné sloupky po stranách nosního otvoru, tzv. přední pilíře.\n\nTypickým znakem rodu \"Australopithecus\" je dále široký, miskovitě prohloubený obličej s plochým nosem a výraznými lícními kostmi, které svým vyklenutím ukazují na dobře vyvinutý zevní žvýkací sval (\"musculus masseter\"). Nízké, vzad ubíhající čelo oddělují výrazné nadočnicové oblouky. Pro všechny australopitéky jsou charakteristické také vystupující, masivně stavěné čelisti bez brady, zuby s nízkými zaoblenými hrbolky a silnou sklovinou, značně zvětšené stoličky a třenové zuby (megadoncie), zmenšené řezáky a špičáky téměř zarovnané s ostatními zuby. U starších druhů je dentice uložena ještě v paralelních řadách, u mladších zástupců (\"A. africanus\", \"A. sediba\") se však již utváří parabolický zubní oblouk podobně jako u lidí.\nKostra trupu a končetin nese množství archaických znaků, přestože se vzhledu moderních lidí blíží více než lebka. Hrudník má spíš kónický tvar jako u lidoopů, nikoliv soudkovitý jako u lidí. Páteř je již esovitě prohnutá, jak dokládají nálezy bederních obratlů. Dokonce se uvažuje, že australopitékové měli dlouhou a tudíž značně pohyblivou bederní část páteře se šesti obratli (lidé mají bederních obratlů jen pět). Tento předpoklad se však zakládá především na rozboru jihoafrických nálezů ze Sterkfontein a u dalších jedinců nebyl s jistotou potvrzen. Není proto zcela jasné, zda se jedná o anomálii nebo o typický znak celého rodu.\n\nPánev australopitéků vykazuje všechny zásadní znaky lidské bipedie - spolu se stabilními klouby dolních končetin poskytovala oporu plně vzpřímenému tělu a pomáhala udržovat rovnováhu při dvojnohé chůzi. Stabilní chůzi napomohlo i posunutí kolen směrem ke středu těla, podobně jako u lidí. Typická je však ještě mělká jamka kyčelního kloubu, odpovídající malé hlavici stehenní kosti.\n\nDolní končetiny byly v porovnání s pažemi ještě poměrně krátké. I prsty nohou byly lehce zakřivené a poměrně dlouhé a palec na noze, byť přitažený k ostatním prstům, si zachovával větší rozsah pohybu než u lidí. Chodidlo mělo oproti lidem mírně pohyblivější zánártí, ale zároveň se vyznačovalo příčnou a snad i nízkou podélnou klenbou.\n\nPro horní končetinu je typické primitivně prodloužené a svalnaté předloktí i větší rozsah pohybu v ramenním kloubu a v zápěstí. Stavba vlastní ruky se výrazně nelišila od lidských dlaní, jen prsty byly mírně prohnuté. Nebyly však již v porovnání s palcem tak dlouhé jako u lidoopů. Samotný palec byl proti moderním šimpanzům a gorilám lépe osvalený a výrazně pohyblivější.\nAustralopitékové obývali převážně tropický podnebný pás a jen výjimečně se vyskytovali i v subtropech (\"A. africanus\", \"A. sediba\", \"P. robustus\"). Dál od rovníku se rozšířili až zástupci rodu \"Homo\".\n\nRůzné druhy australopitéků jsou známé z širšího spektra biotopů, což souvisí mimo jiné i s dlouhým přežíváním rodu a postupnými klimatickými změnami v pliocénu. Zároveň je však s přibývajícími nálezy neustále potvrzována značná ekologická tolerance a schopnost najít obživu v různých typech prostředí od sušší, otevřené savany přes krasové oblasti až po prosvětlené či hustší vlhké lesy, spojované nejčastěji se záplavovým územím řek a jezer. Detailní výzkumy tedy příliš nepotvrzují dřívější předpoklady o výhradním sepětí australopitéků se suchými travnatými pláněmi bez stromů. Naopak se zdá, že přednost dávali spíše zalesněnému prostředí s dostatkem vláhy, odkud však postupně pronikali i do otevřené krajiny.\n\nPro starší druhy se na základě mnoha přírodovědných analýz (nálezy ostatních druhů zvířat, analýza chemického složení půdy nebo zubní skloviny) nejčastěji uvažuje o pestré mozaikovité krajině. V ní mohly převládat otevřené travnaté pláně, ale byl zde i dostatek vodních zdrojů, pobřežních mokřin a menších či větších úseků lesních porostů a křovin, poskytujících potravu i úkryt před predátory. Výjimkou je druh \"Australopithecus bahrelghazali\", který patrně již před 3,6 miliony let obýval výrazně otevřenější ekosystém, v němž stromové porosty mohly tvořit jen malé ostrůvky. Mladší druhy, především pak robustní formy, pronikaly do sušších nezalesněných prostor savany mnohem více, přestože se na rozdíl od soudobých zástupců rodu \"Homo\" stále drželi v blízkosti mokřin a jiných vlhčích míst, kde ještě mohly přežívat i řídké porosty.\n\nStravě australopitéků byla od prvních nálezů věnována značná pozornost, a to i díky jedinečným adaptacím chrupu a čelistí. Již u nejstarších zástupců (\"A. anamensis\", \"A. afarensis\") jsou dobře patrná zesílení žvýkacího aparátu, která naznačují určité změny potravních návyků. Masivní čelisti a enormně velké stoličky se silnou sklovinou od první poloviny 20. století přispívaly k předpokladu, že australopitékové na rozdíl od předků moderních lidoopů přešli ke konzumaci tvrdé nebo silně abrazivní stravy, jako jsou ořechy, semena či kořínky. To bylo spojováno s klimatickými změnami - vysušováním prostředí a ústupem lesa, v němž se na rozdíl od savany nacházel dostatek měkkých plodů. Úzká specializace na tvrdou a tuhou stravu se předpokládala zejména u robustních australopitéků s extrémně masivní stavbou zubů, čelistí i celé lebky. Ti byli pokládáni za výhradní býložravce, zatímco ostatní australopitékové a mezi nimi i předkové rodu \"Homo\" měli být spíše všežravci.\n\nZávěry, odvozované z morfologie chrupu však od konce 20. století významně mění rostoucí počet detailních analýz dochovaných zubů. Studium mikroskopického poškození zubní skloviny ukazuje, že podíl tvrdé, na zpracování náročné stravy nemusel být nijak výrazný, protože stopy zanechané konzumovaným jídlem naznačují vyhledávání spíše měkčích plodin. Analýzy chemického složení skloviny sice potvrzují rostoucí příjem potravy z bezlesých prostor (traviny, jejich kořínky, semena a zásobní orgány), nicméně vždy výrazně doplňovaný měkčími plody z lesů. Zdá se tedy, že vše nasvědčuje jen částečnému a postupnému pronikání do otevřených biotopů, přičemž ke změně jídelníčku došlo spíše rozšířením spektra přijímané potravy než specializací a přechodem od jednoho typu k druhému.\n\nAustralopitékové (včetně robustních druhů) tedy zřejmě dokázali s úspěchem využít širší spektrum biotopů a v mnoha z nich najít dostatek potravy, což mohlo být výhodné v dynamicky se měnícím, nestabilním prostředí s rostoucí sezónností. Proto je také prakticky nemožné určit převládající složku potravy\".\" Preferováno mohlo být ovoce a další měkké části rostlin, nahrazované pouze v dobách nedostatku jinými zdroji. K rozvoji robustního žvýkacího aparátu již u nejstarších australopitéků tak mohla spíše než denní rutina přispět jen krátkodobá, ale kriticky významná konzumace méně oblíbených zdrojů. Tuhá a abrazivní potrava mohla patřit k důležitým záložním zdrojům, využívaným v méně příznivých částech roku. Nemusela být nutričně nejvýhodnější ani snadno dostupná, ale byl jí dostatek i v době, kdy běžné složky potravy selhávaly. V těchto krátkých obdobích mohla tvořit až 100% jídelníčku, aniž by na zubech (kvůli krátkodobému využití) zanechala výraznější stopy. Za velmi pravděpodobný záložní zdroj jsou často považovány různé podzemní zásobní orgány travin nebo šáchorovitých (hlízy, cibule, oddenky). Tyto orgány zadržují na rozdíl od nadzemních částí rostliny množství vody i živin, v savaně jsou téměř všudypřítomné, ale pro mnohé živočichy obtížně dostupné. Je třeba je vyhrabat ze země, takže existuje jen velmi malá potravní konkurence ostatních býložravců. V tropickém vlhkém lese jsou však vzácné, jejich využití tudíž může souviset s šířením australopitéků do nezalesněných prostor. Navíc se velmi často nacházejí ve vlhkém prostředí různých mokřin i v záplavových oblastech jezer a řek, což odpovídá pozorované vazbě na vlhčí místa. Nejsou vyloženě tvrdé, ale tuhé a houževnaté a vyžadují poměrně důkladné rozžvýkání. Zbytky prachu a zeminy na povrchu podzemních částí rostlin mohly navíc ve sklovině způsobit škrábance a rýhy, podobné stopám na zubech listožravých primátů, takže stopy mohou i přes zdánlivou podobnost naznačovat jiný druh stravy.\n\nNěkteří odborníci se dokonce domnívají, že různorodost australopitéků může být považována za důsledek využívání různých záložních zdrojů. Rozdíly v utváření zubů a čelistí mohou být dány odlišnými mechanickými nároky podzemních zásobních orgánů – gracilní australopitékové se mohli soustředit spíše na měkčí, tuhé cibulky, zatímco robustní druhy byly schopné konzumovat i tvrdší hlízy a oddenky. První zástupci rodu \"Homo\" pak mohli místo tuhých hlíz zvolit jako záložní zdroj živočišnou stravu, například morek, k němuž se dokázali dostat pomocí kamenných nástrojů.\n\nV každém případě se odborníci téměř bezvýhradně shodují, že australopitékové byli převážně (zřejmě ne výhradně) býložraví. Zpočátku mnozí badatelé uvažovali spíše o masité stravě i s využitím aktivního lovu. S přibývajícími podklady se však postupně prosazoval předpoklad rostlinné stravy. Její upřednostňování podporuje mimo jiné i vcelku mohutný hrudník a trup, poskytující dostatek prostoru pro objemný trávicí trakt, nebo ploché tupé stoličky, nevhodné k důkladnému zpracování syrového masa. Vzhledem k potravním zvyklostem moderních lidoopů i lidí lze ovšem předpokádat příležitostnou konzumaci hmyzu (zejména termitů), drobných obratlovců nebo vajec. Na tendence k využívání živočišné potravy mohou ukazovat i nálezy zvířecích kostí, nesoucích na povrchu stopy po úderech kamenem. Byly zjištěny v oblasti Dikika i v Bouri a naznačují snahu o rozbití kosti a získání morku. Jejich původce nelze s jistotou určit, obvykle jsou přisuzovány druhům \"A. afarensis\" a \"A. garhi\". Občasnou konzumaci masité stravy lze patrně odvozovat i ze stop nákazy brucelózou na obratlích druhu \"A. africanus\" ze Sterkfontein.\n\nPočetné morfologické znaky kostry, především téměř lidské utváření pánve, stehenní kosti, kyčelního, kolenního i hlezenního kloubu, obdobné rozložení svalů a vazů v oblasti hýždí a stehen nebo palec na noze s omezenou hybností svědčí o běžně užívané bipedii - vzpřímené dvojnohé chůzi. Větší část poznatků o způsobu pohybu australopitéků je přitom odvozována z početných nálezů druhu \"Australopithecus afarensis\" a \"Australopithecus africanus\".\n\nPředmětem diskusí ovšem zůstává způsob a efektivita chůze. Většina badatelů nepochybuje o plně bipedním pohybu lidského typu, nejvýše s několika málo specifickými znaky. Přesto část autorů uvažuje o chůzi s pokrčenými koleny a kyčlemi. Odlišný poměr délky končetin v porovnání s moderními lidmi (krátké nohy a dlouhé ruce) i odlišnosti ve způsobu stabilizace nohou a trupu mohly způsobit, že pohyb možná připomínal nedokonalou bipedii malých dětí ve věku dvou až tří let. Chůze mohla být energeticky náročnější, nevhodná pro přesuny na velké vzdálenosti a nebo ve velké rychlosti. Přesto není nutné vnímat tento pohyb jako nedokonalý přechodný stupeň, směřující k lépe vyvinutému člověku. Australopitékové byli dobře přizpůsobení svému prostředí, které obývali poměrně dlouho a úspěšně.\n\nVelká části odborníků však předpokládá, že zatímco rod \"Homo\" se přizpůsobil rychlému pohybu a běhu v otevřené savaně, australopitékové pomalejší pozemní chůzi alespoň zčásti kombinovali se šplháním v korunách stromů, kde patrně hledali potravu i úkryt před dravci. Svědčí pro to některé přetrvávající znaky, zděděné po předcích - robustní, dobře osvalená pažní kost, dlouhé svalnaté předloktí, pohyblivá ramena i zápěstí, dlouhé prohnuté prsty schopné pevného úchopu nebo částečně odtažitelný palec na noze. Odborníci se ovšem nemohou shodnout, zda jsou pozorované znaky skutečně odrazem částečně stromového života a nebo zda se jedná jen o nepoužívané pozůstatky, které ještě nestihly zcela vymizet. Na četnost užívání stromového patra u australopitéků tak dosud neexistuje jednotný názor. Rozdíly mohly být mezi jednotlivými druhy, mezi samci a samicemi i různými věkovými skupinami. Také je možné, že nešlo jen o šplhání ve větvích, ale i o lezení po skalách a útesech. V každém případě již šplhání ztratilo oproti starším hominidům na významu a některé znaky, výhodné pro život v korunách stromů byly obětovány ve prospěch bipední chůze (např. protistojný palec). Australopiték se tak i ve větvích musel pohybovat svébytným způsobem - jinak než lidoopi, ale i lidé.\n\nNové nálezy navíc ukazují, že adaptace jednotlivých druhů pro bipedii se vzájemně mírně odlišují. Zdá se tedy, že v pliocénu a pleistocénu existovalo souběžně více druhů dvojnohé chůze, v různé míře kombinované se šplháním, ale jen jedna z linií pokračovala ke zdokonalení u rodu \"Homo\".\n\nAdaptace k bipedii však ovlivnily i možnosti rozmnožování. Platypeloidní tvar pánve je u moderních lidí velmi nevhodný pro porod, který v tom případě bývá značně komplikovaný až nemožný. Pro samice australopitéků mohl být relativně bezproblémový díky malému objemu mozku, a tudíž i malé hlavičce novorozenců. Přesto již plod zřejmě nemohl procházet porodními cestami přímo jako u šimpanzů, ale byl donucen k částečné rotaci. Zároveň se ovšem nemohl v předozadně zploštělé pánvi otáčet jako u lidí a hlavička tak nejspíše procházela pánví příčně, čelně orientována k jednomu z kyčelních kloubů. Mnozí autoři předpokládají, že komplexnější, „lidský“ porod s plnou rotací plodu - jeden z nejsložitějších ve zvířecí říši - se vyvinul až během pleistocénu, souběžně se zvyšováním lebeční kapacity rodu \"Homo\". Tomu však odporuje nález pánve druhu \"A. sediba\", která je v předozadním směru širší. Rozšíření této pánve přitom nemůže souviset se zvětšováním mozku, protože mláďata druhu \"A. sediba\" se velikostí mozkovny výrazně nelišila od moderních lidoopů. Přestavba pánve tak musela odpovídat spíše na požadavky bipedie. Je možné, že změny umožnily efektivnější práci hýžďových a stehenních svalů a tudíž i energeticky méně náročnou chůzi.\n\nAčkoliv australopitéci v mnoha ohledech vykročili na cestu k modernímu člověku, způsobem života i společenskou organizací zůstali spíše na úrovni lidoopů. Nápadný pohlavní dimorfismus naznačuje, že netvořili monogamní páry a žili patrně ve větších skupinách podobně jako moderní šimpanzi či gorily. Na rozdíl od tělesných rozměrů však není mezi samci a samicemi velký rozdíl v délce špičáků. To znamená, že tyto zuby již oproti lidoopům neměly tak velký význam v bojích o samice nebo teritorium. Počet jedinců nebyl v minulosti nijak závratný, takže v celkovém množství zvířat mohli australopitékové tvořit jen malý zlomek, nejvýše několik málo procent. Neexistují žádné doklady o vytváření jakýchkoliv základen, stále obydlených míst. Koncentrace ostatků homininů a jiných zvířat v jihoafrických jeskyních byla způsobena aktivitou šelem, nikoliv osídlením australopitéky. Struktura hltanu a hrtanu zůstávala podle utváření spodiny lebeční obdobná jako u moderních lidoopů, bez možnosti rozvoje artikulované řeči. Komunikace tak mohla probíhat zhruba na úrovni goril nebo šimpanzů.\n\nRaymond A. Dart se domníval, že australopitékové (\"A. africanus\") využívali tzv. osteodontokeratickou kulturu - nástroje ze zvířecích kostí, zubů a rohů. Novější studie však prokázaly, že zvířecí kosti byly poškozeny a nashromážděny aktivitou predátorů stojících i za smrtí australopitéků. Přesto se na základě znalostí nástrojové činnosti moderních lidoopů, ale i jiných druhů zvířat (vydry, makakové) všeobecně předpokládá, že také australopitékové mohli využívat jednoduché nástroje - větve, klacíky nebo neupravené valouny. Takové chování lze však jen obtížně doložit, protože případné nástroje prakticky nelze rozeznat.\n\nZkrácené prsty i silný pohyblivý palec již svědčí o zlepšení manipulačních schopností, ačkoliv kvůli přetrvávajícím adaptacím pro šplhání ještě nemohlo být dosaženo tak jemné manipulace jako u lidí. Není zcela jisté, jestli australopitékové byli schopni tzv. \"precizního gripu\", kdy je možné pevně spojit ukazovák a palec bříšky k sobě, to ale nevylučuje dostatečnou zručnost pro práci s jednoduchými nástroji.\nS australopitéky je spojováno několik náznaků užívání a výroby nástrojů:\nZatím nebylo možné tyto nálezy jednoznačně přiřadit konkrétnímu druhu homininů. Jejich původcem mohl být některý z australopitéků, ale i soudobí zástupci rodu \"Homo\". Zářezy na zvířecích kostech představují první doklady snahy o přístup k živočišné potravě a ukazují nejen na možný zájem australopitéků o masitou potravu (morek), ale i na schopnost využívat k jejímu získávání kameny nebo kamenné nástroje. Přesto se neuvažuje o aktivním lovu velkých zvířat, ale spíše o využívání kořisti jiných masožravců, tedy o oškrábání posledních zbytků masa nebo rozbití kosti za účelem získání morku. Nelze však určit, zda byl k tomuto účelu použit předem připravený, záměrně vyrobený nástroj nebo jen vhodný neopracovaný kámen, nesoucí nejvýše přirozeně zaostřenou hranu.\n\nAustralopitékové tvoří značně různorodou, geograficky i časově širokou skupinu hominidů, vazby mezi nimi jsou ale zatím mnohdy nejasné. Podle mínění velké části badatelů je rod spíše parafyletický. Existují snahy o rozdělení australopitéků do menších skupin - samostatných rodů (\"Paranthropus\", \"Praeanthropus\"), zatím však žádné z nastíněných řešení nebylo jednoznačně přijato, a to i kvůli neúplně dochovaným nálezům. Stále více se navíc ukazuje, že vývoj homininů nebyl lineární, že jej provázelo množství homoplasií a že vzájemné vztahy jednotlivých druhů mohly být poměrně komplikované. Na základě vzácných, neúplných nálezů je však lze jen obtížně vysvětlit.\n\nAustralopitékové (\"A. anamensis\") mohou navazovat na ardipitéky a pocházet z východní Afriky. Zhruba před 3 - 3,5 miliony let ovšem prudce vzrostlo množství současně žijících druhů (adaptivní radiace), což komplikuje poznání jejich vývoje. Objevují se \"A. afarensis\", \"A. bahrelghazali,\" \"A. deyiremeda\" i \"Kenyanthropus platyops.\" Nejpozději v tuto dobu dochází také k rozšíření do jižní Afriky, odkud je doložen \"A. africanus\". Záhy se přidávají ještě robustní formy, prakticky současně se však již objevují i první zástupci rodu \"Homo\" a nejstarší kamenné nástroje. Zdá se, že část homininů zvolila k přežití strategii velkých zubů a silných čelistí (rod \"Paranthropus\"), zatímco jiní upřednostnili větší mozek (rod \"Homo\").\n\nDosud málo poznané jsou vztahy východoafrických a jihoafrických druhů. Nálezy jsou oddělené rozsáhlým územím, které je prakticky neprozkoumané a bez nálezů. Problematické je rovněž datování jihoafrických lokalit. Lze předpokládat, že mezi jižní a východní Afrikou docházelo k poměrně intenzivním přesunům a vzájemnému ovlivňování fauny (včetně hominidů), to je ale zatím těžké vysledovat.\n\nJasná není ani spojitost s prvními zástupci rodu \"Homo\", ačkoliv se obecně předpokládá, že lidé vzešli z australopitéků. Dosud nebylo vyřešeno na který ze známých druhů (pokud vůbec na nějaký) první lidé navazují, s jistotou lze vyloučit jen paranthropy. Každá z linií mohla svébytným způsobem rozvíjet typicky lidské znaky (reorganizace a růst mozku, změny na zubech, zlepšování bipedie, opouštění stromového patra, výroba a užívání nástrojů), ale jen jedna z nich tyto kroky dokončila a byla na cestě k člověku úspěšná. Časné formy rodu \"Homo\" lze ovšem jen obtížně odlišit od mladších zástupců australopitéků, oba rody navíc žily déle než 1 milion let (v době před 2,8 – 1,3 miliony let) souběžně vedle sebe.\n\nRovněž není jasné, proč australopitékové vyhynuli. Na známých lokalitách jsou výrazně hojnější než současně žijící zástupci rodu \"Homo\" a navíc se předpokládá, že byli potravními generalisty, což by jim mělo poskytovat vysoké šance k přežití nepříznivých období. Snad došlo k prohloubení klimatických změn, úbytku vlhkých míst a vodních zdrojů, ale i záložních zdrojů potravy, s jejichž pomocí australopitékové překlenovali suchá období. Důvodem však mohla být i neschopnost konkurovat prasatům, opicím či mladším formám rodu \"Homo (\"především \"Homo erectus)\", využívajícím stejné potravní zdroje. \"Homo erectus\" například mohl díky lepší schopnosti plánování záměrně stopovat budoucí kořist a nespoléhat jen na náhodné nálezy nebo dokázal díky kamenným nástrojům rozbít zvířecí kosti a využít morek, nejen zbytky masa zanechané šelmami. Takové hypotézy však dosud nelze ověřit.\n\n\"Australopitheacus anamensis\" je nejstarším známým australopitékem. Žil na území dnešních států Etiopie a Keňa asi před 4,2 - 3,9 miliony let. Obýval pestrou mozaikovitou krajinu, patrně s dostatkem lesních porostů. Vyhledával převážně rostlinnou stravu. Předpokládá se, že je přímým předchůdcem druhu \"Australopithecus afarensis\" a snad i předkem všech mladších australopitéků.\n\n\"Australopithecus afarensis\" žil před 3,8 až 2,9 milionu let. Díky početným nálezům z Tanzanie, Keni a Etiopie (na 500 vzorků z více než 100 jedinců) je jedním z nejlépe poznaných australopitéků. Obýval širší spektrum biotopů, kde využíval různorodé potravní zdroje převážně rostlinného původu. Může být předkem rodu \"Homo\" i robustních australopitéků, jejich vzájemný vztah je však dosud nejistý. Do druhu \"Australopithecus afarensis\" někteří badatelé řadí i ostatky, jinými vyčleňované do samostatných druhů \"Australopithecus bahrelghazali\" a \"Kenyanthropus platyops\".\n\n\"Australopithecus africanus\" žil před 2 až 3 miliony let na území dnešní Jihoafrické republiky. Je velmi dobře doložen hojnými nálezy z tamních krasových jeskyní. Není jasné, zda patří mezi předchůdce člověka a nebo zda se jedná o slepou vývojovou větev. Oproti východoafrickým australopitékům byl lépe přizpůsoben lesnatému prostředí, obživu však získával i v okolní savaně.\n\n\"Australopithecus garhi\" žil zhruba před 2,5 miliony let na břehu mělkého jezera na středním toku řeky Awaš v dnešní Etiopii. Tento velmi málo poznaný australopiték měl patrně již delší dolní končetiny. Kromě ostatků hominidů byly zachyceny i stejně staré kosti turovitých a koní \"Hipparion\" s rýhami a stopami úderů kamenem na povrchu. Ačkoliv není možné jednoznačně prokázat, že toto poškození způsobili zástupci druhu \"A. garhi\", souvislost je velmi pravděpodobná.\n\n\"Australopithecus sediba\" žil jako jeden z nejmladších australopitéků před 2 miliony let v jižní Africe, v okolí jeskyně Malapa. Zde byly zachyceny unikátně dochované kostry, představující jedince dobře přizpůsobené ke šplhání v korunách stromů, ale zároveň s velmi moderně utvářenou pánví, která ukazuje na běžně užívanou bipedii. Tento druh již nese překapivě velké množství znaků, typických pro rod \"Homo\".\n\n\"Australopithecus bahrelghazali\" byl zachycen v Čadu a je dosud jediným australopitékem, nalezeným západně od Velké příkopové propadliny. Před 3 miliony let zde obýval nezvykle otevřený ekosystém bez výraznějších stromových porostů.\n\n\"Australopithecus deyiremeda\" byl současníkem druhu \"Australopithecus afarensis\" - žil před 3,3 až 3,5 miliony let v Etiopii. Zatím je znám jen z několika zlomků čelistí, jejichž utváření se nápadně blíží člověku a druhu \"Kenyanthropus platyops\".\n\n\"Australopithecus (Paranthropus) aethiopicus\" je nejstarším prokazatelným zástupcem robustních australopitéků. Žil před 2,3 až 2,7 miliony let ve východní Africe, na území dnešní Keni, Etiopie a Tanzanie. Představuje patrně spojnici mezi druhem \"Australopithecus afarensis\" a mladšími paranthropy (A. robustus, A. boisei). Obýval ještě poměrně zalesněné prostory, stále více již ale pronikal do otevřené krajiny, kde nacházel značnou část své potravy.\n\n\"Australopithecus (Paranthropus) robustus\" je známý z jihoafických krasových jeskyní v Kolébce lidstva, jejichž okolí obýval před 1,5 až 2 miliony let. Zde se často stával kořistí masožravých šelem. Žil v otevřené krajině, tvořené převážně travnatými pláněmi, jen s občasnými skupinkami stromů a keřů. Jeho strava byla patrně výrazně variabilní a měnila se podle aktuálně dostupných zdrojů.\n\n\"Australopithecus (Paranthropus) boisei\" jako nejmladší australopiték žil před 1,3 až 2,3 miliony let ve východní Africe (Etiopie, Keňa, Tanzanie, Malawi). Je nejodvozenějším druhem paranthropů a jeho lebka i čelisti jsou mohutnější než u ostatních druhů. Zdá se, že vyhledával vlhká místa při březích řek a jezer, kde se mohl živit oddenky šáchorovitých rostlin.\n\n\nVývoj člověkaHominizaceOldovan\n\n"}
{"id": "85074", "url": "https://cs.wikipedia.org/wiki?curid=85074", "title": "Máj (Karel Hynek Mácha)", "text": "Máj (Karel Hynek Mácha)\n\nMáj je lyrickoepická skladba Karla Hynka Máchy vydaná roku 1836. Bývá považována za vrcholné dílo českého literárního romantismu. Mácha v této skladbě zcela vybočil z obrozeneckého programu 1. poloviny 19. století a pojal ji jako osobní zpověď rozervaného romantického člověka plného nejistot a otázek po smyslu života.\n\nPříběh byl zřejmě inspirován skutečnou událostí: v roce 1774 byl poblíž Mladé Boleslavi na pahorku zvaném \"Na spravedlnosti\" popraven lámáním v kole Hynek (Ignác) Schiffner, který zavraždil v Dubé u Doks svého otce. Mácha toto vyprávění zaslechl o šedesát let později během některého ze svých pobytů u dnešního Máchova jezera od svého známého, hospodského Týce.\n\nRukopis \"Máje\" byl objeven během první světové války v Katusicích u Mladé Boleslavi v pozůstalosti obrozence Jana Nepomuka Krouského.\n\nObávaný vůdce loupežníků Vilém zabil svého soka v lásce, aniž však věděl, že je to jeho vlastní otec, který ho v dětství vyhnal z domu. Vězeň Vilém v noci před popravou přemýšlí o svém osudu, loučí se s životem a vzpomíná na svou milou Jarmilu. Svou vinu odmítá, sám sebe vidí jako oběť sobeckého, nemilujícího otce. S Vilémem soucítí též žalářník, zdrcený tím, co mu o sobě Vilém vyprávěl. Po hodinách plných samomluv, kde vystupuje smrt jako definitivní konec života, je nešťastný otcovrah brzy ráno odveden na popraviště, doprovázen modlícím se davem. Uprostřed májové přírody se v slzách loučí s milovanou zemí. Tomuto příběhu předchází v 1. zpěvu scéna, v níž Jarmila marně čeká za májového večera na Viléma a dozvídá se o jeho osudu. V závěrečném zpěvu přichází na místo popravy poutník Hynek (představující samotného Máchu), kterého zasáhne, když uvidí kostlivce v kole a ztotožňuje se s Vilémem („…\"na tváři lehký smích, hluboký v srdci žal…'“).\n\"Máj\" má 4 zpěvy a 2 intermezza. Celé skladbě předchází věnování pražskému měšťanovi Hynku Kommovi – báseň \"Čechové jsou národ dobrý\", která připomíná vlastenecké básně a vzhledem ke své nízké umělecké úrovni bývá vykládána jako parodie.\n\nZákladním metrem \"Máje\" je jamb. Dílo obsahuje velké množství metafor, časté řetězce oxymóron („\"…zbortěné harfy tón, ztrhané strůny zvuk, zašlého věku děj, umřelé hvězdy svit, zašlé bludice pouť, mrtvé milenky cit…\"“). Hojné jsou básnické přívlastky, spojování protikladných představ, kontrastů (světlo/tma, život/smrt), kombinace barev („\"růžové nebe, modré mlhy\"“), vyjádření pohybu a napětí dynamickými slovesy (\"zasvítnuto\"), metafory (\"bledá tvář luny\"), metonymie (\"hrdliččin zval ku lásce hlas\"), inverze (\"jak holoubátko sněhobílé\"), gradace (\"rychlý to člunek, blíže a blíže\"), kakofonie (\"vězení, 2. zpěv\"), eufonie a epizeuxis (\"3. zpěv\"). Hlavním literárním vzorem \"Máje\" je dle některých poezie polských romantiků, které Mácha velmi dobře znal. Inspirací mu byla také barokní poezie.\n\nJako každé velké umělecké dílo, lze i \"Máj\" interpretovat mnoha způsoby. Sám autor vydal báseň s poznámkou, že hlavním účelem skladby je oslava jarní přírody. Důvodem pro toto uvození díla byla snaha zmást dobovou cenzuru. Ovšem i dnes bývá smysl \"Máje\" často redukován na pouhou apoteózu přírody a lásky (viz Máchova socha na Petříně), čemuž napomáhá i memorování úvodních veršů ve školách.\n\nJinou možností je zaměřit se na verše ve třetím a čtvrtém zpěvu, v nichž se spojuje motiv země-matky se steskem po uplynulém čase. Nejhlouběji však sahá zpěv druhý, v němž Vilém čekající na smrt uvažuje nad svým životem a tajemnou vinou, kvůli níž musí zemřít, ačkoliv se subjektivně necítí viníkem. Zde se také nacházejí verše vyjadřující obavu ze smrti jako prázdnoty a věčnosti, které tehdejší kritika nejvíce odsuzovala.\n<poem class=\"odsad\">\n„Temnější noc! — — — Zde v noční klín\nba lůny zář, ba hvězdný kmit\nse vloudí — — tam — jen pustý stín,\ntam žádný — žádný — žádný svit,\npouhá jen tma přebývá.\nTam všecko jedno, žádný díl —\nvše bez konce — tam není chvíl,\nnemine noc, nevstane den,\ntam času neubývá. —\nTam žádný — žádný — žádný cíl —\nbez konce dál — bez konce jen\nse na mne věčnost dívá.\nTam prázdno pouhé — nade mnou,\na kolem mne i pode mnou\npouhé tam prázdno zívá. —\nBez konce ticho — žádný hlas —\nbez konce místo — noc — i čas — — —\nto smrtelný je mysle sen,\ntoť, co se ‚nic‘ nazývá.“\n</poem>\n\nV době, kdy česká literatura měla plnit především osvětový, výchovný a vlastenecký účel, nebylo toto dílo pochopeno a přijato. Mácha byl obviňován jako nihilista a epigon Byronův.\n\nFrantišek Ladislav Čelakovský píše v dopise Josefu Krasoslavu Chmelenskému ze 13. května 1836: \"„Mně se všecko zdá, že máj letošní mstí se na nás, že tak šibeničnicky bylo o něm zpíváno. Nešťastný básník i s celou svou romantikou! Kozla nám po ní, ježto ovoce a tudy i víno – blaho básníků –, jak slyším, na všecky strany pomrzlo. A také okurky – jsou všecky ty tam!\"\n<poem class=\"odsad\" style=\"font-style: italic\">\nZ té zkázy vznikne hlad\na z hladu pojde mor,\nten všechen vyhubí,\nco živý bude, tvor.\n</poem>\n\"To jsou ty plody hrozného byronismu!“\"\n\nJan Slavomír Tomíček šel ještě dále, když napsal v České včele z 31. května 1836: \"„…jeho báseň jest škvára, která z vymřelé sopky vyhozena mezi květiny padla. Ve květinách můžeme míti a máme zalíbení, nikoli ale v chladném mrtvém meteoru, který z rozervaných útrob vyvržen byl. V tomto nenalézáme nic krásného, oživujícího, nic básnického v přísném toho slova smyslu. Děj tento mohl vskutku básnické nabýti ceny, kdyby byl básník chtěl roztrhnouti černou oponu, kterou spustila jeho obrazivost před každou radostnější vyhlídkou.“\"\n\nPodobně smýšlel o \"Máji\" i výše zmíněný Chmelenský, jenž napsal v Časopise Českého muzea (č. 10/1836), že \"„Máj p. Máchy nechci posuzovati; nedospělať tato báseň ještě pro kritiku.“\" Ačkoliv připouštěl, že \"„ze všeho cožkoliv p. Mácha ve svém Máji podal, poezie vysvítá.“\" Obsah básně jej však „příliš urážel“ a pak \"„co nám do Byrona? – Pěj podruhé p. Mácha, jak se moc vyšší v jeho ňadrách ozývá, a neohřívej své srdce a nerozplamenávej svou obraznost na nepřirozených výtvorech anglického lorda, s sebou vždy bojujícího…“\"\n\nTaké Josef Kajetán Tyl uznává básnický talent Máchův (\"„Pan Mácha jest básník...“\"), zároveň by však: \"„…rád temné zvuky harfy jeho jinák slyšel zvučeti, jinák, aspoň za věku našeho ne tak nečesky (...) Není-liž nic potřebnějšího ve stavu, nic půvabnějšího v stoletím našem, nic důležitějšího v životě než vrahovov rozbírání neznámého 'nic' - není-liž i nic pěknějšího v říši ideálů, čímž by se v p. Máchovu srdci byl mohl zpěv vzejmouti, aby 'všemi vlastmi' pohýbal? (...) Proč u nás, kdežto se nám v znameních nejpříznivějších krásné příští usmívá, kdež potřebí na všech cestách k národu mluviti - a kde pěvci otevřenť celý svět! - proč u nás, prosím, muži mladému, duchem bohatě nadanému, s kolem a popravou se obírati? Zde není místa k dolíčení, že u nás potřeba větší než kde jinde, aby poesie vznikající tázu národního nabyla...“\" (J. K. Tyl, \"Pohled na literaturu nejnovější\", Květy, 21. července 1836).\n\nPozitivněji byl \"Máj\" přijat kritikou německou a polskou.\n\nJako reakce na \"Máj\" vznikla mj. poema \"Protichůdci\" Václava Bolemíra Nebeského a Tylova novela \"Rozervanec\". Velikost básně byla doceněna až následující generací tzv. májovců, kdy se Mácha naopak stává kultem.\n\n\"Máj\" je jedna z nejčastěji vydávaných českých knih všech dob, někdy je označován za nejvydávanější českou knihu vůbec. Údaje o přesném počtu vydání se občas rozcházejí, také v závislosti na tom, zda do něj patří vydání v různých výborech. Celkové číslo ale v každém případě přesahuje 250. \n\nPrvní vydání, jediné, které vyšlo za Máchova života, vydal autor vlastním nákladem u tiskaře Jana Spurného v dubnu 1836, a to v celkovém počtu 600 výtisků, ve třech různých cenových skupinách podle jakosti papíru a celkového vybavení. Mácha o tomto vydání napsal v dopise Eduardu Hindlovi ze 30. března 1836: \"\"Dal jsem to tisknout u Spurného... Žádá sice pravda velmi mnoho, to jest 9 fl. stříbra od archu, ale 1. nepřetiskne mi žádného exempláře více, 2. dá na to tuze pozor, aby vydání bylo čisté, a za třetí dá nové písmo, s kterým ještě nic nebylo tisknuto.\"\" (cit. in: Miroslav Ivanov, \"Důvěrná zpráva o Karlu Hynku Máchovi\") Do současnosti se těchto exemplářů v různých knihovnách a sbírkách údajně dochovalo přibližně osmdesát. V r. 2012 byl jeden výtisk prvního vydání dražen za vyvolávací cenu 40 000 Kč. \n\nPodruhé vyšel \"Máj\" r. 1845 ve \"Spisech Karla Hynka Máchy\", které edičně připravil Máchův někdejší přítel Karel Sabina. Text básně je však v tomto vydání neúplný. Roku 1903 vyšel poprvé přetisk prvního vydání z r. 1836. V r. 1910 vydalo Nakladatelství Spolku českých spisovatelů belletristů Máje fotolitografický otisk prvního vydání, doplněný o ohlasy z předchozích desetiletí. V r. 1916 pak nakladatel František Šimáček vydal faksimile Máchova rukopisu \"Máje\", edičně připravené Václavem Flajšhansem.\n\nU příležitosti 100. výročí básníkovy smrti v r. 1936 vyšel \"Máj\" celkem osmnáctkrát. V řadě válečných vydání (1941-1945) cenzura vynechala slova \"\"Vůdce zhynul\"\" nebo je nahradila obratem \"\"Pán náš zhynul.\"\" Mezi poválečné kuriozity patří vydání v knize \"Máj / Necenzurovaný deník z roku 1835\" (vyšlo v Mnichově a v Paříži r. 1986) s ilustrací Jiřího Šlitra. R. 2000 vyšel \"Máj\" poprvé v Levných knihách (v jednom svazku s \"Kyticí\" K. J. Erbena). R. 2010 vydala Obec spisovatelů \"trojitý\" svazek \"Máj, Máj, věčný Máj\", který obsahuje reprodukci Máchova rukopisu, reprodukci prvního vydání z r. 1836 a text básně podle kritického vydání z r. 1959; kniha rovněž zahrnuje obsáhlou ediční poznámku Miloše Pohorského. \n\nRůzná vydání \"Máje\" byla ilustrována a typograficky připravena desítkami výtvarníků včetně nejvýznamnějších českých umělců. Cenná jsou např. vydání, na kterých se podílel Viktor Oliva (poprvé 1888), František Kobliha (dřevoryty, 1911), Cyril Bouda (1923), Jan Zrzavý (1924 a znovu 1954), Max Švabinský (1936), Mikoláš Aleš (1936; ilustrace však Aleš vytvořil už r. 1886), Toyen (1936), Jindřich Štyrský (1936), Karel Svolinský (kresba písma, celková úprava, výzdoba a návrh vazby 1925, reprint 1981; litografie a typografická úprava 1939), Ludmila Jiřincová (1941), Jan Konůpek (1941), Václav Sivko (1960), Vladimír Komárek (1982) a Jan Souček (2003).\n\nMezi četné překlady Máchova \"Máje\" do jiných jazyků patří dva překlady do němčiny: O. F. Bablera a Ondřeje Cikána. Do angličtiny \"Máj\" přeložila v roce 1965 britská spisovatelka a překladatelka Ellis Petersová (1913–1995), vlastním jménem Edith Pargeterová, autorka mj. historických detektivních příběhů o bratru Cadfaelovi. Následoval překlad oxfordského bohemisty Jamese Naughtona (1950–2014). Roku 2005 vyšel nový anglický překlad \"Máje\" od Američanky Marcely Sulak.\nServer iliteratura.cz v roce 2011 uvedl, že kromě 9 překladů německých a 3 anglických vyšel \"Máj\" třikrát francouzsky, dvakrát italsky, dvakrát polsky, dvakrát maďarsky, čtyřikrát slovinsky a třikrát rusky; dále pak zaznamenal překlad slovenský, bulharský, ukrajinský, španělský, švédský, japonský, bengálský a hornolužickosrbský. Autorem druhého španělského překladu z r. 2010 je český hispanista Miloslav Uličný.\nDo esperanta báseň pod názvem \"Majo\" přeložil nejprve v letech 1946–1957 Tomáš Pumpr (vydal Český esperantský svaz v roce 1998) a po něm znovu Josef Rumler (vydáno vlastním nákladem v roce 1999).\n\n\n\n\n"}
{"id": "85079", "url": "https://cs.wikipedia.org/wiki?curid=85079", "title": "Bhópálská katastrofa", "text": "Bhópálská katastrofa\n\nBhópálská katastrofa je největší známá průmyslová havárie v historii, která se udála v noci z 2. na 3. prosince 1984 v indickém městě Bhópál v chemické továrně patřící americké společnosti Union Carbide. Během nehody uniklo do okolí továrny 27 tun methylisokyanátu (MIC), kyanovodíku a dalších látek poškozujících lidské zdraví. Během tří dnů po havárii zemřelo v Bhópálu a jeho okolí přibližně 8 000 lidí, do dnešního dne okolo 25 000 lidí a celkový počet zasažených lidí dosáhl počtu 520 000.\n\nSpolečnost Union Carbide měla již jeden závod na výrobu pesticidů v malém městečku v USA v Západní Virginii. Když stavěli novou továrnu v Bhópálu, která měla americký podnik kopírovat, udělali mnoho změn ve formě snížení bezpečnostních systémů. Místo nerezové oceli použili běžnou ocel a pro skladování chemikálií postavili obrovské nádrže tak, aby jich potřebovali co nejméně. To vše proto, aby byly náklady na stavbu Bhópálské továrny o cca 8 milionů dolarů nižší, než náklady na továrnu v USA. Když se závod rozběhl, provedlo vedení další snižování nákladů. Chladicí systém, který držel MIC v nádrži na 0 °C byl zastaven, aby se ušetřilo cca 70 dolarů za den. Polovina lidí, kteří v továrně pracovali, byla propuštěna. To znamenalo, že o polovinu méně lidí dohlíželo na bezpečnost.\n\nEfekt tohoto snižování nákladů se začal projevovat brzy. Mnozí pracovníci byli vystaveni nebezpečným plynům a museli být hospitalizováni. V prosinci 1981 byl jeden ze zaměstnanců vystaven jedovatému fosgenu a nehodu nepřežil. Manažeři Bhópálského závodu poslali zprávu o zranění a úmrtí pracovníků ústředí Union Carbide Corporation v Danbury v Connecticutu. V květnu 1982 poslali nejvyšší představitelé z Danbury do Bhópálu tým inženýrů, aby posoudili stav továrny. Tento tým zjistil, že existuje nejméně 30 oblastí, kde by mohlo dojít k závažné katastrofě. Jedenáct míst s nebezpečím výbuchu bylo v té části závodu, kde se vyráběl a skladoval smrtelně jedovatý MIC. Šéfové Union Carbide Corporation nicméně neudělali žádná opatření a jen se ujistili, že nikdo v Bhópálu se k výsledkům zprávy nedostane. Opakované stížnosti pracovníků o nebezpečných pracovních podmínkách byly nadále ignorovány. \n2. prosince 1984 několik pracovníků čistilo potrubí, které přivádí prudce jedovatý MIC. Čištění se provádělo pomocí proudu vody o vysokém tlaku. Kvůli špatnému stavu systému došlo k průniku vody do nádrže, voda začala reagovat s MIC, který se ohříval, a tak ještě urychloval reakci. Brzy byla nádrž tak horká a přetlakovaná, že selhal ventil a cca 40 tun plynu uniklo ven. Bylo to jen pár minut po půlnoci.\n\nMírný vítr foukal směrem na jih, kde žije většina lidí. Vedoucí továrny mohli spustit sirény a varovat obyvatele o úniku plynu, mohli informovat lidi, aby si dali mokrý hadr přes obličej, aby se chránili, mohli doporučit, aby lidé utíkali proti směru větru. Nehodu však popírali. Kvůli tomu, že byla velmi chladná noc, mrak sestoupil a pohyboval se blízko u země směrem k centru města.\n\nÚčinek jedu byl okamžitý a postupně zasáhl oblast o rozloze 60 km. Jed měl za následek okamžitou smrt (či slepotu s následnou smrtí) vlivem „popálení“ tkání očí a plic. Toxické látky pronikly do krevního řečiště, kde vážně poškodily další tělesné orgány. První akutní příznaky zasažení se projevovaly zvracením, pocitem pálení očí, v nose a v krku. Následné respirační selhání bylo hlavní příčinou úmrtí. V některých případech vyvolal plyn silnou vnitřní sekreci, která měla za následek zaplnění plic tekutinou.\n\nTi, co přežili první zasažení plynem, měli nenávratně poškozené plíce, neurologické symptomy zahrnující bolesti hlavy, poruchy rovnováhy, deprese, únavu, vyčerpání, podrážděnost. Dalšími poruchami bylo poškození trávicí trubice, pohybového aparátu, rozmnožovacího a imunitního systému. Těhotným ženám byl umožněn potrat, jiným se narodily postižené děti.\n\nSpolečnost Union Carbide odmítla požadavek na odškodnění obětí ve výši 220 miliónů dolarů, které v rámci předběžného vyrovnání požadovaly organizace sdružující oběti. Svůj postoj odůvodnila mimo jiné tím, že postižení obyvatelé se „na černo“ zabydleli v bezpečnostní zóně, kde nikdo bydlet nesměl, takže vina není na její straně, ale na straně poškozených, kteří riskovali na vlastní nebezpečí. Vyšetřování ovšem odhalilo trestuhodné zanedbání bezpečnosti provozu; tyto organizace později zažalovaly společnost Union Carbide a žádaly náhradu 20 miliard dolarů pro poškozené. Po pěti letech soudních tahanic se rozhodla indická vláda přistoupit na mimosoudní vyrovnání ve výši 470 miliónů dolarů. Výplata odškodného na osobu dosáhla okolo 270 až 530 dolarů (ve většině případů částka nestačila ani na uhrazení lékařské péče za pět let od katastrofy). \n\nSpolečnost Union Carbide uskutečnila fúzi v roce 1999 se společností Dow Chemical (prodej firmy za 9,3 miliardy dolarů), která převzala veškeré její pohledávky vyjma odpovědnosti za katastrofu. Firma se tak stala druhou největší chemickou společností na světě.\n\nIndická vláda prostřednictvím vojska sice v průběhu katastrofy pomáhala s evakuací obyvatel, ale poté byla ostře kritizována za to, že dovolila výstavbu tak nebezpečného závodu v hustě obydlené části země. Rovněž soudní tahanice vlekoucí se přes čtvrt století, pozdní nebo žádné kompenzace pro chudé obyvatele a neschopnost potrestat viníky vedla ke kritice úřadů a soudního systému.\n\nChemička ihned po havárii ukončila svůj provoz. Tovární komplex byl zanechán v dezolátním stavu, zamořený jedovatými látkami, které se pomalu uvolňují do okolí respektive do spodní vody. V roce 1999 navštívili tovární oblast experti Greenpeace. Jejich zpráva uvádí, že celý komplex je kontaminován pesticidy, těžkými kovy a chlorovanými chemikáliemi (nalezena rtuť, olovo, nikl, měď, hexachlorcyklohexan a další). Některé měřené hodnoty až milionkrát přesahují doporučené hodnoty Světové zdravotnické organizace.\n\nPřibližně 20 000 lidí žijících v okolí chemičky pije kontaminovanou vodu, což má za následek vystavení již druhé generace obyvatel účinku toxických látek.\nIndický soud shledal 7. června 2010 vinnými z podílu na katastrofě sedm manažerů společnosti Union Carbide. Nejvýše postaveným z nich byl Kešub Mahíndra, který byl v době havárie předsedou Union Carbide India Ltd., dceřiné společnosti americké firmy Union Carbide, a v době soudu manažerem přední indické firmy na výrobu traktorů a zemědělských strojů Mahindra & Mahindra. Případ se táhne přes 20 let; v roce 1987 indická Centrální kancelář pro vyšetřování obvinila 9 osob „ze zabití nerovnajícího se vraždě“, za což mohli být odsouzeni až na 10 let vězení. V roce 1996 ale indický nejvyšší soud snížil obvinění na „způsobení smrti z nedbalosti“ s maximální sazbou do dvou let odnětí svobody. Během procesu jeden ze souzených zemřel a Američan Warren Anderson, který byl v době havárie ředitel koncernu Union Carbide, se odmítl k soudu dostavit.\n\nNa pomoc obětem vznikla v Bhópálu řada organizací. Nejznámější z nich je nestátní klinika Sambhavna Trust, která poskytuje zdarma lékařskou péči obětem katastrofy i jejich potomkům. V přístupu kliniky se mísí klasická medicína s tradiční ájurvédou a sociální prací. Zaměstnanci se také intenzivně věnují výzkumu vlivu jedovatých plynů na lidské zdraví.\n\n"}
{"id": "85081", "url": "https://cs.wikipedia.org/wiki?curid=85081", "title": "Rychlostní kanoistika", "text": "Rychlostní kanoistika\n\nRychlostní kanoistika je vodní sport, který spadá pod kanoistiku. Jde o sport, který je standardně provozován na klidných stojatých, nebo mírně tekoucích vodních plochách, jehož cílem je projet s lodí stanovenou vzdálenost v co nejkratším čase. Poprvé se rychlostní kanoistika objevila jako ukázkový sport na olympijských hrách v Paříži v roce 1924. Od roku 1936 je oficiální disciplínou olympijských her.\n\nZávodí se buďto na kanoi - označení C1, C2, C4 nebo kajaku - K1, K2, K4. Číslo v označení vyjadřuje počet členů posádky. Na kajacích závodí muži i ženy, na kanoích donedávna závodili pouze muži, od roku 2010 však paří kategorie C1 a C2 ženy do oficiálního programu mezinárodních soutěží rychlostní kanoistiky. Závodník v kajaku (kajakář) v lodi sedí, závodník na kanoi (kanoista) klečí na jednom koleni na vytvarovaném pěnově plastovém zákleku. Rychlostní kajak je oproti ostatním druhům a kanoi vybaven kormidlem, které je přes ocelová lanka ovládáno nohama.\n\nZávody lze rozdělit do několika skupin dle jejich délky - krátké tratě (200 m, 500 m, 1 km), dlouhé tratě (5 km) a maraton (v závodech Českého poháru v současné době 28,8 km pro kanoisty, 36 km pro kajakáře).\n\nKrátké tratě se jezdí v 9 vybojkovaných drahách s pevným startem ze startovacího zařízení (bloku). Jednotlivé rozjížďky tvoří základ systému, ve kterém závodník postupuje na základě postupového klíče - ten bývá pro každé závody mírně odlišný. Úspěšný závodník musí absolvovat nejdříve rozjížďku, a poté mezijízdu, pokud nepostoupil přímo do finále. To je rozděleno na finále A (velké), ve kterém se jede o medaile a finále B (malé, 10.-18.místo). Na průběh celých závodů dohlíží několik rozhodčích.\n\nJednotlivé lodě mají stanoveny minimální hmotnosti, které jsou po dojetí ihned namátkově kontrolovány. V případě podvážené lodi následuje diskvalifikace.\n\nNaproti tomu dlouhé tratě a maraton se startují hromadně a neexistují při nich žádné dráhy. Otáčky se provádějí kolem jedné nebo více bójek proti směru hodinových ručiček. V průběhu maratonu jsou navíc zařazeny přeběhy s lodí, každý o délce několika stovek metrů. Při maratonských závodech jsou stanoveny minimální hmotnosti lodí výrazně nižší, než při závodech na dlouhých a krátkých tratích, a závodí se pouze na lodích C1, C2, K1 a K2.\n\nDřevěné lodě jsou vzhledem k náročnosti výroby složitých tvarů, přicházejících s modernizací rychlostní kanoistiky, postupně vytlačovány moderními materiály jako jsou sklolaminát, kevlar-karbon a podobné sloučeniny. Podobná změna materiálu proběhla i u pádel, která se dnes už také vyrábějí výhradně z uhlíku a kompozitních materiálů.\n\n\n"}
{"id": "85082", "url": "https://cs.wikipedia.org/wiki?curid=85082", "title": "Studená fúze", "text": "Studená fúze\n\nStudená fúze je hypotetický typ jaderné reakce, ke které by mělo docházet za pokojové teploty či blízko ní. Oproti tomu horká fúze probíhá za teplot mnohonásobně vyšších, dosahujících miliónů stupňů Celsia a obrovských tlaků, tedy za podmínek, které panují např. uvnitř hvězd. Ve vědeckém světě není v současnosti znám žádný teoretický model, který by existenci studené fúze umožňoval.\n\nV roce 1989 publikoval Martin Fleischmann a Stanley Pons článek, kde deklarovali, že se jim v jejich vědecké aparatuře během elektrolýzy těžké vody za běžných teplot podařilo vyprodukovat anomální množství tepla, což dle jejich závěrů patrně způsobila zatím neznámá jaderná reakce. Současně publikovali, že se jim během této reakce podařilo detekovat malé množství neutronů a tritia, což jsou časté vedlejší produkty jaderných reakcí. Výsledky jejich práce vzbudily značný mediální rozruch, jelikož znamenaly naději na získání snadného a levného zdroje energie.\n\nVýsledky experimentu se v následujících letech pokusila reprodukovat celá řada vědeckých týmů po celém světě, nicméně většinou s negativními výsledky. U několika prací, které přinesly pozitivní výsledky, byla později zjištěna pochybení, což vedlo k jejich zpětnému stažení. Současně se podařilo objevit několik chyb a pochybení i v původním článku z roku 1989, včetně zjištění, že se původním autorům během experimentů vůbec nepodařilo přítomnost neutronů a tritia detekovat.\n\nOd té doby se objevilo několik dalších prohlášení o pozorování studené fúze či dokonce o připravenosti jejího využití k výrobě energie (např. reaktor E-Cat), ale pozorování jevu byla buď vyvrácena, nebo nebyly poskytnuty údaje potřebné k reprodukci.\n\nRoku 2019 po několika letech spolupráce několika významných institucí zatím nedošlo k prokázání.\n\n\n"}
{"id": "85083", "url": "https://cs.wikipedia.org/wiki?curid=85083", "title": "Proměny", "text": "Proměny\n\nProměny (latinsky \"Metamorphoses\") jsou největší dílo římského básníka Ovidia. Dílo má podobu mnoha do 15 knih uspořádaných krátkých epických básní v daktylském hexametru, které vyprávějí řecké a římské mytické příběhy, jimž byl společný motiv proměny.\n\n\n\n\na)Pýramos a Thisbé – o nešťastné lásce P. a T. z nesvářených babylónských rodů, která skončí sebevraždou obou, plody moruše, pod níž se to stalo, od té doby na sebe vzaly červenou barvu krve\n\nb)Mars a Venuše – Vulkán (ř. Hefaistos) na Solovo upozornění polapí svoji ženu Venuši (ř. Afroditu) in flagranti s Martem (ř. Áreem), chytí je do sítě a vydá na posměch ostatním bohům\n\nc)Leukothoé a Klytié - Sól se zamiluje do dívky L., jeho dřívější milenka K. to rozhlásí a Leukothiin otec svoji dceru pohřbí zaživa, Sól ji vezme zemi, avšak oživit ji nemůže a L. se promění v kadidlovník. Zcela opuštěná K. se promění ve slunečnici, jež se stala otáčí za svým mileným Solem\n\nd)Hermafrodítos a Salmakis – syn Herma a Afrodity je objektem vášně nymfy S., o níž nemá zájem. Nakonec H. i S. srostou v jedno žensko-mužské tělo\na)Atlás - Jovův sny Perseus (Jupiter ho zplodil s Danae, k níž se dostal v podobě zlatého deště) získav hlavu Medúsy, promění v pohoří obra Atlanta, který mu nechtěl dopřát zlatých jablek\n\nb)Andromeda – P. zachrání A., která měla být obětována mořské obludě kvůli pýše své matky Kassiopei, proměniv obludu pomocí Medúsiny hlavy v kámen\n\nc)Medúsa – Perseus vypráví o tom, jak zabil Gorgonu Medúsu a jak přišla M. ke svým do vlasů vpleteným hadům – bylať zneuctěna Neptunem v Minervině chrámu a cudná Minerva změnila její překrásné vlasy v klubko hadů\n\n\nPíreovny, byvše poraženy, jsou múzami proměněny ve straky\n\n\n\nKefalos zabije omylem Prokridu, jež ho pozoruje, snažíc se zjistit pravdu o domnělé Kefalově nevěře, svým zázračným kopím, domnívaje se, že vrhá kopí po divé zvěři\n\n\n\n\nAdonis byl zabit na lovu kance a Venuše z jeho krve dala vyrůst granátovému jablku\n\n\n\n\nPómóna se nakonec poddala Vertumnovi dobrovolně.\n\n\nDílo proměny inspirovalo mnoho dalších umělců např:\n\n\n\n"}
{"id": "85084", "url": "https://cs.wikipedia.org/wiki?curid=85084", "title": "Kaj-wan", "text": "Kaj-wan\n\nKaj-wan () je speciální šálek spíše menšího objemu s pokličkou, který slouží k přípravě a pití čaje.\n\nPřed čínskou dynastií Ming se čaj běžně pil z nádoby, ve které se zároveň i připravoval. Jak popsal čajový mistr Lu Jü, tato zvláštní miska musela být dostatečně velká, aby pojala všechny nástroje a činnosti spojené s přípravou čaje, a zároveň dostatečně malá, aby se dala pohodlně držet v rukou při pití. Název této všestranné nádoby byl \"čcha-wan\" („čajová miska“). Právě v říši Ming daly inovace čajového obřadu i přípravy čaje vzniknout menší, avšak stejně funkční nádobě zvané \"kaj-wan\".\n\n\"Kaj-wan\" je mnohými znalci čaje preferován pro přípravu čajů s jemnou chutí a vůní, jako jsou zelený čaj a bílý čaj. Mnohostrannost \"kaj-wanu\" se uplatní také při přípravě vícenálevových čajů, například oolongů; nicméně \"kaj-wan\" je vhodný pro přípravu všech typů čaje. \"Kaj-wan\" se skládá z podšálku, misky a pokličky. Poklička umožňuje přípravu nálevu přímo v misce a jeho pití buď přímo z misky (tradičně se poklička používá k zabránění úniku čajových lístků během pití) nebo přelití do misky jiné. Samotný \"kaj-wan\" může být vyroben z mnoha různých materiálů od porcelánu až po sklo. \"Kaj-wany\" z isingské keramiky nebo nefritu jsou mezi sběrateli čajového vybavení obzvláště ceněny.\n"}
{"id": "85090", "url": "https://cs.wikipedia.org/wiki?curid=85090", "title": "PlayStation 2", "text": "PlayStation 2\n\nSony PlayStation 2 je herní konzole šesté generace od firmy Sony Computer Entertainment uvedená 4. března 2000 v Japonsku. PS2 je nástupcem PlayStation, v roce 2006 byla nahrazena konzolí PlayStation 3. Hlavní konkurencí pro PS2 byl Xbox od Microsoftu a GameCube od Nintenda, a Sega Dreamcast od Segy.\n\nPlayStation 2 se začala prodávat v březnu 2000 v Japonsku, za dva dny bylo prodáno 1 milion kusů. Totéž se událo v Severní Americe, kde se za první víkend prodalo 500 000 kusů. K 21. listopadu 2011 bylo prodáno celkem 153,6 milionů kusů a stala se tak nejprodávanější konzolí vůbec. . Konzole byla tak populární, že její výroba byla ukončena měsíc před uvedením konzole PlayStation 4.\n\nPlayStation 2 je se svým předchůdcem zpětně kompatibilní, je tedy možné hrát i hry pro PlayStation.(Ovšem to se týká pouze originálních nosičů.)\n\nV roce 2015 se objevila informace o vývoji emulátoru PlayStation 2 pro PlayStation 4. Tato informace byla následně potvrzena.\n\nByla také jedním z prvních dostupných DVD přehrávačů (včetně podpory Dolby Digital 5.1 a DTS).\n\nHerní konzole PS2 zvládne taktéž vyhlazování pixelů 3D aplikací a filmů s nižší kvalitou. Touto funkci, tzv. \"smooth\", lze tak použít pro vylepšení grafiky např. u starších titulů pro první PlayStation.\n\nZde jsou uvedeny technické informace o hardware PS2:\n\nProcesor:\n\nGrafický čip:\n\nČip pro vstupy a výstupy:\n\nZvuk:\n\nDVD Mechanika:\n\nRozhraní:\n\n\n"}
{"id": "85098", "url": "https://cs.wikipedia.org/wiki?curid=85098", "title": "Martin Doktor", "text": "Martin Doktor\n\nMartin Doktor (* 21. května 1974 Polička) je český rychlostní kanoista, dvojnásobný olympijský vítěz z roku 1996 z her v Atlantě, od července 2017 člen Rady České televize.\n\nNa lodi se poprvé svezl ve čtyřech letech. V sedmi letech začal v Pardubicích trénovat, zpočátku na kajaku. V roce 1986 přesedlal na kánoi a v roce 1992 získal v Hamburku na kilometrové trati titul juniorského mistra světa.\n\nV seniorské kategorii se výrazně prosadil v roce 1995 na mistrovství světa v Duisburgu, kde získal dvě stříbrné medaile na tratích 500 i 1000 metrů.\n\nNejvětším úspěchem Doktorovy kariéry byl zisk dvou zlatých medailí o rok později na letních olympijských hrách v Atlantě v roce 1996, kde vyhrál závod jednotlivců na kilometrové i poloviční trati.\n\nV následujícím roce vybojoval na mistrovství světa v Dartmouthu v Kanadě zlato na 500 metrů a dvě stříbrné medaile (na 200 a 500 metrů). Mistrem světa se stal Doktor i v Szegedu v roce 1998 v závodě na neolympijské trati 200 m. Celkem vybojoval na mistrovství světa čtrnáct medailí (dvě zlaté, devět stříbrných a tři bronzové).\n\nNa mistrovství Evropy získal Doktor celkem jedenáct medailí (2/4/5).\n\nNa LOH 2000 v Sydney byl vlajkonošem české výpravy, na obou kanoistických tratích obsadil osmé místo. Startoval také na Letních olympijských hrách 2004 v Athénách, kde dojel v závodě na 500 m na pátém místě a na dvojnásobné trati skončil čtvrtý.\n\nDoktor již v roce 1999 vybojoval bronzovou medaili na mistrovství světa ve čtyřkanoi, ale jeho pokusy ve vícečlenných posádkách byly spíš výjimečné. Ani pokus o vytvoření deblkanoe s Jiřím Hellerem v roce 2003 nevyšel, ale o čtyři roky později se rozhodli spolupracovat znovu. Na mistrovství Evropy v Pontevedře obsadili jedno páté a jedno šesté místo.\n\nV roce 2010 byl trenérem české reprezentace, který ji vedl na světový šampionát v Poznani v srpnu 2010. Je zároveň zaměstnanec ministerstva vnitra a souběžně smluvní zaměstnanec kanoistického svazu. V roce 2012 byl jmenován sportovním ředitelem Českého olympijského výboru, s tím je spojená i úloha vedoucího české olympijské výpravy, kterou bude poprvé plnit na Zimních olympijských hrách 2014 v Soči.\n\nV březnu 2017 se rozhodl kandidovat do Rady České televize a dne 7. června 2017 byl do této funkce skutečně zvolen. Šestileté funkční období mu začalo od července 2017.\n\nV roce 2000 se Doktor oženil s přítelkyní Kateřinou a o rok později se jim narodil syn Felix. V roce 2007 složil rigorózní zkoušku (PhDr.) na Fakultě tělesné výchovy a sportu Univerzity Karlovy.\n\n\n\n"}
{"id": "85101", "url": "https://cs.wikipedia.org/wiki?curid=85101", "title": "Remus", "text": "Remus\n\nSlovo Remus je nejednoznačné a může mít následující významy:\n\n"}
{"id": "85107", "url": "https://cs.wikipedia.org/wiki?curid=85107", "title": "Panda červená", "text": "Panda červená\n\nPanda červená (\"Ailurus fulgens\"), nazývaná též panda malá, je menší stromová šelma, jediný zástupce monotypické čeledi pandy malé (\"Ailuridae\"). Pandě velké není panda červená blízce příbuzná, má pouze podobný způsob života.\nTradičně jsou uznávany dva poddruhy, genetické analýzy z r. 2020 však prokázaly, že se jedná ve skutečnosti o dva samostatné fylogenetické druhy s odlišnou populační historií.\n\nTato panda je o něco větší než kočka domácí. Má rudo-hnědou srst a dlouhý ocas, který pandám pomáhá udržovat rovnováhu na stromech. Mezi samcem a samicí není téměř žádný rozdíl, mláďata se podobají dospělým jedincům. Ve volné přírodě se panda červená průměrně dožívá 8–10 let.\n\nObývá horské lesy jižní Číny, Nepálu, Bhútánu, Indie a Myanmaru. Patří mezi nejvýše žijící zvířata na světě, vyskytuje se i ve více než 4 000 m n. m. Její potravu tvoří z velké většiny bambus, jídelníček si občas zpestří bobulemi, vejci nebo menšími zvířaty. Jde o samotářské zvíře, aktivní hlavně za úsvitu a soumraku. Po březosti trvající 3–4 měsíce samice rodí obvykle 1–2 mláďata, která jsou při narození úplně bezmocná. Matka se o ně stará zhruba rok.\n\nIUCN ji zařazuje mezi ohrožené druhy, v přírodě žije asi jen 16 000–20 000 jedinců. Ohrožuje ji především ztráta přirozeného prostředí a jeho fragmentace, také je občas lovena pro kožešinu. Pandy červené jsou s oblibou chovány v zoologických zahradách pro svůj vzhled a menší náročnost než panda velká.\n\nJejí západní (i české) jméno vzniklo zřejmě z francouzštinou (podle jiného zdroje angličtinou) adaptovaného nepálského slova , které by se dalo přeložit jako „jedlík bambusu“. V angličtině i dalších jazycích je známá také jako \"malá panda\", \"menší panda\", nebo i \"ohnivá liška\". Jako panda byl poprvé označován právě tento druh, mnohem později bylo toto jméno přeneseno na pandu velkou.\n\n Taxonomické postavení pandy červené i pandy velké bylo dlouho nejasné. Vzhledem k tomu, že obě pandy mají vlastnosti medvídkovitých i medvědovitých šelem, bývaly společně řazeny do některé z těchto čeledí nebo do samostatné čeledi Ailuridae. Jednoznačnou odpověď ohledně taxonomického zařazení obou pand přinesly až podrobné fylogenetické výzkumy včetně analýzy DNA.\n\nPanda červená je jediný recentní druh čeledi pandy malé (Ailuridae), jejíž zástupci byli kdysi rozšíření po celé Eurasii i Severní Americe. Je současně jediným recentním zástupcem rodu \"Ailurus\". Nejbližší recentní příbuzné pandy červené bychom našli mezi lasicovitými, medvídkovitými a skunkovitými šelmami, s nimiž čeleď pandy malé tvoří společnou nadčeleď Musteloidea. Panda velká je v současnosti řazena přímo mezi medvědovité a pandě červené tedy není blízce příbuzná.\n\nAreál rozšíření pandy červené není souvislý, je rozdělen do dvou částí.\nPřirozenou hranici mezi oběma poddruhy tvoří přibližně řeka Brahmaputra. Poddruhy se dále dají rozlišit podle větší lebky, robustnějších zubů a delší zimní srsti u poddruhu \"A. f. styani\". Poddruh \"A. f. styani\" je obvykle tmavší, ale mezi oběma poddruhy existuje velká variabilita ve zbarvení.\n\nGenetické analýzy z r. 2020 prokázaly, že se jedná ve skutečnosti o dva samostatné fylogenetické druhy s odlišnou populační historií, tedy:\n\nDélka těla pandy červené je 50 až 64 cm, délka ocasu 28 až 59 cm a hmotnost dosahuje 3 až 6 kg. Má dlouhou, hustou srst, svrchu rudohnědou nebo kaštanovou, na spodní části těla a na končetinách leskle černou. Okraje uší jsou bělavé, stejně jako obličejová část s hnědými obličejovými tvářemi a skvrnami pod očima, zvanými \"slzy\". Velmi kulatá hlava připomíná kočičí. Lebka je mohutná. Její uši jsou středně velké a vzpřímené, čenich černý a oči velmi tmavé. Celkový vzhled pand doplňuje ještě dlouhý, huňatý a široký ocas se střídajícími se žlutými a červenými okrovými kroužky.\nOcas pomáhá pandám udržovat rovnováhu a je vynikajícím maskováním ve stromech. Nohy jsou černé a krátké, s hustě osrstěnými chodidly. Kožešina na chodidlech slouží jako tepelná izolace na ledových a zasněžených plochách a také skrývá pachové žlázy, které jsou umístěny i na řiti. Panda červená připomíná menší postavou na krátkých nohách a dlouhým ocasem spíše mývala než medvěda. Také menším počtem zubů (její zubní vzorec je 3, 1, 3, 2/3, 1, 4, 2 = 38) je bližší šelmám medvídkovitým. Prsty má poměrně krátké, opatřené polozatažitelnými drápy a stejně jako panda velká našlapuje na celá chodidla. U pandy červené se vyvinul „šestý prst“, palec navíc, který je tvořen výrůstkem zápěstní kosti. Můžeme jej najít i u pandy velké. Tento prst umožňuje lepší uchopování větví (hlavně bambusu) a větší stisk. Mezi samcem a samicí není žádný viditelný rozdíl, mláďata se podobají dospělým jedincům, jen jsou menší. Průměrně se dožívá 8–10 let, někdy až 14 let. Rekordní věk, zaznamenaný v zajetí, je 23 let a 4 měsíce u samce pojmenovaného \"Firecracker\".\n\nPanda červená je většinou tichá, mezi jedny z mála zvuků patří pískání při vzájemné komunikaci.\n\nJejím domovem jsou horské lesy a džungle v podhůří Himálaje v jižní Číně, Myanmaru, Nepálu, Bhútánu a severovýchodní Indii. Rozšíření v severním Laosu není potvrzeno a je spíše nepravděpodobné, neboť v záznamech o jejím tamním výskytu se našlo mnoho nesrovnalostí. Nejzápadněji se vyskytuje v oblasti Annapurny v Nepálu, nejvýchodněji v pohoří Čchin-ling v čínské provincii Šen-si. Její rozšíření je spíše rozdělené do subpopulací než souvislé.\n\nPanda červená patří mezi nejvýše žijící zvířata, protože se běžně vyskytuje v nadmořských výškách od 2 000 m n. m., ale i kolem 4 000 m n. m., v létě může dosáhnout i sněžné čáry ve výšce 5 000 m n. m. V severovýchodní Indii se vyskytuje níže, v tropických lesích, mezi 1 400 a 1 700 m n. m. V oblastech výskytu pandy červené teploty průměrně dosahují 10 až 25 °C a srážky 3 500 mm za rok, klima je stabilní. Je úzce spjata se smíšenými lesy s opadavými i jehličnatými stromy, zvláště se starými stromy a porosty bambusu. Bylo zjištěno, že většina pozorování pandy červené byla ve vzdálenosti do 100 metrů od vodní plochy, což naznačuje, že přítomnost vody v blízkosti může být důležitým předpokladem pro místo výskytu pandy.\n\nPanda červená je většinou nejaktivnější za svítání a soumraku, celkově je spíše nočním zvířetem. Je aktivní asi 56 % dne. Přes den většinou spí stočená na větvi s ocasem přetaženým přes obličej nebo s hlavou zabořenou pod hrudí. Výborně šplhá a často ji lze zastihnout na stromech, na zemi se zdržuje méně. Pandy se pohybují málo, spíše více spí a jí, aby ušetřily energii pracně získanou z trávení bambusu. Jde o samotářská zvířata, setkávají se pouze v období páření. Samci mají teritorium větší, překrývá se s teritorii několika samic. Pandy červené se o sobě před pářením i jindy dozvídají pískáním. Své teritorium si značkuje trusem, močí a pižmově páchnoucím výměškem pachových žláz.\n\nVzhledem k vysokohorskému prostředí, ve kterém žije, má panda červená méně predátorů, než kdyby žila níže. Mezi nepřátele pandy červené patří levhart sněžný a lasicovití, mláďata loví i menší šelmy a draví ptáci. Při ohrožení predátorem se snaží utéct, pokud se jim to nepovede, stojí na zadních nohách, aby vypadaly větší, nebo se brání svými ostrými drápy. Panda červená vydrží stát na zadních nohách až 30 sekund a některé pandy takto dokáží urazit několik metrů.\n\nPandy nevytvářejí stálé páry, jsou to samotáři, ale úmyslně se setkávají v době rozmnožování mezi lednem a začátkem března. Vyhledávají se podle pachu a pískavých zvuků. Páření se odehrává na zemi a pár se po něm okamžitě rozchází. Obě pohlaví se často páří s více jedinci. Samice dokáže odložit porod mláďat do vhodné situace až o týden, možná i více (odložená nidace). Po 114 až 145 dnech březosti se samici rodí ve hnízdě v dutině stromu 1 až 2 mláďata, výjimečně až 4. Ta váží při narození asi 100 g a dva týdny jsou úplně holá, slepá, a bezmocná, oči se jim otevírají po 18 dnech. Mládě pandy svou matku opravdu zaměstnává – mládě saje mléko až 14krát za den, první týden tráví matka s mláďaty 60–90 % času. Později se vydává častěji mimo hnízdo a vrací se mláďata čistit a krmit. Jejich srst je zpočátku šedo-hnědá, později získává barvu dospělých jedinců. Po 6–7 týdnech se mláďata vydávají na první průzkumy okolí, pohlavně dospívají ve věku 18 měsíců. Pro jejich pomalý vývoj se o ně matka stará až rok. Úmrtnost mláďat v přírodě je vysoká, dosahuje až 80 %.\n\nPanda červená má trávicí systém přizpůsobený k přijímání masité potravy, ale mezi její hlavní zdroje energie patří bambusové výhonky a listy. Protože neumí strávit celulózu, která je hlavní složkou buněčné stěny, musí spotřebovat bambusu velké množství, až 1,5 kg bambusových listů a 4 kg bambusových výhonků denně. Bambusové výhonky jsou výživnější než listy, proto je pandy požírají častěji. Výhonky jsou nejvýživnější v létě a na podzim, nejméně v zimě. Když není po ruce bambus, nepohrdne ani ovocem, plody, kořínky, žaludy, různými druhy trav a lišejníků, a masitou stravu doplňuje mladými ptáky, vejci, obratlovci (myšmi, menšími hlodavci, nebo ještěrkami) a larvami hmyzu. V zajetí pandy červené dostávají i kuřecí maso. Potrava prochází trávicí soustavou rychle, za 2–4 hodiny.\n\nPodle klasifikace IUCN patří panda červená mezi ohrožené druhy, kterým při nezměněných podmínkách hrozí vysoké riziko vyhynutí, což znamená vzestup stupně ohrožení oproti předchozí klasifikaci, kdy byl druh považován za zranitelný. Odhady o počtu pand ve volné přírodě se různí, uvádí se čísla od 2 500 až po 16–20 000 jedinců. Počet zvířat ve volné přírodě ale prudce klesá, jen za poslední tři generace (to odpovídá přibližně 18 letům) klesl počet pand o 50 % a minimálně o 50 % má populace klesat i v příštích třech generacích. Jejich početnost klesá zvláště u východního poddruhu v Číně – počet pand zde za posledních 50 let klesl o 40 %. Populace pand v Číně čítala podle odhadu z roku 1999 3 000–7 000 jedinců.\nV Indii žilo podle odhadu z roku 2001 5 000–6 000 jedinců, v Nepálu žilo k roku 2006 jen několik stovek pand. Panda je ohrožena v důsledku ztráty přirozeného prostředí, protože lidé v Číně, ale i sousedních zemch, stále rozšiřují své území a kácí lesy – mnoho pand ročně zemře v důsledku odlesňování, které se navíc zintezivňuje. Panda se kvůli své převážně bambusové stravě totiž nedokáže přizpůsobit kulturní krajině. I přes zákaz jsou často zabíjeny pro kožešinu. V poslední době byl objeven i problém se psinkou, kterou na pandy přenáší zdivočelí psi. Na to vše navazuje dlouhý rozmnožovací cyklus, který způsobuje pomalé obnovování populace.\nPanda červená se nachází v CITES, příloze 1. V mnoha zoologických zahradách probíhají záchranné programy, které mají zajistit budoucnost pandy červené. V jejím přirozeném areálu jsou zřizovány rezervace, který mají za úkol chránit jejich populaci. Pandy červené se vyskytují v 35 chráněných oblastech v Číně, ve 20 v Indii, v 7 v Nepálu, ve 2 v Bhútánu a minimálně v jedné v Myanmaru. Panda červená je v oblastech svého výskytu chráněna. V Indii se o ochranu stará zákon o ochraně přírody z roku 1972, kde je zařazena v nejvyšší kategorii ochrany. V Myanmaru je chráněna od roku 1994. V Číně je zařazena do druhé nejvyšší kategorie ochrany pod zákonem o ochraně divokých zvířat, v Červeném seznamu Číny je uvedena jako zranitelná. Zákonem je chráněna i ve zbytku svého rozšíření, v Nepálu a Bhútánu.\nAnwaruddin Choudhury uvedl podle něj 6 zásadních bodů pro záchranu pandy červené: rozšiřování chráněných území, zabránění ilegálního lovu, kontrola nadměrného vypalování lesů, regulace turismu, seznámení veřejnosti s ohrožením tohoto druhu, a trestání porušování stávajících ochranných zákonů. Ve východním Nepálu se osvědčila ochrana prostředí pandy přímo obyvateli, kteří získávají příjem od turistů pozorujících tato zvířata. Někteří vesničané ve vysoko položených oblastech státu Arunáčalpradéš též vytvořili skupinu pro ochranu pandy červené a chrání pro ni 200 km lesa.\n\nPanda červená patří v poslední době k relativně často chovaným druhům po celé Evropě. V roce 2018 byla chována přibližně ve 170 evropských zoo. Nezisková organizace \"Red Panda Network\" od roku 2010 vyhlašuje třetí zářijovou sobotu jako „Mezinárodní den pand červených“. Do desátého ročníku se v roce 2019 podle organizace zapojilo více než 80 institucí po celém světě. Z těch českých se od roku 2017 účastní Zoo Brno.\n\nTaké v rámci Česka ji lze vidět stále častěji – ke konci roku 2017 hned v devíti z 15 tradičních českých zoo sdružených v Unii českých a slovenských zoologických zahrad.\nJedná se o tato zařízení: \n\n\nNa Slovensku je chována v Zoo Bojnice a Zoo Bratislava.\n\nV zoologických zahradách ji lze najít častěji než pandu velkou z čeledi medvědovitých, protože na rozdíl od ní se může živit i náhradním jídelníčkem a netrvá jen na bambusových výhoncích. V roce 2006 bylo v zajetí chováno nejméně 817 jedinců pandy červené ve 254 institucích, z toho 511 jedinců patřilo k poddruhu \"A. f. fulgens\" a 306 k poddruhu \"A. f. styani\". V zoo se většinou chovají v otevřených výbězích se stromy k odpočinku. Kromě bambusu v zoo dostávají i ovoce, zeleninu, trávu a vejce, občas i kvalitní maso (například kuřecí).\n\nProtože je panda červená považována za atraktivní zvíře, podobné velikosti jako kočka domácí, zdála by se být ideální jako domácí mazlíček. Přesto nikdy nebylo zaznamenáno široké rozšíření chovu pandy červené jako domácího mazlíčka.\n\nPrvní panda červená přišla do Zoo Praha v roce 1955. Systematický chov probíhá od 70. let 20. století. První odchov se však podařil až v roce 2012 (konkrétně 25. 5.). Sameček pojmenovaný Akim se narodil páru Pat (narozen 2007 v Zoo Ústí nad Labem) a Maria. Maria uhynula v roce 2016. V roce 2017 došlo na doporučení koordinátora Evropského záchovného programu (EEP) k transportu nové samičky Wilmy, která pochází ze Zoo Eskilstuna ve Švédsku. Patovi a Wilmě se v červenci 2018 narodilo mládě, v Zoo Praha historicky druhé v pořadí, jedná se o samce. Ke slavnostnímu křtu došlo 2. prosince 2018; kmotrem mláděte se stal herec Miroslav Donutil. Dostal jméno Flin. V březnu 2019 odjel mladý samec do německé Zoo Hannover.\n\nPandy obývají výběh hned za hlavním vchodem do zoo. Jedná se o vůbec nejstarší expozici v areálu. Původně patřila vlkům (včetně slavné vlčice Lotty).\n\nPřeklad čínského názvu do angličtiny se pravděpodobně stal podkladem pro pojmenování webového prohlížeče Mozilla Firefox ( je v českém překladu „ohnivá liška“). Je to doslovný překlad čínského pojmenování pandy červené (chun cho). Panda červená byla vyobrazena v původním návrhu loga Mozilly Firefox. Asi nejznámějším jedincem pandy červené je Babu, který roku 2005 utekl ze zoo v Birminghamu a stal se mediální hvězdou. Od 90. let 20. století jde o státní zvíře indického státu Sikkim.\n\n\n"}
{"id": "85110", "url": "https://cs.wikipedia.org/wiki?curid=85110", "title": "Mikuláš II. Alexandrovič", "text": "Mikuláš II. Alexandrovič\n\nSvatý Mikuláš II. Alexandrovič (civilním jménem \"Nikolaj Alexandrovič Romanov\", rusky \"Николай II\", v rodině přezdíván \"Nicky\" nebo \"Niki\"; 18. května 1868 Petrohrad – 17. července 1918 Jekatěrinburg) byl poslední ruský imperátor, polský král a finský velkokníže. V březnu 1917 byl přinucen k abdikaci. V průběhu občanské války byl i s celou svojí nejbližší rodinou zavražděn bolševiky v Jekatěrinburgu. Po pádu komunismu a rozpadu Sovětského svazu prohlásila ruská pravoslavná církev Mikuláše a jeho rodinu za svaté a na místě masakru byl postaven Chrám Všech svatých na krvi.\n\nMikuláš se narodil cesareviči Alexandru Alexandroviči a jeho manželce, carevně Marii Fjodorovně, rozené jako dánská princezna, jako první ze šesti potomků. Na rozdíl od svého otce, pozdějšího cara Alexandra III., který vynikal mohutnou postavou, byl Mikuláš spíše sporý a i jako dospělý byl o hlavu menší než Alexandr III., což v něm budilo komplex méněcennosti. Byl fyziognomicky velmi podobný svému bratranci z matčiny strany, pozdějšímu britskému králi Jiřímu V.\n\nSe svou budoucí ženou, princeznou Alix Hesenskou, se poprvé setkal roku 1884 a koncem 80. let do sebe již byli zamilováni. Alix však váhala s přijetím nabídky k sňatku, protože se nechtěla vzdát svého luteránského vyznání a přestoupit na pravoslaví, což by byla její povinnost. Na druhé straně ani u jeho rodiny si nezískala velké sympatie. Nakonec však Mikuláš prosadil svou – carovo požehnání následníkovu sňatku bylo navíc uspíšeno jeho rychle se zhoršujícím zdravotním stavem. Alexandr III. nakonec zemřel necelý měsíc před synovou svatbou, která proběhla 26. 11. 1894. To už byla Alix přijata do pravoslavné církve, pod jménem Alexandra Fjodorovna. \n\nV roce 1895 se carskému páru narodila dcera Olga Nikolajevna, další dítě přišlo na svět roku 1897, opět to byla dívka, kterou pojmenovali Taťána. Carevna si velmi přála chlapce, ale roku 1899 se jí narodila další dcera – velkokněžna Marie. Roku 1901 se narodila čtvrtá dcera jménem Anastázie.\n\nCarevna s carem toužebně usilovali o syna-následníka a konečně roku 1904 se jejich přání splnilo. Narodil se carevič Alexej. U něj se však záhy projevila smrtelně nebezpečná choroba hemofilie, kterou zdědil z matčiny strany (byla vnučkou britské královny Viktorie, od níž dědičná mutace pocházela). Alexejova nemoc hluboce poznamenala další carův rodinný život, vše se podřizovalo péči o synovo blaho a bezpečí. Zoufalá naděje rodičů na jeho vyléčení pak přivedla do rodiny kontroverzního mnicha a léčitele Grigorije Rasputina, který zdánlivě dokázal projevy Alexejovy nemoci mírnit. Rasputinův vliv na carovu rodinu měl později zničující dopad na carovu autoritu a popularitu.\n\nJeho korunovace roku 1896 byla neblaze poznamenána Chodynskou tragédií, kdy bylo během oslav v davu ušlapáno skoro 1400 lidí.\n\nMikuláš II. nastoupil na trůn dosti mladý (26 let) a málo připravený na povolání panovníka. Jeho otec Alexandr III. nepočítal s tím, že sám tak brzy zemře, a za svého života nedospěl k tomu, aby svého následníka považoval za dostatečně zralého k řešení státnických záležitostí. Mikulášova nezkušenost měla pak neblahý vliv na jeho vlastní fungování v roli cara.\n\nRusko na přelomu devatenáctého a dvacátého století se navíc potýkalo s řadou vážných a hlubokých problémů. Průmyslový vzestup byl vystřídán krizí v letech 1900–1903. Drtivou většinu půdy drželi velkostatkáři, kteří využívali drobné rolníky k levným námezdním pracím, což vedlo roku 1902 k selským nepokojům.\n\nV letech 1904–1905 probíhala rusko-japonská válka, která skončila japonským vítězstvím a odhalila hospodářskou a vojenskou slabost ruského samoděržaví. Nespokojenost se projevila již počátkem roku 1905 při tzv. „krvavé neděli“, kdy carské úřady nechaly v Petrohradě střílet do pokojné, ale nepovolené demonstrace prostých občanů. Sám Mikuláš nebyl přítomen, ani nevydal rozkaz ke střelbě, byla mu však za krveprolití lidmi kladena odpovědnost. V červnu proběhla vzpoura na křižníku Potěmkin a v prosinci vypuklo ozbrojené povstání v Moskvě.\n\nRoku 1914 začala 1. světová válka, do níž Rusko vstoupilo na straně Dohody, proti Německu, Rakousku-Uhersku a Osmanské říši. Přestože bývalý ministr vnitra Pjotr Durnovo cara před vstupem do války varoval, ten se rozhodl dodržet spojenecký závazek vůči napadenému Srbsku. Odjel pak na frontu a carevna se starala sama o Alexeje. Se svými dcerami také pečovala v Carské nemocnici v Carském Selu o raněné vojáky, a to až do roku 1916.\n\nVálka se pro Rusko od počátku nevyvíjela příliš dobře a velmi ho vyčerpávala, což zvyšovalo nespokojenost obyvatelstva i vojska. Roku 1916 došlo k poslednímu velkému vzepětí carské armády při Brusilovově ofenzívě, která byla sice úspěšná, ale za cenu obrovských a nepřiměřených ztrát na životech. Rusko Dne 8. března 1917 (podle gregoriánského kalendáře) vyšlo do ulic v Petrohradě asi 90 tisíc demonstrantů. Již následujícího dne se demonstrace rozšířily a přerostly v Únorovou revoluci (podle tehdy v Rusku platného juliánského kalendáře byl ještě únor). K demonstrantům se připojilo i vojsko a vláda byla nucena rezignovat. Dne 13. března (28. února) 1917 byl sestaven dvanáctičlenný prozatímní výbor Státní dumy a vznikla Prozatímní vláda, do jejíhož čela se postavil kníže Georgij Lvov. Vojenskou moc však v Petrohradě držel ve svých rukou Petrohradský sovět pod kontrolou menševiků, složený z dělnických, rolnických a vojenských zástupců. Podle jeho vzoru se pak postupně ustavovaly sověty i v dalších ruských městech.\n\nDne 15. března 1917 car v marné snaze zachránit monarchii abdikoval a předal korunu svému bratru Michailovi, který ji ale nepřijal a již následujícího dne podal rezignaci. V ní vybrání dalšího panovníka a státního zřízení svěřil plebiscitu. Tím ruská monarchie fakticky zanikla, stejně jako dvousetletá vláda dynastie Holstein‑Gottorp‑Romanov.\n\nPo revoluci byla carská rodina deportována do vyhnanství na Sibiř. Rok 1917 strávili v Tobolsku s několika dvorními dámami a služebnictvem (ti s carskou rodinou odjeli dobrovolně a někteří z nich se již nikdy nevrátili). Zde je zastihla i bolševická Říjnová revoluce (7. listopadu 1917).\n\nV dubnu a květnu následujícího roku 1918 odvezli bolševici nejprve cara s carevnou a potom i jejich děti do uralského města Jekatěrinburgu, kde se stal jejich poručníkem bolševik Jakov Jurovskij. V tomto městě se bývalý panovník stal figurkou ve hře bolševické tajné služby, nechvalně proslulé \"Čeky\". Její provokatér nabídl carské rodině útěk z bolševické internace, když se označil za výrazného člena monarchistického spiknutí. Mikuláš mu uvěřil, a tím byl nad ním i jeho rodinou prakticky podepsán rozsudek smrti.\n\nV noci na středu 17. července 1918 přišlo popravčí komando, odvedlo carskou rodinu do suterénu Ipaťjevova domu a včetně cara všechny zastřelili. Vrahem cara byl čekista Jakov Jurovskij, který poté ihned zastřelil i careviče Alexeje a dceru Taťánu. Věřilo se, že dcera Marie přežila, což se však nepotvrdilo. \n\nO deset dní později dobyly Jekatěrinburg jednotky československých legií. Je možné, že právě hrozba jejich příchodu a možnost osvobození carské rodiny motivovala bolševiky k urychlení jejich likvidace. V témže roce byli zavražděni i carův bratr Michail a carevnina sestra Alžběta (Ella) – žena carova strýce Sergeje.\n\nKomunistická (bolševická) historiografie vykreslovala Mikuláše II. jako krutého tyrana, který byl po zásluze svržen a popraven. Ve skutečnosti se spíše jednalo o tragickou dějinnou postavu – muže, který nebyl připraven ani schopen dobře vládnout zaostalému, nemocnému a vnitřně se hroutícímu ruskému impériu, jemuž poslední ránu zasadila světová válka. Podle svědectví byl Mikuláš šarmantní, milý člověk, který zbožňoval svou ženu a rodinu, byl hluboce věřící a oddaný svému národu. Jako car se ovšem, dílem pro svou nezkušenost a nerozhodnost, dílem vlivem špatných rad ze svého okolí, a také pod tlakem vnějších událostí a procesů, dopustil řady chyb, jeho vláda byla celkově lemována neúspěchy a nakonec vyvrcholila pádem monarchie jako takové. \n\nKoncem 20. století pak Mikuláš začíná být vnímán hlavně prizmatem tragického osudu svého a své rodiny, jako mučedník padlý za oběť bolševickému běsnění. Roku 1981 byl i s celou rodinou poprvé kanonizován, a to ruskou pravoslavnou církví v zahraničí jako „nový mučedník“ (novomučenik). Roku 2000 byl pak pravoslavnou církví v Rusku s celou rodinou prohlášen jako strastotěrpec.\n\n\nCelý titul Mikuláše II., ustanovený článkem 59 ústavy z roku 1906, zněl takto: \"Z Boží Milosti My, Mikuláš, Imperátor a Samoděržavec Vší Rusi, car moskevský, kyjevský, vladimirský, novgorodský, kazaňský, astrachaňský, polský, sibiřský, tauridského Chersonésu, gruzijský, Pán pskovský, Velkokníže smolenský, litevský, volyňský, podolský a finský, Kníže estonský, livonský, kurlandský a zemgalský, žmuďský, bělostocký, karelský, tverský, jugorský, permský, vjatský, bolgarský a dalších, Panovník a Velkokníže Nižneho Novgorodu, černigovský, rjazaňský, polocký, rostovský, jaroslavský, belozerský, udorský, obdorský, kondský, vitebský, mstislavský a Vládce všech dalších, Panovník a Pán severijské země, Panovník a Pán iverský, kartalinský, kabardských zemí a arménské provincie, dědičný Panovník a Vlastník čerkeských a horských knížat, Panovník Turkestánu, dědic Norska, Vévoda Šlesvicko-Holštýnský, stormarnský, dithmarschenský a oldenburský, a tak dále, a tak dále, a tak dále.\"\n\n\n\n"}
{"id": "85115", "url": "https://cs.wikipedia.org/wiki?curid=85115", "title": "Nin", "text": "Nin\n\nNin (latinsky \"Aenona\" nebo \"Nona\") je chorvatské město, které se nachází v Zadarské župě, od samotného Zadaru je vzdáleno asi 15 km severozápadním směrem.\n\nVe městě v roce 2011 žilo 1 132 obyvatel. Kromě vlastního města k němu administrativně náleží dalších 5 sídel: Grbe, Ninski Stanovi, Poljica-Brig, Zaton a Žerava. V celé aglomeraci pak žilo 2 744 obyvatel, z nichž 95,70 % tvořili Chorvati, 1,93 % Srbové a 0,98 % Bosňané.\nJiž v době antického Říma se stal důležitým střediskem. Později byl hlavním městem celé provincie a sídlilo zde první chorvatské biskupství.\n\nVe městě se zachovala řada památek. Dochovaly se trosky římského chrámu z 1. století našeho letopočtu, městské hradby, kostel sv. Anselma. Zajímavou památkou je kostel sv. Kříže, který je nejmenší katedrálou na světě. Poblíž tohoto kostela stojí pomník Grgura Ninského, nejslavnějšího biskupa pocházejícího z Chorvatska, který žil v období formování chorvatského státu na přelomu 9. a 10. století. V blízkosti města stojí kostel sv. Nikola z 11. století.\n"}
{"id": "85116", "url": "https://cs.wikipedia.org/wiki?curid=85116", "title": ".kn", "text": ".kn\n\n.kn je internetová Národní doména nejvyššího řádu pro Svatý Kryštof a Nevis (podle ). Doménu spravuje University of Puerto Rico.\n\nV současné době není příliš využívaná, místo ní se používají převážně domény .org, případně .com.\nNa ostrově je z celkového počtu 38 870 obyvatel asi 10 000 uživatelů internetu.\n\n"}
{"id": "85120", "url": "https://cs.wikipedia.org/wiki?curid=85120", "title": "Střední průmyslová škola sdělovací techniky", "text": "Střední průmyslová škola sdělovací techniky\n\nStřední průmyslová škola sdělovací techniky je prestižní škola s dlouholetou tradicí sídlící v centru Prahy. Podle Panské ulice, ve které se nachází hlavní budova, je tato škola také všeobecně známa pod názvem „Panská“.\nSPŠST vznikla v roce 1952, avšak její kořeny sahají až na počátek 20. století.\n\nV roce 1901 se začalo vyučovat v tehdy druhé průmyslové škole v Praze - Státní průmyslové škole na Smíchově, v Preslově ulici. Její součástí byla i dvouletá mistrovská škola elektrotechnická (první v Rakousku). Ve školním roce 1919/20 zde byla otevřena čtyřletá vyšší elektrotechnická škola.\nNa podzim roku 1945 byla škola rozdělena na druhou Státní průmyslovou školu strojnickou, která zůstala v Preslově ulici, a na Státní průmyslovou školu elektrotechnickou, která se přestěhovala do budovy v Praze 1 Na Příkopech. I tato škola se dále rozdělila na dvě školy samostatné - oddělení silnoproudé zůstalo Na Příkopech a oddělení slaboproudé získalo budovu v Ječné ulici.\nOdtud se 1. října 1952 odloučilo osm tříd, které přesídlily do budovy ve Wolkerově ulici v Praze 6. To byl základ samostatné školy. Pro její ustavení je důležité datum 18. října 1952, kdy byl podepsán takzvaný „Pamětní spis“. Ministerstvem školství, věd a umění byla škola pod názvem Vyšší průmyslová škola sdělovací elektrotechniky povolena až na konci školního roku 1952/53.\n\nV letech 1953 až 1957 nesla název III. průmyslová škola elektrotechnická v Praze 1, později Vyšší průmyslová škola slaboproudé techniky, v letech 1962 až 1982 je známa jako SPŠ spojové techniky. Střední průmyslová škola filmová, vychovávající pracovníky pro oblast filmu, byla zřízena v Čimelicích v roce 1952. V roce 1982 došlo k připojení této školy. Škola tak dostala nové jméno – Střední průmyslová škola sdělovací techniky.\n\nPostupně byly ve škole budovány laboratoře elektrotechniky, učebny spojové techniky, mikroprocesorové techniky, rozhlasové a televizní studio, kinosál, audiovizuální učebna, ale také laboratoře chemie a fyziky, jazykové učebny, tělocvična s posilovnou i venkovní hřiště.\nZvláště v posledních desetiletích zasáhl výrazně do výuky rozmach počítačů. Ve školním roce 1986/87 byla dána do užívání první učebna s počítači IQ 151, ve školním roce 1990/91 bylo vybavení učeben změněno na počítače typu PC. V současnosti celá školní síť čítá cca 150 moderních počítačů a více než 10 serverů.\nV roce 1993 byla škola, jako jedna z prvních středních škol v ČR, připojena na Internet.\n\nOd roku 1953 je hlavním sídlem školy budova v Panské ulici. Ta je celou svou historií svázaná se školstvím.\nV září roku 1757 koupili v Panské ulici trosky dvou domů piaristé - bratři Řádu chudých kleriků Matky Boží. Ti se zabývali výchovou mládeže a zřizovali kláštery se školami. V roce 1766 zde otevřeli elementární školu s pěti třídami a v roce 1777 přibyla i gymnaziální výuka. Později byla budova sídlem české reálky, v letech 1857-63 zde působila i reformovaná průmyslová škola s večerním a nedělním vyučováním ( první průmyslová škola na našem území, založená Jednotou pro povzbuzení průmyslu v Čechách roku 1837). Do roku 1948 byla budova sídlem Státního mužského Amerlingova učitelského ústavu a v letech 1948-53 základní odborné školy pro elektromechaniky.\n\nDvoru budovy v Panské ulici vévodí nádherný statný jinan dvoulaločný. Tento cenný strom (jeden z vůbec nejstarších jinanů v Praze) střeží školní dvůr se všemi jeho proměnami již od dob Amerlingova učitelského ústavu a stal se pro školu jedním z jejích základních symbolů.\n\nProtože se škola v Panské stále potýkala s nedostatkem prostor, byly první ročníky od roku 1966 přesunuty do další z historických pražských školních budov – do ulice Malá Štupartská.\nTato budova byla vystavena obcí pražskou na místě severní části kláštera minoritů při kostele sv. Jakuba. Ta totiž roku 1841 vyhořela. Vyučování zde započalo roku 1863, kdy se sem přestěhovala nejstarší z českých průmyslových škol.\n\nV letech 1982-1990 patřila ke škole ještě budova v Praze 5 Na Bělidle, kde bylo sídlo VHČ, odborné učebny a dílny.\n\nS připojením SPŠ filmové došlo k první velké změně ve struktuře školy. K původnímu oboru spojová technika, který se ve 3. a 4. ročníku rozděloval na dvě zaměření: R - radiokomunikace a T - telekomunikace, přibyl obor Obrazová a zvuková technika (OZT), se zaměřeními technickým a produkčním.\n\nZaměření R se zabývalo radioreléovými systémy, vysílači a vysílacími systémy, televizní technikou - vybavením studií, odbavovacích a vysílacích pracovišť a vysílačů.\n\nZaměření T bylo zaměřeno na kabelové systémy a telefonní služby a systémy, vychovávalo pracovníky pro telefonní ústředny, firmy zabývající se pokládáním kabelových tras, pro dálkové spoje apod.\n\nV roce 1984 byl obor OZT zrušen a zaveden jeden univerzální obor Elektrotechnická a sdělovací zařízení. V jeho rámci existovala ve 3. a 4. ročníku větev zaměřená na obrazovou a zvukovou techniku.\nK obnovení oboru OZT s oběma zaměřeními došlo v roce 1990.\nV roce 1994 byl obor Spojová technika nahrazen oborem Digitální telekomunikační technika (DGT). V tomtéž roce byl zaveden nový obor- Technické lyceum (LYC), který nabízí škola dodnes. V letech 2008- 2010 došlo k modernizaci oborů OZT a DGT a upravení studijních plánů v souladu s EU a vznikly tak úplně nové obory. V současnosti tedy škola čtyři obory: Filmová a televizní tvorba (FTT), Komunikace a multimédia (KAM) – od \"září\" \"2017\" Audiovizuální technika (AVT), Globální síťové technologie (GST) a Technické lyceum (LYC).\n\nFTT byl otevřen v roce 2009. Jde o obor s uměleckým zaměřením a je na něj stanovena talentová zkouška. Je vhodný pro uchazeče se zájmem o počítačovou animaci, tvorbu, produkci a prezentaci filmu, rozhlasových a televizních pořadů. Studenti jsou připravováni pro práci a činnosti ve výrobních štábech produkujících audiovizuální díla.\n\nAVT je obor vhodný pro uchazeče o se zájmem o obrazovou a zvukovou techniku a technologii. Studenti získají vědomosti o technických principech snímání, zpracování, záznamu a přenosu obrazových a zvukových signálů (film, televize, rozhlas), praktické dovednosti v obsluze studiových zařízení a softwaru k práci s obrazovým a zvukovým materiálem. Současně získají znalosti a dovednosti při základních technologických postupech výroby audiovizuálních děl.\n\nGST je obor, který seznamuje studenty především s technologiemi Internetu, informačními sítěmi, optickými vlákny a bezdrátovými sítěmi.\n\nLYC je určen pro přípravu ke studiu na vysokých školách technického či přírodovědného směru. Základem studia jsou zde matematika, fyzika, chemie, výpočetní technika a grafická komunikace - deskriptivní geometrie a CAD.\n\n"}
{"id": "85123", "url": "https://cs.wikipedia.org/wiki?curid=85123", "title": "Panská", "text": "Panská\n\nNázev Panská má:\n"}
{"id": "85125", "url": "https://cs.wikipedia.org/wiki?curid=85125", "title": "Sokotský sultanát", "text": "Sokotský sultanát\n\nDžihádem v roce 1804 vznikl jeden z nejlépe organizovaných států tropické Afriky – Sokotský sultanát (též Sokotský chalífát). V jeho čele stanul Usman dan Fodio, vzdělaný vůdce kmene Fulbů. V roce 1809 bylo ustaveno Sokoto hlavním městem. Po smrti Usmana dan Fodia byla země vystavena velkému vnitřnímu tlaku, kterému ovšem díky jeho synovi, Mohamedu Bellovi, odolala a nerozpadla se. Za vlády Mohameda Bella ovládalo Sokoto území o ploše přibližně 400 000 km².\n\nJako středisko vzdělanosti nahradilo Sokoto Timbuktu. Moc panovníků pomáhala udržovat pevná síť státní správy a islámské právo. Jednalo se o jeden z prvních států subsaharské Afriky s psaným zákonem.\n\nZemě čile obchodovala zejména se severní Afrikou. Látky zdejší výroby byly vyváženy až do Egypta a Brazílie.\n\nI po ovládnutí Sokotského sultanátu Brity v roce 1903 si sultán a jeho emírové uchovali významné postavení v nové kolonii a pozdější samostatné Nigérii.\n"}
{"id": "85126", "url": "https://cs.wikipedia.org/wiki?curid=85126", "title": ".ke", "text": ".ke\n\n.ke je internetová národní doména nejvyššího řádu pro Keňu (podle ). Doménu spravuje společnost Kenya Network Information Center (zkráceně KeNIC).\n\nRegistrovatelné jsou pouze domény 3. řádu pod některou z domén řádu druhého.\n\nV doméně .ke existují následující domény 2. řádu:\n\n"}
{"id": "85131", "url": "https://cs.wikipedia.org/wiki?curid=85131", "title": ".ki", "text": ".ki\n\n.ki je internetová národní doména nejvyššího řádu ostrovního státu Kiribati (podle ). Na ostrově je z celkového počtu 100 000 obyvatel pouze asi 2000 uživatelů internetu.\n\nV roce 2003 byla správa domény .ki převedena na Telecom Services Kiribati Limited (zkráceně TSKL), který ji spravuje výhradně s použitím OpenSource Software (především PostgreSQL, Apache a Mandrake Linux).\n\n"}
{"id": "85137", "url": "https://cs.wikipedia.org/wiki?curid=85137", "title": "MTV Unplugged in New York", "text": "MTV Unplugged in New York\n\nMTV Unplugged in New York je akustický koncert grungeové skupiny Nirvana. Deska vyhrála cenu Grammy v roce 1996 a roku 2007 vyšel videozáznam. Je zajímavé, že skupina zahrála jen asi polovinu svých skladeb, zbytek byly coververze nepříliš známých kapel jako The Vaselines, Meat Puppets (dva členové Meat Puppets se ke koncertu připojili), David Bowie a Lead Belly.\n\nNejvětším hitem, který zahráli, bylo zřejmě Come As You Are. Na koncert měl Kurt speciální požadavky, jako třeba černé svíčky. Producent se ho ptal: „Myslíš jako na pohřbu?“, načež se dočkal odpovědi, že ano. Kurt nám trochu prozradil, jak vznikla skladba „Dumb“ – když měli po „Dumb“ hrát „Polly“ řekl, že je nebudou hrát hned za sebou, protože je to úplně ta samá skladba. Na koncertě také zazněla krátká coververze Sweet Home Alabama od Lynyrd Skynyrd, ovšem Kurt jenom mumlal, protože neznal slova. Kromě této skladby měla skupina tendence zahrát skladby jako „Sliver“, „Scentless Apprentice“, „In Bloom“ či „Negative Creep“ (u které si členové přiznali, že už ani neví jak se vlastně hraje) a ke konci koncertu zvažovali také třeba „D-7“.\n\nRoku 2003 jej časopis Rolling Stone vyhlásil 313. nejlepším albem všech dob. Tentýž časopis jej také vyznamenal 95. místem v seznamu nejlepších alb devadesátých let.\n\n\n"}
{"id": "85142", "url": "https://cs.wikipedia.org/wiki?curid=85142", "title": ".kg", "text": ".kg\n\n.kg je internetová národní doména nejvyššího řádu pro Kyrgyzstán (podle )\n\nZ celkového počtu 5 000 000 obyvatel jich internet využívá přibližně 150 000.\n\n"}
{"id": "85143", "url": "https://cs.wikipedia.org/wiki?curid=85143", "title": "Kanovník", "text": "Kanovník\n\nKanovník, někdy též kapitulár (lat. \"canonicus\"), je duchovní (kněz), příslušející ke katedrální kapitule nebo ke kapitulnímu chrámu nebo také označení pro kněze vykonávajícího slavnostní liturgické funkce v určitém kostele. Kanovnická funkce úzce souvisí s kanonikátem. Naproti tomu pojmem řeholní kanovník se označují členové kněžských řádů s řeholí sv. Augustina.\n\nOznačení kanovník se začalo používat v době od 4. do 8. stol. jako označení kleriků žijících ve městech a vedoucích společný, čili kanonický život podle řehole podobné řeholi mnišské. Odtud vzešly kapitulní katedrály. \n\nPo církevní reformaci v 16. století došlo k rozdělení kapitul na:\n\n\nTímto vývojem se také proměnil život a právní postavení kanovníků.\n\nZa vlády císaře Karla Velikého byl nařízen všem klerikům společný život a jeho syn Ludvík Zbožný všem chrámům přikázal řeholi Almaria z Mohuče. Toto vedlo ke vzniku kolegiátních kapitul. \n\nSpolečný život ovšem netrval dlouho, protože nejdříve biskupové a pak klerikové si oddělovali svůj podíl ze společného majetku nebo alespoň příjmy (např. obročí, \"lat.\" synonymum prebenda), které z něho zřetelně vyplývaly, a začali žít na svůj účet. Negativním jevem ve středověkých kapitulách bylo mnohoobročnictví.\n\nTridentský koncil odstranil mnohoobročnictví zavedením povinnosti rezidence a obecně určil, aby kanovníci byli vysvěceni, a to tak, aby alespoň polovina z nich byli kněžími, ostatní pak alespoň podjáhny. Kde je to možné, tak všichni, nebo alespoň polovina z nich, byli doktory nebo licenciáty teologie nebo kanonického práva. U kanovníka teologa, kanovníka penitenciáře a arcijáhna je vyšší teologické nebo právní vzdělání vyžadováno bezpodmínečně. Kanovníkům, kterým je svěřena duchovní správa (\"lat.\" \"cura animarum\"), musí být nejméně 25 let. U ostatních kanovníků se připouští věk minimálně 22 let. Kanovník penitenciář musí být minimálně 40letý. U všech se vyžaduje mravně bezúhonný život.\n\nU kanovníků v Rakousku-Uhersku se vyžadují normy stanovené Tridentským koncilem, ovšem je zvláště stanoveno, aby všichni kanovníci byli kněžími, kteří již nějaký čas v duchovní správě působili nebo zastávali nějaký církevní úřad. Šlechtický stav byl vyžadován s jistými omezeními jen v olomoucké kapitule.\n\n\nPlaty duchovních, pro něž se užíval termín \"kongrua\", byly v Rakousko-Uhersku u metropolitních a katedrálních kapitul zákonem ze dne 7. ledna 1894 (viz \"Zákon o zlepšení příjmů dignitářů a kanovníků při metropolitních, kathedralních a konkathedralních kapitolách katolické církve ritu latinského, řeckého a arménského\") stanoveny tak, že v Čechách a na Moravě:\n\nLiší se v kapitulách jak katedrálních, tak i kolegiátních. Zde se přihlíželo k ustanovení partikulárního práva a ke statutám jednotlivých kapitul. Sídelních kanovníků měla v kapitula v Praze (nespecifikováno která) 12, v Olomouci 17, v Kroměříži 8, v Českých Budějovicích a Litoměřicích 7, v Hradci Králové 6 atd. Počet čestných kanovníků se řídil podle počtu sídelních kanovníků, ale byl rozličný. Čestní kanovníci měli v českých zemích jen titul a některé kanovnické insignie. Práva a povinnosti sídelních kanovníků neměli.\n\nDělo se buď:\n\nV Rakousku-Uhersku až na nepatrné výjimky (např. kapituly u sv. Víta a na Vyšehradě v Praze, v Olomouci aj.) byla nominace „císařská obyčejná“. Papeži byla konkordátem vyhrazena jen první, respektive druhá důstojnost v katedrálních kapitulách.\n\nPřijetím norem Kodexu kanonického práva z roku 1983 \"(viz kánony 503-510, Hlava 4: Kapituly kanovníku)\" se změnilo právní postavení kanovníků a jejich úkol je víceméně liturgický, avšak tradice jednotlivých kapitul je udržována institutem vlastního práva (\"lat.\" ius proprium).\n\nPokud se týče obročí kanovníků a péče o majetkové záležitosti kapitul, zákon č. 218/1949 Sb. v § 11 odst. 1 stanovil: \"„Veškerý soukromý a veřejný patronát nad kostely, obročími a jinými církevními ústavy přechází na stát.“\" Tím na sebe stát vzal právo zasahovat do církevních záležitostí a zároveň povinnost pečovat o církevní stavby a další majetek.\n\n\n"}
{"id": "85145", "url": "https://cs.wikipedia.org/wiki?curid=85145", "title": "Natürlich die Autofahrer", "text": "Natürlich die Autofahrer\n\nNatürlich die Autofahrer je název západoněmeckého filmu z roku 1959. Jedná se o komedii a natočil ji Erich Engels. V hlavní roli zazářila hvězda německého filmu Heinz Erhardt, který s chutí ztvárnil postavu přísného dopravního strážníka, jenž je v civilu docela příjemným chlapíkem.\n\nSnímek je černobílý, trvá 82 minut a v SRN byl v kinech přístupný divákům starším pěti let.\n"}
{"id": "85148", "url": "https://cs.wikipedia.org/wiki?curid=85148", "title": "Výsledky letních olympijských her 1896", "text": "Výsledky letních olympijských her 1896\n\n\n\n\n\n\n\n\n\n\n\n"}
{"id": "85156", "url": "https://cs.wikipedia.org/wiki?curid=85156", "title": "Tacubaya (stanice metra v Ciudad de México)", "text": "Tacubaya (stanice metra v Ciudad de México)\n\nTacubaya je přestupní stanice metra v Ciudad de México.\n\nStanice se nachází v západní části města, ve čtvrti Miguel Hidalgo. Kříží se tu tři linky metra; 1,7 a 9 (z toho linka 9 je tu ukončena). Stanice patří k nejrušnějším v celé síti metra a k jedné z dvaceti čtyř přestupních. Uspořádána je v několika patrech, ty jsou propojeny přestupními spojovacími chodbami s eskalátory, vede z ní osm výstupů. Umožněn je nástup i osobám se sníženou pohyblivostí. Na povrchu je možný přestup na linky autobusů a trolejbusů.\n\nSymbolem stanice Tacubaya je nádoba s vodou, protože název stanice v aztéckém jazyku Nahuatl znamená „místo kde začíná voda“. V předkolumbovských dobách se tu nacházela malá osada na břehu dnes vysušeného jezera Texcoco.\n\n"}
{"id": "85157", "url": "https://cs.wikipedia.org/wiki?curid=85157", "title": "From the Muddy Banks of the Wishkah", "text": "From the Muddy Banks of the Wishkah\n\nFrom the Muddy Banks of the Wishkah je živé album od skupiny Nirvana. Bylo nahráno v letech 1989–1994. Skladby vybral Krist Novoselic.\n\n\n"}
{"id": "85168", "url": "https://cs.wikipedia.org/wiki?curid=85168", "title": "Přílivová elektrárna", "text": "Přílivová elektrárna\n\nPřílivová elektrárna je vodní elektrárna, která pro roztočení turbín využívá periodického opakování přílivu a odlivu moře a tím kinetické energie rotace Země; defakto nepatrně zpomaluje otáčení Země. Přílivové elektrárny zároveň můžou fungovat i jako přečerpávací elektrárny.\n\nV současné době nejsou přílivové elektrárny masově využívány. Díky současnému (2012) rozmachu obnovitelných zdrojů energie se dá očekávat jejich rozvoj, jejich celkový přínos však zůstane velmi malý, protože existuje jen omezený počet míst, kde je lze stavět. Jejich výhodou je, že příliv a odliv jsou lépe předpověditelné než např. chování větru nebo svit slunce; na druhou stranu se produkce jejich energie nedá regulovat.\n\nPrvní přílivová elektrárna byla postavena v roce 1913 v Anglii v hrabství Cheshire, která nesla jméno Dee Hydro Station. První významná přílivová elektrárna byla spuštěna v roce 1966 ve Francii na řece Rance v oblasti Bretaně. V současné době ji provozuje Électricité de France, má špičkový výkon 240 MW a skládá se z 24 turbín.\n\nStavba přílivových elektráren je možná pouze v některých vhodných oblastech, kde je vysoký rozdíl mezi přílivem a odlivem. Příkladem je funkční přehrada při ústí řeky Rance ve Francii. V současnosti se u jejich stavby poukazuje i na značné ekologické dopady na okolí, jelikož zabraňují přirozenému vodnímu proudění a transportu horninových částí, dále znemožňují migraci biosféry a vytýkají se jim i negativní estetické dopady na krajinu.\n\nV minulosti existoval ambiciózní projekt v Sovětském svazu na přehrazení úžiny mezi poloostrovem Kola a kontinentální Asií, kde měly být postaveny dvě přílivové elektrárny. Tento projekt nebyl realizován.\n\nV současné době existuje několik rozjednaných projektů na stavbu rozsáhlých přílivových elektráren, především v Jižní Koreji a dále například v indickém státu Gudžarát a na dalších místech. Jednou z oblastí, které se o energii přílivu zajímají je také Skotsko. Podle rozhodnutí skotské vlády z března 2011 má být první elektrárna o výkonu 10 MW dodávaném 10 turbínami postavených na mořském dně vzniknout v sousedství ostrova Islay. O stavbě obrovské vodní elektrárny u ústí řeky Severn se diskutuje rovněž v Británii (Severn Barrage). Podobnými projekty se intenzivně zabývají také Kanada a USA.\n\n"}
{"id": "85170", "url": "https://cs.wikipedia.org/wiki?curid=85170", "title": "Stremayrova jazyková nařízení", "text": "Stremayrova jazyková nařízení\n\nStremayrova jazyková nařízení [štremajrova] jsou nařízení, která roku 1880 (19. dubna pro Čechy a 28. dubna pro Moravu) vydala vláda Eduarda Taaffeho (resp. ministr vnitra Eduard Taaffe a ministr spravedlnosti Karl von Stremayr). Tato nařízení zajišťovala rovnoprávné postavení češtiny pro komunikaci se státními úřady. Podle těchto nařízení byl státní úřad povinen odpovědět na žádost strany v jazyce podání.\nVnitřní úřadování však zůstalo německé. O změnu se neúspěšně pokusila roku 1897 Badeniho jazyková nařízení, ani další jazyková nařízení neprošla a posílení česko-německého antagonismu usnadnilo rozpad Rakouska-Uherska během první světové války.\n\n\n"}
{"id": "85178", "url": "https://cs.wikipedia.org/wiki?curid=85178", "title": "Třebokov", "text": "Třebokov\n\nTřebokov či Třebekov je zaniklá ves a hospodářský dvůr cisterciáckého kláštera v Plasích, spadající do území obce Jarov v okrese Plzeň-sever.\n\nDvůr ležel v lesích mezi Jarovem, Oborou a Hromnicemi, přibližně 1,6 km od Jarova, cca 300 m jihozápadně od hájovny Třebekov. Areál dvora ležel nad pravým břehem potoka Bělidlo na mírně se svažující terase, ze západu obtékaný drobným potůčkem. Přesnou polohu vsi, která mohla být při založení dvora zrušena či zmenšena, se ještě nepodařilo určit.\n\nPůvodní ves Třebokov byla založena plaskými cisterciáky nejpozději ve 13. století, neboť je uvedena v potvrzení majetku kláštera papežem Inocencem IV. z roku 1250. Dvůr s tvrzí vznikl pravděpodobně ve 14. století, během následujícího století několikrát změnil majitele a na přelomu 15. a 16. století zanikl. V 16. století jsou dvůr i vesnice připomínány jako pusté.\n\nPo dvoru v lese zbyly zřetelné kamenné trosky, které byly donedávna pokládány za hrad Železnice. Jejich zaměřením, terénním průzkumem a analýzou archiválií se podařilo tuto domněnku vyvrátit a prokázat, že jde o zbytky klášterního dvora. Areál je ohraničen zbytky kamenné ohrady ve tvaru přibližného obdélníka s hranami 110 a 95 metrů. Samotná kamenná ohradní zeď byla stavěna na nízkém hliněném valu, který zůstal zachován po těžbě kamene. V obou rozích východní ohradní zdi byly vjezdy. V jihozápadním nároží byl terén vyrovnán pro rozměrný objekt lehké konstrukce, u západní a severní strany jsou zbytky kamenných staveb, některá mohla být kaplí. Ve středu areálu byl terén vyrovnán pro malou dřevěnou stavbu. Nad prudkým svahem k potoku u severovýchodního vjezdu stála hlavní budova dvora – pravděpodobně tzv. \"propugnaculum\". Kamenné trosky tvoří čtverec se stranou dlouhou 15 metrů chráněný ze tří stran příkopem, na jehož vnější hraně byla ještě kamenná zeď. Pod svahem u potoka se zachovaly zbytky valu. V troskách se našly zlomky cihel, prejzů a zlomková keramika ze 14.–15. století.\n\nZbytky dvora Třebokov názorně vypovídají o podobě pozdně cisterciáckých grangií.\n\n\n"}
{"id": "85181", "url": "https://cs.wikipedia.org/wiki?curid=85181", "title": "Greenpeace", "text": "Greenpeace\n\nGreenpeace je nevládní environmentální organizace s kancelářemi ve více než 50 zemích světa a mezinárodním sídlem v Amsterdamu v Nizozemsku, založena kanadskými a americkými environmentálními aktivisty v roce 1971. Greenpeace považuje za svůj cíl “zajištění schopnosti Země udržovat život ve vší jeho rozmanitosti” a své kampaně zaměřuje na celosvětové problémy, jako jsou například změna klimatu, odlesňování, nadměrný rybolov, komerční Lov velryb, šíření geneticky modifikovaných organismů či jaderné hrozby. K dosažení  svých cílů využívá metody přímé akce, lobbování, vědeckých výzkumů a aktů občanské neposlušnosti. Tato globální organizace nepřijímá finanční podporu od vlád, korporací ani politických stran, nýbrž spoléhá na 2,9 milionů jednotlivých podporovatelů a nadační granty. Greenpeace má poradní status u Ekonomické a sociální rady OSN a je zakládajícím členem platformy International Non-Governmental Organisations Accountability Charter, která se snaží podporovat odpovědnost a transparentnost v neziskovém sektoru. \n\nOrganizace Greenpeace je známá pro své přímé akce a bývá považována za nejviditelnější environmentální organizaci na světě. Neustále upozorňuje veřejnost na problémy životního prostředí a ovlivňuje jak soukromý, tak i veřejný sektor.\n\nGreenpeace je však také zdrojem kontroverze; jeho motivy a metody (některé z nich i na hraně zákona) bývají předmětem kritiky. Přímé akce této organizace podnítily právní kroky proti aktivistům Greenpeace, které vedly k pokutám či podmíněným trestům.\n\nNa konci 60. let 20. století přišly USA s plány na podpovrchový test jaderné zbraně na tektonicky nestabilním ostrově Amčitka na Aljašce. Kvůli zemětřesení, ke kterému na Aljašce došlo v roce 1964, vznikly obavy, že uskutečnění těchto plánů a provedení jaderného testu by mohlo spustit další zemětřesení a vyvolat tsunami. V roce 1969 zablokovala demonstrace 7 000 lidí hlavní hraniční přechod mezi USA a Kanadou v Britské Kolumbii pod heslem “Nedělejte vlny\". Protesty však Spojeným státům v odpálení bomby nezabránily.\n\nI když jaderný test nevyvolal zemětřesení ani tsunami, odpor vzrostl poté, co USA oznámily svůj plán na odpálení bomby pětkrát silnější, než byla její předchůdkyně. Mezi odpůrci byli Jim Bohlen, veterán, který sloužil u amerického námořnictva, Irving Stowe a Dorothy Stowe, kteří se nedávno předtím stali kvakery. Jako členové Sierra Club Canada byli frustrovaní nedostatkem zájmu své mateřské environmentální organizace. Od Irvinga Stowa se Jim Bohlen naučil metody pasivní rezistence neboli “přinášení svědectví”, kdy je protestováno proti nežádoucí a nebezpečné činnosti jednoduše pouhou přítomností. Manželka Jima Bohlena Marie přišla s nápadem plavby na Amčitku, ke které ji inspirovaly protijaderné plavby Alberta Bigelowa v roce 1958. Informace o plánu zveřejnil tisk, který ho spojil s organizací Sierra Club. Organizaci se toto spojení nelíbilo a v roce 1970 byl proto kvůli protestu založen spolek \"Don't Make a Wave Committee\". První schůze se konaly v domě Roberta Huntera a jeho ženy Bobbi Hunter. Poté se sídlem stal dům manželů Stoweových a následně si aktivisté otevřeli vlastní kancelář.\n\nIrving Stowe uspořádal benefiční koncert (s podporou písničkářky Joan Baez), který se uskutečnil 16. října 1970 v Pacific Coliseum ve Vancouveru. Koncert získal dost finančních prostředků pro začátek první kampaně Greenpeace proti jaderným výbuchům. Za peníze získané z koncertu byla vypravena loď \"Phyllis Cormack\", kterou vlastnil a kormidloval John Cormack. Loď byla následně na protest přejmenována na \"Greenpeace\"; s tímto jménem přišel aktivista Bill Darnell.\n\nNa podzim roku 1971 se loď vydala k Amčitce a setkala se s lodí americké pobřežní stráže \"Confidence\", která aktivisty přinutila se vrátit. Kvůli tomu a také kvůli stále se zhoršujícímu počasí se posádka rozhodla vrátit do Kanady, kde se dozvěděla, že zpráva o jejich cestě i podpoře od posádky \"Confidence\" vzbudily nadšenou podporu veřejnosti. Než USA bombu odpálily, Greenpeace se pokusilo navigovat k místu testů další plavidla. Jaderný test byl široce kritizován, a USA se tak rozhodly v plánech na testy na Amčitce již nepokračovat.\n\nEnvironmentální historik Frank Zelko datuje vznik spolku \"Don't Make a Wave Committee\" do roku 1969, další zmiňují pozdější data. Greenpeace samo považuje za začátek protestní plavbu v roce 1971. Podle Patricka Moorea, jednoho z prvních členů, který se později od Greenpeace distancoval, a Rexe Weylera se název \"Don't Make a Wave Committee\" změnil oficiálně na Greenpeace Foundation až v roce 1972. \n\nVanessa Timmer mluví o prvních členech jako o “nepravděpodobné skupině volně organizovaných protestujících”. Frank Zelko řekl, že “na rozdíl od Přátel Země, kupříkladu, kteří začali plně zformovaní pod vedením Davida Browera, Greenpeace se vyvíjelo postupněji. Nebyl tam žádný jediný zakladatel”. Greenpeace samo na svých webových stránkách uvádí, že “existuje vtip o tom, že ať si sednete ve Vancouveru v Kanadě do jakéhokoliv baru, sednete si vedle někoho, kdo bude tvrdit, že založil Greenpeace. Ve skutečnosti však nebyl žádný jednotlivý zakladatel: jméno, nápad, podstata a taktika”. Patrick Moore řekl, že “je pravda, že Greenpeace bylo vždy dílo rozpracované, nic zcela definitivně založeného jako třeba země nebo společnost. Proto existuje několik různých variant toho, kdo může být skutečně prohlášen za zakladatele Greenpeace.” Raný ředitel Greenpeace Rex Weyler na své domovské internetové stránce uvádí, že sami členové Greenpeace o zakladatelích debatují již od poloviny 70. let.\n\nSoučasná webová stránka Greenpeace uvádí následující seznam zakladatelů \"The Don't Make a Wave Committee\": Dorothy a Irving Stowe, Marie a Jim Bohlen, Ben a Dorothy Metcalfe a Robert Hunter.\n\nPaul Watson, zakladatel organizace Sea Shepherd Conservation Society, se rovněž hlásí k tomu, že byl jedním ze zakladatelů The Don't Make a Wave Committee a Greenpeace.  Mediální zdroje ho uvádějí jako jednoho ze zakládajících členů Greenpeace, v mnoha článcích v roce 1972 je uveden jako zakladatel. Patrick Moore však odmítl, že by Watson byl jedním ze zakladatelů The Don't Make a Wave Committee a Greenpeace v roce 1972. Podle Moorea si již fungující organizace v roce 1972 “pouze změnila jméno”. Greenpeace uvádí Watsona jako vlivného raného člena, ne však jako jednoho ze zakladatelů Greenpeace. Watson od té doby kritizuje Greenpeace za přepisování jejich historie.\n\nJelikož byl Patrick Moore jedním z členů posádky první protestní plavby a začátek této cesty je často považován za den vzniku Greenpeace, sám Moore se rovněž považuje za jednoho ze zakladatelů. Greenpeace tvrdí, že ačkoli byl Moore významným raným členem, nebyl mezi zakladateli Greenpeace, ukazuje však, že přihlášku zaslal až v roce 1971.\n\nKdyž jaderné testy na Amčitce skončily, Greenpeace přesunulo svou pozornost na atmosférické testování jaderných zbraní Francie u atolu Moruroa ve Francouzské Polynésii. Mladá organizace potřebovala se svými protesty pomoci, proto se s ní spojil David McTaggart, bývalý obchodník žijící na Novém Zélandu. V roce 1972 byla jachta \"Vega\", 12,5 metru dlouhé plavidlo Davida McTaggarta, přejmenována na \"Greenpeace III\", načež vyplula na protest do zakázané zóny u atolu Mururoa, aby se pokusila zabránit francouzským jaderným testům. Tato plavba byla sponzorována a organizována novozélandskou pobočkou kampaně Campaign for Nuclear Disarmament. Francouzské námořnictvo se pokusilo protest zastavit různými způsoby, Davida McTaggarta dokonce mariňáci fyzicky napadli. McTaggarta zbili tak moc, že přestal vidět na jedno oko. Členové jeho posádky však incident zachytili na fotografiích a ty poté zveřejnili. Jakmile se tento incident dostal na veřejnost, Francie oznámila ukončení atmosférických jaderných testů.\n\nV 70. letech někteří členové Greenpeace zahájili vlastní nezávislou kampaň Projekt Achab proti komerčnímu lovu velryb. V roce 1975 se loď \"Phyllis Cormack\" plavila z Vancouveru, aby čelila sovětským velrybářům u pobřeží Kalifornie. Aktivisté Greenpeace přerušili lov tím, že se postavili do cesty mezi harpuny a velryby, a jejich videonahrávka z protestu pak obletěla celý svět. Později v 70. letech rozšířila organizace své zaměření i na toxický odpad a komerční lov tuleňů.\n\nGreenpeace se vyvinulo z malé skupiny kanadských a amerických protestujících ve skupinu environmentalistů navázaných na alternativní a hippies hnutí mladých lidí v 60. a 70. letech 20. století. Sociální a kulturní pozadí, z něhož Greenpeace vzniklo, zahájilo novou dobu oprošťování se od starosvětských kořenů a snahy o vytvoření nových vzorců společenského, environmentálního a politického chování.\n\nBěhem 70. let se nezávislé skupiny používající jméno Greenpeace začaly rozšiřovat po celém světě. V roce 1977 ve světě existovalo 15-20 skupin Greenpeace. V tu samou dobu byla kanadská kancelář Greenpeace ve vážných dluzích. Spory mezi kancelářemi o financování a organizační řízení globální hnutí rozdělily, neboť kanceláře v Severní Americe odmítaly působit pod vedením kanceláře ve Vancouveru a jejího tehdejšího nového ředitele Patricka Moorea.\n\nPo incidentech u atolu Moruroa se David McTaggart přestěhoval do Francie, aby se soudil s francouzským státem, a pomohl tam rozvinout spolupráci evropských skupin Greenpeace. David McTaggart loboval u kanadské Greenpeace Foundation, aby přijala novou strukturu, která by přivedla rozdělené kanceláře Greenpeace pod záštitu jedné globální organizace. Evropské Greenpeace splatilo svůj dluh kanadské kanceláři a 14. října 1979 vzniklo Greenpeace International. V rámci nové struktury bylo dohodnuto, že lokální kanceláře budou přispívat určitým procentem jejich příjmu mezinárodní organizaci, která přijme zodpovědnost za stanovování celkového směru hnutí s tím, že každá lokální kancelář bude mít při hlasování jeden hlas.\n\nGreenpeace se skládá z mezinárodní pobočky \"Greenpeace International\" (oficiálně Stichting Greenpeace Council) se sídlem v Amsterdamu v Nizozemí a z 26 regionálních kanceláří působících v 55 zemích. Regionální kanceláře pracují do velké míry nezávisle pod dohledem Greenpeace International. Výkonný ředitel Greenpeace je pak volen členy představenstva Greenpeace International. Současnými ředitelkami Greenpeace International jsou Bunny McDiarmid a Jennifer Morgan a současnou předsedkyní představenstva je Brazilka Ana Toni. Greenpeace má 2 400 zaměstnanců a 15 000 dobrovolníků po celém světě.\n\nKaždá národní či regionální kancelář je vedena výkonným ředitelem, kterého schvaluje představenstvo dané pobočky. Členy představenstva vybírají volitelé. Jeden ze členů představenstva obvykle zastupuje pobočku na valné hromadě Greenpeace International. Rolí tohoto setkání je rozhodovat o všeobecných zásadách a pro Greenpeace strategicky důležitých problémech.\nGreenpeace získává své finance od jednotlivých podporovatelů a nadací. Greenpeace prověřuje všechny velké darované částky, aby se ujistilo, že nedostává nechtěné dary. Organizace nepřijímá peníze od vlád, mezivládních organizací, politických stran ani korporací, aby byla zachována nestrannost. Greenpeace však přijímá finance od National Postcode Lottery, největší vládou sponzorované loterie v Nizozemí. Dary od nadací finančně podporovaných politickými stranami nebo od nadací, které získávají většinu svých peněz od vlád či mezivládních organizací, jsou odmítány. Dary od nadací jsou rovněž odmítnuty v případě, že tyto nadace připojí nepřiměřené podmínky, omezení či překážky pro aktivity Greenpeace, nebo pokud by jejich dar zpochybnil nezávislost a cíle Greenpeace. Jelikož se od 90. let začal počet podporovatelů snižovat, Greenpeace zavedlo tzv. direct dialogue fundraising, kdy fundraiseři aktivně hledají nové podporovatele na veřejných místech, informují je o aktuálních kampaních Greenpeace a žádají je o pravidelné měsíční příspěvky pomocí inkasa. V roce 2008 byla většina z částky 202,5 milionu euro, kterou organizace získala, darována asi 2,6 miliony pravidelných podporovatelů, především z Evropy. V roce 2014 byl roční zisk Greenpeace vyčíslen na 300 milionů EUR.\n\nV září 2003 podala organizace Public Interest Watch (PIW) stížnost k americkému finančnímu úřadu (IRS), že daňová přiznání Greenpeace USA byla nepřesná a porušovala zákon. IRS provedla rozsáhlé šetření a v prosinci 2005 šetření uzavřela s tím, že Greenpeace USA má i nadále právo být osvobozeno od daní. V březnu roku 2006 deník \"The Wall Street Journal\" zveřejnil informaci, že “federální daňová evidence ukazuje, že organizace PIW v období od srpna 2003 do července 2004 přijala z celkových 124 095 dolarů darovaných této skupině během daného období, 120 000 dolarů od společnosti Exxon Mobil.\" V roce 2013, poté, co IRS provedlo další audit, který byl opět v pořádku, a na základě tvrzení politicky motivovaných auditů prováděných IRS u hnutí Tea Party, se výkonný ředitel Greenpeace USA Phil Radford dožadoval kongresového vyšetřování všech politicky motivovaných auditů – včetně těch, které měly údajně cílit na hnutí Tea Party, NAACP a Greenpeace.\n\nNa své webové stránce Greenpeace definuje své poslání takto: \n\nGreenpeace je nezávislá globální organizace, která vede kampaně za účelem změny přístupů a chování, ochrany a zachování životního prostředí a šíření míru tím, že podle svých slov:\n\n\nGreenpeace bylo jednou z prvních skupin, které formulovaly scénář udržitelného rozvoje pro boj se změnou klimatu, a to v roce 1993. Podle sociologů Marca Mormonta a Christine Dasnoy sehrálo Greenpeace v 90. letech významnou roli ve zvyšování veřejného povědomí o globálním oteplování. Organizace se rovněž zaměřila na Chlor-fluorované uhlovodíky, známé jako freony – kvůli jejich vlivu na globální oteplování i na ozónovou vrstvu. Greenpeace bylo jedním z klíčových účastníků obhajujících Montrealský protokol a co nejrychlejší vyřazení výroby látek poškozujících ozónovou vrstvu. Na začátku 90. let Greenpeace společně s výrobci chladniček vyvinulo technologii chladniček bez CFC – tzv. \"Greenfreeze\" – pro masovou výrobu. V roce 1997 ocenil Program OSN pro životní prostředí Greenpeace za “mimořádný přínos k ochraně ozónové vrstvy Země”. V roce 2011 byly dvě pětiny celkové světové produkce chladniček založeny na technologii Greenfreeze a více než 600 milionů jich bylo v provozu.\n\nV současné době Greenpeace považuje změnu klimatu za největší ekologický problém, kterému Země čelí. Greenpeace proto v minulosti představila plán, podle něhož mají globální emise skleníkových plynů dosáhnout svého vrcholu v roce 2015 a k roku 2050 již klesají co nejvíce k nule. Aby toho bylo dosaženo, Greenpeace usiluje o to, aby rozvinuté průmyslové země snížily do roku 2020 své emise nejméně o 40 % (oproti jejich množství v roce 1990) a poskytly dostatečné finance rozvojovým zemím, aby mohly získávat energii udržitelným způsobem, přizpůsobit se nevyhnutelným důsledkům globálního oteplování a do roku 2020 zastavit odlesňování. Společně s Evropskou radou pro obnovitelné zdroje Greenpeace vytvořilo globální energetický plán, tzv. \"Energetickou [R]evoluci\", podle kterého má být do roku 2050 80 % světové energie získáváno z obnovitelných zdrojů a emise z energetického sektoru mají být sníženy o více než 80 % oproti úrovni z roku 1990.\n\nFro přímé akce Greenpeace mnohokrát protestovalo proti uhlí obsazením uhelných elektráren a blokováním jeho přepravy a těžby, například na Novém Zélandu, Špicberkách, v Austrálii, České republice a Velké Británii. Greenpeace také kritizuje těžbu ropy z dehtových písků a v minulosti blokovalo těžbu dehtových písků v Athabasce v Kanadě.\n\nV říjnu 2007 bylo šest protestujících aktivistů Greenpeace zatčeno za poškození elektrárny Kingsnorth, na jejíž 200 metrů vysoký komín vylezli a namalovali nápis Gordon, čímž způsobili škodu odhadnutou na 30 000 liber. Při následném soudním slyšení aktivisté přiznali, že se snažili o uzavření elektrárny, a argumentovali tím, že byli v právu, neboť se snažili zamezit ještě mnohem větší škodě na majetku po celé planetě způsobené klimatickými změnami. S důkazy na jejich obhajobu vystoupil environmentální poradce Davida Camerona Zac Goldsmith, dále klimatolog James E. Hansen a inuitský vůdce z Grónska - ti všichni potvrdili, že změna klimatu má již teď vážné dopady na život a na majetek lidí po celém světě. Oněch šest obviněných aktivistů bylo zproštěno viny. Bylo to poprvé, co ochrana majetku před poškozením změnou klimatu byla použita jako “zákonná omluva” v rámci obhajoby u soudu. Deníky The Daily Telegraph a The Guardian popsaly osvobození aktivistů jako ostudu premiéra Gordona Browna. V prosinci 2008 \"The New York Times\" uvedly toto osvobození na svém výročním seznamu nejvlivnějších myšlenek roku.\nGreenpeace spustilo kampaň \"Go Beyond Oil”. Kampaň je zaměřena na omezování a nakonec i ukončení světové spotřeby ropy; zahrnuje akce aktivistů proti společnostem, které podnikají v oblasti těžby ropy. Velká část aktivit kampaně \"Go Beyond Oil\" se zaměřuje na těžbu ropy v Arktidě a v oblastech postižených katastrofou na ropné plošině Deepwater Horizon.\n\nKampaň \"Go Beyond Oil\" rovněž uplatňuje politický nátlak na vlády, které umožňují ropné průzkumy na svých územích. Například v roce 2016 Greenpeace podalo žalobu na norskou vládu kvůli otevírání nových ropných ložisek.  Podle organizace je jedním z klíčových cílů této kampaně “pracovat na odhalování toho, kam až je ropný průmysl schopen dojít ve snaze o vymačkání posledních barelů ropy ze země, a vytvářet tlak na průmysl a vlády, aby s ropou skoncovaly.\"\n\nOzónová vrstva obklopující Zemi pohlcuje významné množství ultrafialového záření. Zpráva z roku 1976 vytvořená Akademií věd USA podpořila “hypotézu vyčerpání” ozónu. V roce 1985 byly hlášeny její obrovské úbytky zapříčiněné chlorovanými a dusíkatými sloučeninami. Na základě dřívějších studií některé země uzákonily zákaz používání sprejů s aerosoly, což v roce 1985 vedlo k podepsání Vídeňské úmluvy na ochranu ozónové vrstvy. Montrealský protokol byl podepsán v roce 1987 a vešel v platnost o dva roky později. Používání chlór-fluorovaných uhlovodíků (CFC), laicky “tvrdých freonů”) a částečně halogenovaných chlór-fluorovaných uhlovodíků (HCFC, laicky „měkkých freonů“) v chladničkách bylo a je mezi zakázanými technologiemi. Německý technologický institut vyvinul uhlovodíkový alternativní chladič bezpečný pro ozón, který okolo roku 1992 připoutal pozornost Greenpeace. Právo na technologii bylo věnováno Greenpeace, které jej poskytlo jako veřejně přístupný patent. I přes odpor průmyslu se Greenpeace podařilo zachránit a zapojit bývalého východoněmeckého výrobce těsně před bankrotem. Vynalézavý marketing Greenpeace vyústil v rapidní rozšíření produkce těchto technologií v Německu, následované zákazem technologie CFC. Následně uspěli v zavedení a využívání Greenfreeze v dalších zemích Evropy a v Číně, po několika dalších letech i v Japonsku a Jižní Americe a nakonec do roku 2012 i v USA. \n\nGreenpeace považuje jadernou energii za relativně malé průmyslové odvětví spojené s velkými problémy, jako je poškozování životního prostředí a rizika těžby uranu, rozšíření jaderných zbraní a nevyřešené otázky ohledně jaderného odpadu. Podle organizace je potenciál jaderné energie zmírňovat globální oteplování jen okrajový, což dokazuje energetický scénář Mezinárodní energetické agentury (IEA), podle kterého by vzrůst světové jaderné kapacity z 2608 TWh v roce 2007 na 9857 TWh do roku 2050 snížil emise skleníkových plynů o méně než 5 % a vyžadoval by výstavbu 32 jaderných reaktorů o výkonu 1000 MW ročně do roku 2050. Podle Greenpeace pomalé stavební lhůty, zpoždění ve výstavbě a skryté náklady vylučují schopnost jaderné energetiky zmírnit změnu klimatu. Kvůli tomu je scénář IEA technicky i finančně nereálný. Organizace rovněž argumentuje tím, že závazné masivní investice do jaderné energie by odklonily finance od efektivnějších řešení. Za příklad problémů spojených s novými jadernými elektrárnami považuje Greenpeace například výstavbu jaderných elektráren Hinkley Point C ve Velké Británii či Olkiluoto 3 ve Finsku.\n\nV roce 1994 Greenpeace zveřejnilo v novinách proti-jadernou reklamu, která obsahovala tvrzení, že závody na zpracování jaderného paliva v Sellafieldu během příštích 10 let zabijí 2000 lidí, a fotografii dítěte trpícího hydrocefalem, které mělo být obětí testování jaderných zbraní v Kazachstánu. Britská agentura, která udává reklamní standardy, zhodnotila tvrzení o Sellafieldu jako neopodstatněné a neuznala, že stav dítěte na obrázku by byl způsoben radiací. To mělo za následek zákaz této reklamy. Greenpeace však neuznalo své pochybení a uvedlo, že podle jednoho kazašského lékaře byl stav dítěte skutečně zapříčiněn radiací z jaderných testů. Adam Woolf z Greenpeace také uvedl, že “před padesáti lety bylo mnoho odborníků, kteří by přísahali, že neexistuje spojitost mezi kouřením a špatným zdravotním stavem.” OSN odhadlo, že testy jaderných zbraní v Kazachstánu způsobily utrpení přibližně 100 000 lidí ve více než třech generacích. \n\nBezpečnost závodů na zpracování jaderného paliva v Sellafieldu byla pro Greenpeace ve Velké Británii tématem i poté, především po jaderné havárii v roce 2005. Došlo zde k masivnímu úniku radiace, který byl na Mezinárodní stupnici jaderných událostí ohodnocen stupněm 3. Společnost dostala kvůli incidentu pokutu 500 tisíc liber za porušení bezpečnostních pravidel.\n\nV roce 2011 udělil francouzský soud pokutu společnosti Électricité de France (EDF) ve výši 1,5 milionu euro a poslal dva zaměstnance do vězení za to, že se kvůli protijaderné kampani nabourali do počítačového systému Greenpeace a tajně ho sledovali. Greenpeace bylo vyplaceno odškodné ve výši 500 000 EUR. Ačkoliv EDF tvrdila, že bezpečnostní firma byla najata jen kvůli monitorování Greenpeace, soud s tímto tvrzením nesouhlasil a odsoudil ředitele a zástupce ředitele provozu jaderné bezpečnosti EDF ke třem letům odnětí svobody. Následně se ale EDF proti rozsudku odvolala, společnost byla očištěna od obvinění ze špehování Greenpeace a pokuta byla zrušena. Dva zaměstnanci bezpečnostní firmy Kargus, vedené bývalým členem francouzských tajných služeb, byli odsouzeni ke třem a dvěma letům vězení.\n\nKromě jiných projektů na podporu obnovitelných zdrojů energie začalo Greenpeace v květnu roku 2009 hodnotit IT společnosti skrze žebříček Cool IT Leaderboard. Centrální role, kterou tyto společnosti mají, vytváří příležitost ke změnám v energetickém sektoru a k významnému snížení skleníkových plynů, které způsobují klimatickou změnu. Žebříček hodnotí, jak vůdčí IT společnosti dokáží využít svůj vliv k pohánění těchto změn. \n\nV šestém vydání sektor vykazuje pomalá, ale stabilní zlepšení v nabízení nových řešení, která mohou znamenat důležitý pokrok. Některé společnosti jsou ochotné učinit velké investice k rozvoji čisté energie a počet společností, které zvětšují své závazky a sázejí na obnovitelné energie, rovněž stoupá.\n\nVelké společnosti jako Google, Wipro, Sprint a Softbank dávají přednost změně zákonů a politik, které řídí energetický systém a pohánějí investice do pokročilých energeticky účinných technologií a obnovitelných zdrojů energie, jež budou mít v mnoha zemích rozhodující vliv na stanovení smysluplného zlomového bodu energetické politiky. V žebříčku lze nalézt jedno hlavní hodnocení s celkovým skóre a tři další žebříčky pro každou z hodnocených oblastí.\n\nGreenpeace usiluje o ochranu nedotčených primárních lesů před kácením a degradací s cílem dosáhnout nulového odlesňování do roku 2020. Komoditami, proti jejichž neudržitelnému čerpání a dopadu na světové lesy a pralesy Greenpeace vede kampaně, jsou především palmový olej, sója, dobytek, papír a ilegálně vykácené dřevo. Například v Brazílii se podílela na prosazení tzv. sojového moratoria.  Velká část světových značek v čele s největšími korporacemi, jako jsou například Unilever, Nike, KFC, KitKat, Mars a McDonald's, se v důsledku tlaku ze strany Greenpeace i široké veřejnosti zavázala k dodržování tzv. “Politiky nulového odlesňování”, v rámci níž by měly být komodity čerpány udržitelným způsobem, bez kácení lesů.\n\nGreenpeace také společně s dalšími ekologickými nevládními organizacemi vedlo 10 let kampaň za to, aby EU zakázala dovoz ilegálně vytěženého dřeva. To se podařilo v červenci roku 2010. \n\nV roce 2008 Greenpeace spustilo kampaň proti neudržitelně produkovanému palmovému oleji. Nejaktivnější je organizace v Indonésii. Greenpeace se v kampani zaměřilo na různé články dodavatelského řetězce s palmovým olejem některých globálních společností známých značek a usilovalo o to, aby tyto společnosti podnikly kroky k zastavení expanze plantáží palmy olejné. Od té doby se velká část průmyslu zavázala k čerpání jen takového palmového oleje, kvůli jehož produkci nebyly vykáceny deštné pralesy a odvodněna rašeliniště, tj. cenné skladiště oxidu uhličitého, mezi nimi i největší producenti palmového oleje na světě - společnosti Wilmar, GAR (Golden Agri-Resources) a v roce 2017 po dlouhé kampani i IOI.    \n\nNa začátku roku 2016 Greenpeace zveřejnilo žebříček hodnotící pokrok 14 nadnárodních korporací, které se zavázaly k nulovému odlesňování indonéských pralesů. Jako nejpokrokovější se ukázaly být společnosti Nestlé a Ferrero, naopak společnosti Johnson & Johnson, Colgate-Palmolive a PepsiCo se podle hodnocení téměř vůbec své dosavadní závazky k udržitelné produkci palmového oleje ve skutečnosti plnit nesnaží. Na základě globální petice s více než půl milionem podpisů firma Colgate-Palmolive slíbila své nedostatky napravit a rozvázala smlouvy s kontroverzní a ze strany Greenpeace často kritizovanou firmou IOI. \n\nJiž od první plavby Greenpeace na Amčitku se organizace věnuje oceánům a jejich ochraně. V průběhu let vedla organizace kampaně proti destruktivním formám rybolovu, proti ilegálnímu rybolovu či za proměnu světového rybářství v udržitelné a sociálně spravedlivé průmyslové odvětví. To zahrnuje například kampaně ze označování původu ulovených ryb na výrocích či za ukončení otrockých praktik na rybářských lodích. V současné době Greenpeace požaduje, aby bylo 40 procent oceánu zachováno jako chráněné zóny s omezením rybolovu, aby mohlo dojít k ozdravění rybích populací. Prioritou je pro organizaci například vytvoření sítě oceánských rezervací u břehů Antarktidy.\n\nGreenpeace nesouhlasí s tím, že genetické inženýrství umožňuje vědcům vyvíjet rostliny a živočichy pomocí úpravy genů způsobem, který se v přírodě nevyskytuje. GMO se mohou v přírodě šířit pylem z pole na pole a křížit se s přirozeně žijícími organismy, kvůli čemuž je nemožné kontrolovat, jak se GMO plodiny šíří, a tím pádem není možné jejich šíření zastavit. Podle Greenpeace je nezbytné chránit biologickou rozmanitost a respektovat naše společné světové dědictví. Vlády se snaží reagovat na nebezpečí geneticky modifikovaných plodin pomocí mezinárodních regulací, jako je například Cartagenský protokol o biologické bezpečnosti.\n\nGreenpeace vyžaduje, aby GMO nebyly distribuovány, dokud nebude adekvátně zhodnocen jejich dopad na životní prostředí a lidské zdraví. Prosazuje opatření jako jasné značení GMO složek a oddělení geneticky upravených plodin a semen od těch konvenčních. Greenpeace je také proti všem patentům na rostliny, zvířata a lidi, a stejně tak i proti patentům na jejich geny - odmítá biologii jako průmyslovou komoditu. Podle organizace by lidstvo nemělo násilím přetvářet životní formy a světové potravní zdroje k obrazu svých ekonomických modelů.\n\nGreenpeace je proti plánům na využívání zlaté rýže, variace rostliny \"Oryza sativa\" upravené pomocí genetického inženýrství tak, že v jedlých částech biosyntetizuje beta-karoten, prekurzor pro-vitamínu A. Přídavek beta-karotenu do rýže má preventivně zabraňovat ztrátě zraku v chudých zemích, kde se má zlatá rýže distribuovat. Podle Greenpeace zlatá rýže s podvýživou za 20 let vývoje, během kterých již alternativní metody podvýživu řeší, neudělala nic. Alternativou Greenpeace je přejít od pěstování monokulturních plodin k diverzifikovanému zemědělství a zvýšit produkci plodin bohatých na živiny (obsahujících další živiny kromě beta-karotenu, které se ve zlaté rýži nevyskytují). Greenpeace argumentuje tím, že zdroje by měly být využity na programy, které již v současnosti fungují a skutečně pomáhají podvýživu snižovat.  \n\nK další kritice ze strany Greenpeace došlo v době, kdy byl v časopise \"Nature\" zveřejněn článek o verzi zlaté rýže s mnohem vyšším obsahem beta-karotenu. Tato “zlatá rýže 2” byla vyvinuta a patentována společností Syngenta, což Greenpeace ještě více utvrdilo v podezření, že tento projekt je motivován zisky a slouží jako propaganda s cílem zlepšit veřejné mínění o GMO produktech. V červnu roku 2016 sdružení 107 laureátů Nobelovy ceny podepsalo otevřený dopis, v němž žádalo Greenpeace, aby ukončilo svou kampaň a přestalo blokovat geneticky modifikované plodinám, a obzvlášť pak zlatou rýži. Greenpeace kritiku odmítlo s tím, že zlatá rýže nefunguje a není na trhu, tím pádem ji ani Greenpeace nemůže blokovat.\n\nV červenci roku 2011 Greenpeace zveřejnilo svou zprávu Špinavé prádlo (Dirty Laundry) obviňující některé z největších světových značek módy a sportovního oblečení z vypouštění toxického odpadu do čínských řek. Zpráva popisuje problém vodního znečištění v důsledku vypouštění toxických chemikálií spojených s oděvním průmyslem v této zemi. Vyšetřování se zaměřovala na vypouštění odpadní vody ze dvou továren v Číně; jedna patří společnosti Youngor Group a je umístěná v deltě řeky Jang-c´-ťiang, druhá je vlastněná společností Well Dyeing Factory Ltd. a je umístěná na přítoku delty Perlové řeky. Vědecké analýzy vzorků z obou továren odhalily přítomnost nebezpečných a odolných chemikálií typu endokrinních disruptorů, včetně alkylfenolů, perfluorovaných částic a PFOS. Zpráva dále tvrdí, že Youngor Group a Well Dyeing Factory Ltd. mají obchodní vazby na velké oděvní značky, jako jsou Abercrombie & Fitch, Adidas, Bauer Hockey, Calvin Klein, Converse, Cortefiel, H&M, Lacoste, Li Ning, Metersbonwe Group, Nike, Phillips-Van Heusen a Puma AG.\n\nV roce 2013 Greenpeace spustilo kampaň Detox, pod kterou se podepsaly některé oděvní značky ve snaze zastavit vypouštění toxických chemikálií vzniklých při výrobě jejich oblečení do řek.\n\nV současnosti je jedním ze značných problémů skutečnost, že každý se čím dál více spoléhá na elektronické vymoženosti, které mají udělat život produktivnějším a zábavnějším, ale rychlost, jakou tyto výrobky nakupujeme a vyhazujeme, má velký dopad na naši planetu. V srpnu roku 2006 Greenpeace zveřejnilo první vydání svého Průvodce zelenější elektronikou, příručku, v níž jsou společnosti seřazeny podle své šetrnosti k životnímu prostředí, a to především na základě spotřeby toxických materiálů v jejich výrobcích a na základě množství elektronického odpadu. \n\nPrvní vydání příručky v srpnu 2006 srovnávalo přední výrobce mobilních telefonů a PC. Použitá kritéria odrážela požadavky kampaně proti toxickým technologiím, která po společnostech vyrábějících elektroniku vyžadovala, aby své výrobky vyráběly bez toxických látek a aby je přijímaly zpět a recyklovaly, jakmile již nebudou používány. Jelikož se průmysl od roku 2006 posunul kupředu, v listopadu 2011 byla kritéria aktualizována s cílem donutit firmy, aby si stanovily ambiciózní cíle k redukci skleníkových plynů, k využívání obnovitelných zdrojů energie až ze 100 %, vyrábění výrobků s dlouhou životností a bez nebezpečných látek a k rozšiřování udržitelných metod napříč celým globálním dodavatelským řetězcem elektronického průmyslu. \n\nKaždé tři měsíce Greenpeace vydávalo nové, aktualizované vydání průvodce. Společnosti vybrané do každého vydání byly určeny dle nejaktuálnějších statistik prodeje a podílu na globálním trhu v elektronickém sektoru za poslední rok (mobilní zařízení, PC a TV). Vysoké tempo inovací v tomto průmyslovém odvětví vytváří velké konkurenční prostředí, takže veřejným porovnáním chování jednotlivých výrobců průvodce vybízí k využívání nejlepších metod řešení nejdůležitějších environmentálních výzev a zároveň poskytuje spotřebitelům cenné informace o dopadu jednotlivých společností na životní prostředí. Aby byla zajištěna transparentnost hodnocení, společnosti jsou hodnoceny pouze na základě veřejně dostupných informací. Aby ověřilo politiky a praktiky jednotlivých společností, Greenpeace využívá chemické testy výrobků, zprávy průmyslových pozorovatelů, zprávy z médií a také testování spotřebitelských programů, aby se zjistilo, jestli s nimi jejich kroky souhlasí. V případě rozporu s politikou společnosti jsou zveřejněny a jasně vysvětleny odpovídající trestné body.\n\nOd doby, kdy byl průvodce v roce 2006 poprvé zveřejněn, vedl společně s dalšími kampaněmi k mnoha zlepšením. Mnoho hodnocených společností vzalo výsledky velmi vážně a snaží se svůj výkon zlepšit, například eliminováním toxických chemikálií ze svých výrobků a zdokonalením svého recyklačního procesu. Poslední, v pořadí celkem 19. vydání Průvodce zelenější elektronikou bylo zveřejněno v říjnu 2017.\n\nV návaznosti na úspěšnou kampaň k dosažení Protokolu o ochraně životního prostředí ke Smlouvě o Antarktidě byly v roce 2012 a 2013 zahájena kampaň “Save the Arctic” (Zachraňme Arktidu) požadující, aby byla zastavena těžba ropy a plynu, průmyslový rybolov a vojenské operace v oblastech za polárním kruhem. Greenpeace vyžadovalo od světových lídrů na Valném shromáždění OSN vytvoření “globální chráněné rezervace v mezinárodních arktických vodách”, která by chránila zranitelné živočichy a celý ekosystém. \n\n30 aktivistů na lodi \"Arctic Sunrise\" bylo 19. září 2013 zatčeno v Pečorském moři ruskou pobřežní stráží, když protestovali proti právě probíhající těžbě ropy na plošině Prirazlomnaya společnosti Gazprom. Členové Greenpeace byli nejprve obviněni z pirátství, později se obvinění zmírnilo na pouhé výtržnictví, načež bylo ruskou vládou na základě části zákona o amnestii zcela staženo. Mezinárodní soud v roce 2015 rozhodl, že se proti mezinárodnímu právu naopak provinilo Rusko, když přepadlo loď Greenpeace v mezinárodních vodách. Soud přiřkl kompenzace Nizozemsku, pod jehož vlajkou loď \"Arctic Sunrise\" plula. Rusko ovšem celý soudní proces bojkotovalo a rozsudek odmítlo.\n\nPlány společnosti Royal Dutch Shell na těžbu ropy v Arktidě vedly k protestům ekologických skupin, především Greenpeace. Analytici z oblasti energetiky i souvisejících průmyslových odvětví navíc rovněž vyjádřili pochybnosti kvůli tomu, že těžba v tomto regionu je “příliš nebezpečná vzhledem k drsným podmínkám a vzdáleným oblastem”.\n\n16. března 2012 se 52 aktivistů Greenpeace z pěti různých států dostalo na paluby lodí \"Fennica\" a \"Nordica\", víceúčelových ledoborců vypravených podpořit ropné vrty Shellu poblíž Aljašky. \n\nV červenci roku 2012 uzavřeli aktivisté Greenpeace 53 čerpacích stanic Shell v Edinburku a Londýně při protestu proti plánům společnosti na těžbu ropy v Arktidě.\n\nPoté, co v prosinci 2012 ropná plošina Kulluk najela na mělčinu u ostrova Kodiak, bylo oznámeno přezkoumání těchto plánů.\n\nV reakci na protesty podal Shell soudní žalobu a podařilo se mu docílit předběžného opatření, které zakazovalo Greenpeace bránit aktivitám spojeným s plánovanou těžbou ropy v Arktidě. Benjamin Jealous z NAACP a ředitel Greenpeace USA Phil Radford toto rozhodnutí kritizovali, protože “pošlapává práva Američanů.” Podle Greenpeace Shell také požádal společnost Google, aby zakázala videonahrávku z protestní akce Greenpeace, která se 25. srpna 2013 odehrála na Shellem sponzorovaném závodu belgické Grand Prix Formule 1, kde se při vítězném ceremoniálu objevily transparenty \"SaveTheArctic.org\". Na videu se transparenty automaticky vztyčí - aktivisté je ovládali pomocí čtyř rádiových antén z automobilů - a odhalí odkaz na webové stránky společně s obrázkem vedle nápisu, který se z poloviny skládá z hlavy ledního medvěda a z poloviny z loga společnosti Shell.\n\nSpolečnost Royal Dutch Shell poté oznámila “pauzu” v časovém rozvrhu projektu na začátku roku 2013 a v roce 2015 korporace oznámila ukončení svého těžebního programu v Arktidě.\n\nV červenci 2014 Greenpeace spustilo globální kampaň s cílem přesvědčit společnost Lego, aby v reakci na plány Shellu těžit ropu v Arktidě přestala vyrábět hračky nesoucí logo Shellu. Partnerství firmy Lego se společnosti Shell se datuje již do 60. let minulého století, ačkoliv společnost LEGO vytvořila fiktivní ropnou společnost zvanou Octan. Octan se objevil v nespočtu Lego setů, počítačových a konzolových her, může být viděn v parcích Legoland a objevuje se jako korporace vedená záporným hrdinou Prezidentem Byznysem ve filmu Lego příběh. Hračkářská společnost nakonec přestala se společností Shell spolupracovat.\n\nV roce 2015 oživil Shell své plány na těžbu v Arktidě, což vyvolalo další masivní protesty nejen Greenpeace, ale i široké veřejnosti. Protesty začaly v květnu roku 2015 v reakci na zprávu, že přístav v Seattlu uzavřel se společností Shell dohodu o zakotvení jejích vrtných souprav v přístavním Terminálu 5 mimo sezónu ropných průzkumů v aljašských vodách. Příjezd nové arktické vrtné lodi Shellu jménem Polar Pioneer byl uvítán osmi stovkami protestujících lidí na kajacích v zálivu Elliottově zálivu.\n\n6. května 2015 přišly zprávy, že během inspekce pobřežní stráže na lodi Polar Pioneer selhal kus zařízení proti znečištění, což vedlo k pokutám a zpoždění operace. Šéfové ropných společností Total a Eni v rozhovoru pro deník \"The\" \"New York Times\" vyjádřili svou skepsi ohledně nových ambic Shellu na těžbu ropy v arktických vodách, a to kvůli ekonomickým i environmentálním překážkám. Společnosti ConocoPhillips a Statoil ukončily těžbu v Arktidě již dříve, po neúspěšném pokusu Shellu v roce 2012.\n\nShell navíc později toho roku poškodil tanker Fennica, který musel být poslán na opravy do Portlandu v Oregonu. Na cestě zpět se 30. července aktivisté Greenpeace na lanech visících z mostu St. Johns Bridge a \"kajaktivisté\" ve vodě pokusili zabránit ledoborci v návratu na Aljašku. I když byli protestující nakonec odvedeni, díky čemuž mohl ledoborec odplout, Greenpeace podle svého vyjádření symbolicky vyhrálo tím, že protest přinutil loď vrátit se do přístavu a zdržel její plavbu nejméně o jeden den.\n\nKrátce po zahájení zkušebních vrtů na podzim 2015 firma tyto vrty ukončila a vydala prohlášení, že v těžbě již nebude pokračovat. Oficiálním důvodem byl nedostatečný objem ropy v nalezišti a nízké ceny na trhu, organizace Greenpeace však tvrdí, že na rozhodnutí měl vliv i odpor veřejnosti. Shell přiznal, že za projekt těžby v Arktidě zaplatil nejméně 7 miliard dolarů.\n\nMezi norskou vládou a Greenpeace panují spory kvůli ropným vrtům v Severním ledovém oceánu. V roce 2013 se tři aktivisté Greenpeace dostali na ropnou plošinu společnosti Statoil (dnes Equinor) oblečeni v medvědím kostýmu. Podle mluvčího Greenpeace Rusko zůstali na plošině asi tři hodiny. Poté byli aktivisté v medvědích oblecích “eskortováni” na břeh. Statoil proti nim prý neplánoval podat žalobu.\n\nGreenpeace argumentovalo, že těžební plány Statoilu představovaly hrozbu pro Medvědí ostrov, neobydlenou přírodní rezervaci obývanou různými živočichy včetně ledních medvědů, protože případné úniky ropy by kvůli drsným podmínkám v Arktidě bylo téměř nemožné vyčistit. Greenpeace považuje ropné aktivity Statoilu za “ilegální”. Statoil výrok Greenpeace odmítá. Podle časopisu The Maritime Executive (2014) Statoil tvrdí, že \"Statoil respektuje právo lidí na legální protest a podle nás je důležité vést o ropném průmyslu demokratickou debatu. Kvůli operaci jsme vytvořili robustní plány, o kterých jsme si jistí, že mohou být provedeny bezpečně a bez nehod.”   \n\n27. května 2014 loď Greenpeace Esperanza zabrala ropnou plošinu společnosti Statoil Transocean Spitsbergen v Barentsově moři, v důsledku čehož nebyla schopná provozu. Poté manažer Greenpeace Norsko Truls Gulowsen poskytl telefonický rozhovor, v němž uvedl, že “pět aktivistů opustilo vrtnou plošinu minulou noc helikoptérou a tři se vrátili na nedalekou loď Greenpeace\". Na plošině bylo v tu dobu ještě sedm aktivistů, které ale nemohla norská policie okamžitě odvést, protože plošina byla vlajkovou lodí registrovanou na Marshallových ostrovech, a proto do té doby, než začala znovu těžit, byla považována za loď na otevřeném moři. 29. května bylo však sedm aktivistů na plošině poklidně zadrženo norskou policií. Brzy poté byli podle agentury \"Reuters\" všichni aktivisté propuštěni bez jakékoliv pokuty. 30. května nakonec nechala norská pobřežní stráž loď \"Esperanza\" odtáhnout, a to i navzdory tomu, že to ráno Greenpeace předložilo norskému ministrovi životního prostředí Tine Sundtoft v Oslu námitku podepsanou více než 80 000 lidmi. Norská vláda a policie údajně dovolila pobřežní stráži loď Greenpeace odtáhnout.\n\nNorská policie uvedla, že Statoil požádal Greenpeace, aby přestalo bránit jeho aktivitám, ale Greenpeace toto varování ignorovalo. Policie uvedla, že zásah Greenpeace do ropných aktivit byl v rozporu s norskými zákony, a nařídila Greenpeace ono místo v Barentsově moři opustit. Statoil uvedl, že zpoždění začátku těžby stálo denně společnost asi 1,26 milionu amerických dolarů.\n\nPodle Reuters byl Statoil kritizován za zahájení vrtů “tří ropných ložisek na lokalitách Apollo, Atlantis a Mercury v oblasti Hoop, [která leží] asi 300 km od pevniny [Norska]” v létě roku 2014. Greenpeace pokračuje v kritice této velké ropné společnosti za jejich “greenwashing”, kdy měl Statoil skrývat pravdu o tom, že provádí riskantní těžbu ropy pořádáním “Lego Ligy” se společností Lego, a odvádět tak pozornost lidí od svého projektu. Greenpeace také argumentuje tím, že Statoil musí změnit svůj postoj k životnímu prostředí\n\n18. října 2016 byla proti norské vládě podána žaloba za její rozhodnutí otevřít Barentsovo moře ropným průzkumům, což je podle Greenpeace v rozporu s ústavou země a ohrožuje to Pařížskou klimatickou dohodu. Tento soudní případ byl iniciován aliancí zahrnující i Greenpeace, aktivisty z řad domorodých obyvatel, skupiny mladých lidí a bývalého ředitele Goddardova institutu pro vesmírné studie NASA Jamese Hansena. Žaloba nebyla úspěšná.\n\nOd založení Greenpeace hrály lodě na mořích v kampaních této organizace zcela klíčovou roli. \n\nGreenpeace vlastní v současné době tři velké zaoceánské lodě\n\n\nKrom toho některé kanceláře Greenpeace mají k dispozici vlastní námořní lodě - Argus v Nizozemsku, Belugu II v Německu a Taitu na Novém Zélandu.\n\nV roce 1978 Greenpeace uvedlo do provozu původní \"Rainbow Warrior\", 40 metrů dlouhou bývalou rybářskou loď pojmenovanou podle knihy \"Warriors of the Rainbow\", která inspirovala jednoho z prvních aktivistů Roberta Huntera během první plavby na Amčitku. Greenpeace koupilo \"Rainbow Warrior,\" která původně vyplula jako \"Sir William Hardy\" v roce 1955, za cenu 40 000 liber. Dobrovolníci ji opravili během čtyř měsíců. Poprvé se jako loď Greenpeace vypravila přerušit lov islandské velrybářské flotily a rychle se stala pilířem kampaní Greenpeace. Mezi lety 1978 a 1985 se členové posádky zapojili do přímé akce proti znečišťování oceánů toxickými a radioaktivními odpady, lovu tuleňů kuželozubých na Orknejích a jadernému testování v Pacifiku. V květnu 1985 loď pomáhala při “Operaci Exodus”, evakuaci asi 300 obyvatel atolu Rongelap, jejichž domov byl zamořen jaderným spadem z jaderného testu USA, který byl proveden o dvacet let dříve, nebyl nikdy vyčištěn a stále měl vážné dopady na zdraví místních obyvatel.\n\nPozději během roku 1985 \"Rainbow Warrior\" vedla flotilu protestních plavidel do vod okolo atolu Mururoa, místa provádění francouzských jaderných testů. Poté, co francouzská vláda na rozkaz samotného François Mitterranda tajně na loď v přístavu v Aucklandu vypálila bombu, byla loď \"Rainbow Warrior\" potopena. Během toho byl zabit holandský fotograf na volné noze Fernando Pereira, který považoval za bezpečné vstoupit na loď a pořídit tam fotografie navzdory první malé explozi, utopil se však následkem druhého, většího výbuchu. Útok se stal pro Franciii a její vztahy s veřejností katastrofou poté, co byla celá konspirace rychle odhalena a zveřejněna novozélandskou policií. Francouzská vláda v roce 1987 souhlasila s tím, že zaplatí Novému Zélandu kompenzaci ve výši 13 milionů novozélandských dolarů a že se za bombový útok formálně omluví. Francouzská vláda rovněž zaplatila 2,3 miliony franků jako kompenzaci rodině fotografa. Později, v roce 2001, když japonský Institut pro výzkum kytovců označil Greenpeace za “ekoteroristy”, výkonný ředitel Greenpeace Gert Leipold odsoudil tento výrok s tím, že “nazvat nenásilný protest terorismem je urážkou těch, kteří byli zraněni nebo zabiti při útocích skutečných teroristů, jako například v případě Fernanda Pereiry zabitého státním terorismem v roce 1985 při útoku na \"Rainbow Warrior\"”.\n\nV roce 1989 Greenpeace přistoupilo k nahrazení lodi \"Rainbow Warrior\" novou lodí, někdy označovanou také jako \"Rainbow Warrior II\". V roce 2005 \"Rainbow Warrior II\" narazila na mělčinu útesu Tubbataha na Filipínách a poškodila ho, když útes zkoumala kvůli blednutí korálů, načež Greenpeace dostalo za poškození korálů pokutu 7 000 amerických dolarů. S jejím zaplacením organizace souhlasila, protože se cítila za poškození odpovědná, i když uvedla, že jí filipínská vláda poskytla zastaralé mapy. Manažer parku Tubbataha ocenil rychlé kroky Greenpeace při zhodnocování poškození útesu. Mimo provoz byl Rainbow Warrior II uveden 16. srpna 2011 a byl nahrazena lodí třetí generace.\n\n\nAčkoli česká pobočka byla oficiálně založena až v roce 1991, mezinárodní organizace provedla na území tehdejšího Československa dvě přímé akce již v době, kdy byla u moci komunistická strana. V obou případech byli aktivisté Greenpeace zatčeni a vyhoštěni.\n\nV dubnu 1984 aktivisté Greenpeace vylezli na osm komínů různých evropských provozů znečišťujících ovzduší a způsobujících kyselé deště - jeden z nich byla teplárna v Karlových Varech. Podle organizace ostraha objektu po aktivistech během protestu střílela. O tři roky později vyvěsili rakouští přívrženci Greenpeace transparent z balkonu Národního muzea. V den prvního výročí havárie jaderné elektrárny Černobyl tím varovali před rozvojem jaderné energetiky.\n\nUž v listopadu 1989 přijíždí do Prahy na Václavské náměstí duhový autobus Greenpeace Rakousko. Na náměstí ho navštěvují davy zvědavých Čechů a podepisují se pod petici proti jaderné energetice. Během krátké doby nasbírají aktivisté přes 80 tisíc podpisů. Na jaře 1990 se autobus vydává na cesty. Pojízdná laboratoř, která je v něm umístěná, mapuje staré ekologické zátěže a odebírá vzorky vody, vzduchu a půdy. Výsledky měření jsou podle organizace katastrofální, a vyzývá proto československé úřady k nápravě. V dubnu - opět na výročí od výbuchu v Černobylu, vylezlo 13 aktivistů z 9 zemí na rozestavěnou chladicí věž a vyvěsilo zde obří transparent “STOP ČSFRnobyl”.\n\nPočátkem roku 1991 Greenpeace International rozhoduje o oficiálním založení pobočky v Československu, tehdy jediné v celé střední a východní Evropě.\n\nBěhem rozdělení Československa se rozdělila i kancelář na českou a slovenskou část. Zatímco slovenská pobočka se později spojila s dalšími státy střední a východní Evropy do Greenpeace CEE, česká kancelář zůstává zatím samostatná.\n\nPrvním ředitelem Greenpeace v Československu se stal Ivo Šilhavý - jeden ze zakladatelů Dětí Země. Druhou ředitelkou byla Hana Pernicová (později Nadace VIA a HCWH) a třetím Jiří Tutter (1999–2010), který odešel do Správy Národního parku České Švýcarsko. Od roku 2010 vedl pobočku Čestmír Hrdinka, bývalý odborný pracovník ministerstva životního prostředí a bývalý ředitel evropské pobočky mezinárodní nevládní organizace Health Care Without Harm. Od roku 2013 vede Greenpeace v České republice David Murphy, který dříve působil například v Nadaci Partnerství.\n\nV české pobočce Greenpeace v minulosti pracovali např. Jan Piňos (bývalý ředitel CHKO Broumovsko), Václav Vašků (fotograf a novinář) nebo Miroslav Šuta (expert na zdravotní rizika).\nČeská pobočka Greenpeace vedla mimo jiné kampaně proti dostavbě Jaderné elektrárny Temelín, za vyčištění Labe, proti hračkám z PVC obsahujícím ftaláty, za rozvoj solární energetiky (fotovoltaiky) a dalších obnovitelných zdrojů, proti uvolňování geneticky modifikovaných organismů GMO do životního prostředí nebo za dekontaminaci zamořené chemičky Spolana Neratovice.\n\nV roce 2007 zahájilo Greenpeace v Česku kampaň proti záměru na výstavbu americké vojenské základny systému protiraketové obrany a zřídilo k tomuto tématu speciální internetové stránky vrtetiradarem.cz. V červnu 2008 obsadilo lokalitu pro vybudování americké vojenské základy v Brdech a vyhlásilo fiktivní stát Peaceland. Vojenská policie zareagovala zatčením protestujících. V září 2009 USA oznámily, že od svého záměru na vybudování základny ustoupily a daly přednost námořnímu systému Aegis. Na základě kampaně proti umístění amerického radaru v Brdech vzniknul film Český mír.\n\nV současnosti se Greenpeace v Česku věnuje zejména klimatické kampaní, jejíž součástí je úsilí o zachování územních limitů těžby hnědého uhlí v severních Čechách a o odepsání zásob uhlí pod městem Horní Jiřetín a obcí Černice. Pro školu v Horním Jiřetíně vybrala organizace Greenpeace v roce 2017 peníze na instalaci fotovoltaického střešního systému. Součástí protiuhelných aktivit Greenpeace je i kampaň za odstavování uhelných elektráren, především ve Chvaleticích a Počeradech.\n\nDalším velkým tématem je pro Greenpeace v České republice plastové znečištění a nadměrná výroba plastů. Vede kampaň za omezení jednorázových plastů a za zavedení zálohového systému na plastové lahve.\n\nV rámci globálních kampaní se česká pobočka zapojuje také do ochrany pralesů, oceánů, Arktidy a Antarktidy.\n\nGreenpeace zveřejňuje každoročně výroční zprávy o své činnosti a podrobuje své účetnictví auditu. Podle Výroční zprávy 2005 činil roční rozpočet české pobočky Greenpeace asi 13 milionů korun. Drtivou většinu příjmů (přes 8 milionů) činily dary českých příznivců organizace. Další podstatnou položkou byl příspěvek Greenpeace International. Drobné příjmy mělo Greenpeace z grantu Open Society Fund a z prodeje upomínkových předmětů.\n\nProti Greenpeace bylo podáno množství žalob kvůli ušlým ziskům, poškození pověsti a neoprávněnému vstupu na cizí plavidlo. V roce 2004 vyšlo najevo, že australská vláda nabídla dotaci společnosti Southern Pacific Petroleum pod podmínkou, že započne právní kroky proti Greenpeace, které vedlo kampaň proti projektu Stuart Oil Shale Project.\n\nNěkteré korporace, jako například Royal Dutch Shell, BP a Électricité de France, reagovaly na kampaně Greenpeace tajným sledováním aktivit Greenpeace a infiltrací jejich kanceláří. Aktivisté Greenpeace se také stali terčem odposlechu telefonů, výhrůžek smrti, násilí a dokonce i státního terorismu jako v případě bombardování lodě \"Rainbow Warrior\".\n\nKanadský ekolog Patrick Moore, jeden z prvních členů Greenpeace, opustil organizaci v roce 1986 poté, co se podle Moora rozhodla podpořit univerzální zákaz používání chlóru v pitné vodě. Moore argumentoval tím, že Greenpeace je dnes motivováno spíše politikou než vědou a že žádný z jeho “kolegů ředitelů nemá žádné formální vědecké vzdělání”. Bruce Cox, ředitel Greenpeace Kanada, odpověděl, že Greenpeace univerzální zákaz chlóru nikdy nepožadovalo a není proti používání chlóru v pitné vodě nebo pro farmaceutické použití, a dodal, že “Pan Moore je ve svém rozjímání nad bojem proti chlóru a/nebo využití vědy jako svého důvodu pro odchod z Greenpeace sám”. \n\nPaul Watson, jeden z prvních členů Greenpeace, řekl, že Moore “využívá svůj status tzv. zakladatele Greenpeace k tomu, aby mohl dodávat věrohodnost svým obviněním. Já jsem rovněž zakladatel Greenpeace a znám Patricka už 35 let. [...] Moore vznáší obvinění, která nemají žádný reálný základ”. \n\nNedávno byl Moore obzvlášť kritický k postoji Greenpeace ke zlaté rýži, problému, ve kterém se Moore společně s jinými environmentalisty, jako je například Mark Lynas, rovněž angažoval a tvrdil, že Greenpeace \"vede dezinformační kampaň, zatracuje vědce usilující o zprostředkování zlaté rýže potřebným lidem a podporuje násilné ničení terénních pokusů pěstování zlaté rýže\".\n\nPatrick Moore rovněž změnil svůj postoj vůči jaderné energetice, kterou nejprve odmítal a nyní ji podporuje. V australských novinách \"The Age\" píše, že \"Greenpeace se mýlí - jadernou energii musíme brát v úvahu\". Argumentuje tím, že jakýkoliv realistický plán na snížení naší závislosti na fosilních palivech nebo emisích skleníkových plynů musí obsahovat i zvýšenou spotřebu jaderné energie. Phil Radford, výkonný ředitel Greenpeace USA, na to odpověděl, že jaderná energie je příliš riskantní, stavba elektráren trvá příliš dlouho, aby reagovala na změnu klimatu, a že mnoho zemí včetně USA by mohlo přejít téměř ze 100 % na energii z obnovitelných zdrojů zároveň s ukončením jaderné energie do roku 2050.\n\nVýzkum zveřejněný v přírodovědeckém časopise \"Nature\" obvinil Greenpeace z toho, že nedbalo fakt, když kritizovalo likvidaci tankeru Brent Spar, a obvinil skupinu z nadhodnocování objemu ropy uložené v tankeru. Greenpeace tvrdilo, že tanker obsahoval 5 500 tun surové ropy, zatímco společnost Shell objem odhadla na pouhých 50 tun. Během protestního obléhání paluby byla však na nátlak provedena měření, protože Shell odmítl poskytnout povolení. Na Greenpeace bylo zaútočeno vodními děly. BBC se poté Greenpeace omluvilo za své tvrzení, že tato nevládní organizace lhala.\n\nBritský Shell si nechal tři roky na zhodnocení možnosti likvidace tankeru a nakonec došel ke zjištění, že nejlepším řešením pro životní prostředí je jeho potopení do oceánu. Tato alternativa získala podporu mezi určitou částí vědecké komunity, neboť podle některých měla pouze “zanedbatelný” dopad na životní prostředí. Britská vláda a Konvence pro ochranu mořského životního prostředí v severovýchodním Atlantiku (OSPAR) toto řešení přijaly.\n\nVýsledná kampaň nevládních organizací proti návrhům Shellu zahrnovala dopisy, bojkoty a lobování na mezivládních konferencích. Na setkání OSPARu v roce 1998 WWF prezentovalo studii o dopadech toxických látek na hlubokomořské ekosystémy. Na setkání byl potvrzen obecný zákaz ukládání odpadu do oceánů. Shell převezl ropnou plošinu do místa plánovaného potopení, ale v posledních hodinách operaci zrušil a oznámil, že své plány dostatečně neprojednal s veřejností, a připustil, že podcenil sílu veřejného mínění. V lednu roku 1998 Shell zveřejnil novou studii, která doporučila recyklaci plošiny na přístavní hráz v Norsku. V roce 1999 byl kontejner Brent Spar vyřazen z provozu.\n\nV roce 2008 ukradli dva aktivisté usilující o konec lovu velryb, Junichi Sato a Toru Suzuki, dodávku velrybího masa ze skladiště v prefektuře Aomori v Japonsku. Jejich záměrem bylo odhalit veřejnosti to, co považovali za zpronevěru masa získaného lovem velryb. Poté, co skončilo krátké vyšetřování jejich obvinění, byli Sato a Suzuki zatčeni a obžalováni z krádeže a vloupání. Organizace Amnesty International uvedla, že zatčení a následné razie v kanceláři Greenpeace Japonsko a domovech pěti zaměstnanců Greenpeace měly zastrašit aktivisty a nevládní organizace. Aktivisté byli soudem prefektury Aomori v září 2010 odsouzeni za krádež a vloupání.\n\nV roce 2013 se objevily zprávy, že Pascal Husting, programový ředitel Greenpeace International, několikrát letěl pracovně 400 km letadlem, a to navzdory kampani Greenpeace za omezování cest letadlem kvůli uhlíkové stopě. Greenpeace uvádělo, že \"nárůst letecké dopravy snižuje naše šance na zastavení nebezpečné změny klimatu\". Po vypuknutí veřejné vlny nevole Greenpeace oznámilo, že Husting bude v budoucnu cestovat vlakem. V současné době již Husting v Greenpeace nepracuje.\n\nV prosinci roku 2014 aktivisté Greenpeace poškodili skálu, která je součástí obrazců na planině Nazca v Peru, když mezi liniemi jednoho ze slavných obrazců napínali transparent. Vznikly také obavy, že poškození by mohlo být nevratné. Aktivisté poškodili místo kolem obrazce kolibříka tím, že blízko něho kráčeli bez správné obuvi. Přístup na lokalitu okolo obrazců je zakázán a je povinné nosit speciální obuv, aby se předešlo poškození tohoto místa, zapsaného na seznamu Světového dědictví OSN. \n\nGreenpeace tvrdilo, že aktivisté byli “naprosto opatrní, aby obrazce Nazca nepoškodili,” odporuje tomu však video a fotografie zachycující aktivisty, jak po lokalitě chodí v běžné obuvi. Greenpeace se obyvatelům Peru omluvilo, ale Loise Jamie Castillo, náměstek peruánského ministra kulturního dědictví, označil omluvu za “vtip”, protože Greenpeace odmítlo identifikovat vandaly a převzít odpovědnost. Ministryně kultury Diana Álvarez-Calderón řekla, že důkazy shromážděné vládou během vyšetřování budou použity jako součást žaloby proti Greenpeace. \"Poškození, které vzniklo, je nevratné a omluvy této ekologické organizace nejsou dostatečné,” řekla na tiskové konferenci. Do ledna 2015 Greenpeace zveřejnilo vyjádření čtyř členů organizace zapojených do akce.\n\nBěhem devadesátých let Greenpeace podniklo mnoho výprav proti lovu velryb do Norska. Proti organizaci se zvedla kritika, podle níž Greenpeace vedlo tyto kampaně jen proto, aby získalo finanční podporu od amerických přispěvatelů, a že jejich motivace nemá moc společného se záchranou přírody. Podle kritiků byl v té době lov žraloků v USA mnohem větší problém pro životní prostředí, ale jelikož žraloci nejsou moc oblíbení, “nevydělali” by tolik peněz. Greenpeace toto tvrzení vždy odmítalo. V norských novinách Dagbladet z 11. dubna 2015 Kumi Naidoo připustil, že kampaň proti lovu velryb byla \"špatná kalkulace\".  Organizace však také uznává, že kampaň nepřinesla kýžený účinek a konzumace velrybího masa se kvůli ní v Norsku paradoxně dočasně zvýšila.  Greenpeace tvrdí, že lov velryb po jeho zákazu Mezinárodní velrybářskou komisí Norsko obnovilo pouze z důvodu politických a nyní čelí nyní mnoha překážkám, včetně snížené poptávky v Japonsku.\n\nV červnu 2016 podepsalo 107 laureátů Nobelovy ceny otevřený dopis vyzývající Greenpeace, aby ukončilo svou opozici vůči geneticky modifikovaným organismům (GMO). V dopise bylo uvedeno: “Vyzýváme Greenpeace a jeho příznivce, aby přehodnotili zkušenosti farmářů a spotřebitelů po celém světě s úrodou a potravinami upravenými pomocí biotechnologie, vzali v úvahu zjištění předních vědců a regulačních úřadů a upustili od kampaně proti GMO jako takovým, a konkrétně proti zlaté rýži. Vědecké a regulační instituce po celém světě opakovaně hodnotí plodiny a potraviny vylepšené pomocí biotechnologií jako stejně bezpečné, ne-li bezpečnější než plodiny a potraviny získané jakoukoliv jinou metodou produkce. Nikdy nebyl potvrzen ani jeden případ negativních dopadů konzumace GMO na zdraví lidí nebo zvířat. Jejich environmentální dopady jsou opakovaně zhodnocovány jako méně škodlivé pro životní prostředí a přínosné pro globální biodiverzitu\". Držitelé Nobelovy ceny také vyzvali vlády světa, aby “učinily vše, co je v jejich silách, aby zabránily akcím Greenpeace a urychlily přístup farmářů ke všem prostředkům moderní biologie, především pak k biotechnologicky upravenému osivu”. V dopise stojí, že “opozice založená na emocích a dogmatu a popřená daty musí být zastavena”. \n\nGreenpeace odpovědělo prohlášením, že “obvinění, že by kdokoliv blokoval geneticky upravenou “zlatou” rýži, jsou chybná”, a že podporuje “... investice do klimaticky odolného ekologického zemědělství a pomoc farmářům k získání přístupu k vyvážené a výživné stravě, spíše než splachování peněz do kanálu kvůli zlaté rýži”.\n\nDopis držitelů Nobelovy ceny byl sám předmětem zkoumání, protože v něm obsažená tvrzení nejsou založená na faktech. “Zlatá rýže” nebyla ani úspěšně uvedena na trh ani patentována v zemi, kde byla testována. Proto lidé protestující proti GMO nehráli žádnou roli v jejich doposud neúspěšném vývoji. Navíc, samotný dopis je strukturován takovým způsobem, že používá různá přídavná jména a extrémní obvinění bez jakýchkoliv doložených referencí. Je  označován za práci podobnou spíše propagandě biotechnologického průmyslu, nežli produktu vědců oceněných Nobelovou cenou.\n\n"}
{"id": "85194", "url": "https://cs.wikipedia.org/wiki?curid=85194", "title": "TRIZ", "text": "TRIZ\n\nTRIZ je zkratka původem ruské metodiky \"Těorija rešenia izobretatělskich zadač\", založené Genrichem Saulovičem Altšullerem a rozvinuté jeho žáky.\n\nSlovní spojení \"Tvorba a Řešení Inovačních Zadání\" je českým překladem této metodiky. \n\nMetodika TRIZ - Tvorba a Řešení Inovačních (až invenčních) Zadání je určena pro techniky, inženýry, učitele odborných předmětů (a nejen pro ně), kteří hledají tvůrčí řešení zejména technických problémů. Respektuje systémový přístup k problému, umožňuje inspirativním, atraktivním a osvojitelným způsobem nalézat koncepty (ideje, nápady) jak zdokonalit -inovovat techniku. Metodika TRIZ má počítačovou podporu v podobě znalostního (expertního) systému Goldfire Innovator (dříve od IMCorp, nyní od IHS), ale i sama o sobě je metodika TRIZ významnou podporou řešitele. Goldfire Inovator je software podpora analytické i řešitelské části metodiky TRIZ, ale i dalších osvědčených metod používaných v inovačním procesu. Navíc poskytuje sémantický způsob zpracování elektronicky dostupných dokumentů včetně patentů a tím činí vyhledávání relevantních informací až znalostí velmi efektivní. Více na <nowiki>http://www.triz.cz</nowiki>. Doc. ing. Bohuslav Bušov, CSc. - dlouholetý lektor, konzultant a garant metodiky TRIZ v ČR a na Slovensku. \n\nMetodika TRIZ vznikala přibližně od roku 1946 studiem ohromného množství patentům a následným zobecněním úspěšných řešitelských postupů, které objektivně vedly řešitele (vynálezce) k úspěšnému a patentovanému technickému řešení.\n\nMetodika TRIZ v posledním desetiletí zaujímá mezi jinými metodami podpory technické tvůrčí práce (brainstorming, synektika,…) zcela dominantní postavení, protože respektuje jak potřebný systémový přístup ve fázi analýzy (rozboru) řešeného problému, aby byly nejprve zformulovány správná inovační zadání (Co řešit a Proč řešit, aby bylo dosaženo vytyčeného cíle) i správně formulovaná inovační zadání (stručně, jasně), potom podněcuje potřebnou kreativitu (invenci, tvořivost) řešitele ve fázi syntézy (hledání řešení, nápadu, konceptu řešení), a to doporučeními získanými zobecněním poznatků ze studia patentů. Současný software Goldfire Innovator je znalostní podporou řešitele a precizním vyhledávačem relevantních informací až znalostí v elektronicky dostupném prostředí Internetu (patenty, významné informační portály, deep web, atd. )\n\nMetodiku TRIZ používají firmy jako ELMARCO, NASA, Siemens, BOSCH, General Motors, Procter and Gamble, Alcan, Schneider Electric a mnohé další. Také VUT v Brně, VŠB Ostrava, TU Liberec, ČVUT Praha.\n\nZaváděním metodiky TRIZ do školství a inovujících firem se zabývá TRIZing, zapsaný spolek a firma INDUS International (www.triz.cz).\n\n"}
{"id": "85197", "url": "https://cs.wikipedia.org/wiki?curid=85197", "title": "Muhammad Ali", "text": "Muhammad Ali\n\nMuhammad Ali, vlastním jménem Cassius Marcellus Clay Jr. (17. ledna 1942, Louisville, Kentucky – 3. června 2016, Phoenix, Arizona) byl americký boxer. Dostal jméno po svém otci, Cassius Marcellus Clay, který byl pojmenován po abolicionistovi a politikovi Cassiu Clayovi, který žil v 19. století.\n\nBoxovat začal ve 12 letech poté, co mu bylo ukradeno kolo. Během svých studií na střední škole vyhrál 100 ze 108 zápasů a dvě mistrovství Amatérské atletické unie. Na letních olympijských hrách v Římě získal zlatou olympijskou medaili v polotěžké váze. Jeho přezdívka „Největší“ s ním odešla do penze. Od roku 1980 trpěl Parkinsonovou nemocí. V roce 1999 byl časopisem Sports Illustrated korunován na „Sportovce století“.\n\nMuhammad měřil 6 stop a 3 palce (1,91 m) a na boxera těžké váhy měl velice neobvyklý styl. Ruce držel na úrovni boků mnohem častěji než ostatní boxeři, kteří je drželi vysoko, aby si bránili obličej. Místo toho spoléhal na své mimořádné reflexy a práci nohou, čímž si udržoval odstup od soupeřových úderů.\n\nDne 29. října 1960 v Louisville Cassius Clay zvítězil ve svém prvním profesionálním utkání. Vyhrál v šestém kole nad Tunnem Hunakerem, který byl policejním velitelem Fayetteville a Západní Virginie. V letech 1960–1963 získal rekordních 19 vítězství bez porážky s 15 knockouty. Porazil takové boxery, jakými byli: Tony Esperti, Jim Robinson, Donnie Fleeman, Alonzo Johnson, George Logan, Willi Besmanoff nebo Lamar Clark (který do té doby zvítězil čtyřicetkrát v řadě stylem KO). Mezi jeho velmi působivé výhry patřila i ta proti Sonny Banksonovi, kterého knockoutoval první vlnou ran. Nebo když porazil Archie Mooreho, který měl do té doby na kontě 200 vítězství. Clay vyhrál i nad Dougem Jonesem v desetikolovém zápase rozhodnutím rozhodčích. Zápas byl nazván „Zápasem roku pro rok 1963”. Clayův další zápas byl proti Henry Cooperovi, který Claye knock downoval levým hákem na konci čtvrtého kola. Ovšem poté byl zápas přerušen v pátém kole kvůli tržné ráně na Cooperově tváři.\n\nCassius se stal uchazečem číslo jedna o titul, který do té doby držel Sonny Liston. Liston byl obávaným soupeřem a dnes je k němu přirovnáván jen Mike Tyson. Téměř nikdo nedával Clayovi šanci na vítězství. Datum zápasu bylo stanoveno na 25. února 1964 a měl se odehrát v Miami na Floridě. Během předzápasového vážení boxerů rozvášněný Ali vykřikoval, že bude „létat jako motýl a bodat jako včela“ a aby stručně vyjádřil svou obranu, pronesl „nemůžete zasáhnout, co nevidíte“.\n\nClay měl plán. Špatně pochopené Clayovo bujaré chování vyvolávalo v ostatních nervozitu. Liston si byl přespříliš jistý svou výhrou a přípravu na utkání podcenil. V úvodních kolech byla především nevídaná Clayova rychlost hlavní obranou proti Listonovým mocným úderům vedeným na hlavu. Ve třetím kole byl Clay jasně lepší a Liston do přestávky odcházel s tržnou ranou pod okem. Ve čtvrtém kole Liston znovu získal půdu pod nohama a po několika sekundách v ringu byl Clay oslepen neznámou látkou. Dodnes se neví, zda to byla mast, co pomohla Listonovi zastavit krvácení a Clayovi se nešťastnou náhodou dostala do očí, nebo se jednalo o úmysl Listonova týmu a záměrně látku aplikovali na Listonovy rukavice. Napolo vidoucí Clay se ztuha vyhýbal Listonovým úderům. Přesto byl schopen se udržovat v dostatečné vzdálenosti od Listona, dokud mu pot látku z oka nevyplavil. Ihned se vzpamatoval a ke konci pátého kola posílal na Listona jeden úder za druhým. V šestém kole byla jeho převaha nad Listonem jasně zřetelná. Konec přišel ještě před počátkem kola sedmého. Liston sípal v rohu na stoličce a odmítal nastoupit do ringu. Později tvrdil, že pokračovat mu neumožnilo vykloubené rameno. Vítěz s výkřiky „Jsem král světa“ radostně skákal kolem ringu a na nedůvěřivé novináře volal “Kdo že je nejlepší? Sežerte si ty svoje kecy!“\n\nNásledovalo jeho jmenování šampionem. Proslavil se však i z jiných důvodů: prozradil, že je členem \"Nation of Islam\" (Islámský národ) a změnil si jméno na Cassius X. Odhodil tak příjmení, které dostali jeho předci v dobách, kdy byli otroky. Učinil tak podobně jako např. Malcolm X. Brzy však převzal jméno Muhammad Ali po vůdci Národa Elijah Muhammad a prohlásil ho za své „pravé jméno“. Avšak pouze několik málo novinářů bralo tuto změnu na vědomí. Osvojení nového jména mělo také symbolizovat jeho novou identitu muslima.\n\nAli potvrdil svoje schopnosti, když 25. května v Lewistonu znovu porazil Listona a knockoutoval ho hned v prvním kole. Znalci boxu dobře věděli, že Liston byl sponzorován zločineckými organizacemi, a šeptalo se, že měl za úkol zápas prohrát. Avšak videoanalýza a svědectví očitých svědků podalo vysvětlení, že Ali Listonovi zasadil několik tvrdých ran zprava tak rychle, že předešlé pochybnosti byly vyvráceny. Nejdříve i Ali sám Listona podezříval z toho, že po jeho útoku mohl vstát, ale neudělal to. Právě tato scéna je zachycena na slavném snímku, kdy Ali stojí nad ležícím Listonem a křičí na něj, aby vstal a bojoval. Je však možné, že Liston byl pro tenhle zápas bez formy a navíc si nevěřil, že by se proti Aliho stylu mohl prosadit víc, než kdysi v Miami. Když ho Ali srazil k zemi, jednoduše zůstal ležet, protože neměl žádnou vůli pokračovat. Nicméně se zdálo, že se Liston chystá zvednout na rozechvělé nohy (rozhodčí Jersey Joe Walcott Aliho napomenul kvůli urážkám a pohrdavým poznámkám a počítání zopakoval, protože zprvu opravdu nebylo zřetelné, zda chce Liston pokračovat), ale očividně se už bránit nechtěl. Walcott po několika sekundách zápas skutečně ukončil.\n\nV listopadu téhož roku se Ali střetl a také porazil dřívějšího šampiona Floyda Pattersona. Patterson byl jeho dětským hrdinou a pro Aliho bylo velmi bolestivé zjištění, že odmítá uznat jeho nové jméno. Tehdy se Ali rozhodl, že s Pattersonem bude bojovat a zničí ho. A Patterson opravdu v ringu moc šancí nedostal. Pattersonův debakl rozhodčí ukončil ve 12. kole.\n\nKvůli odmítnutí vojenské služby ve válce ve Vietnamu mu byla v květnu 1967 odňata boxerská licence a byl odsouzen k pěti letům vězení. Ali prohlásil: „\"nemám nic proti Viet Congu, protože nikdo z nich mě nenazval negrem\"“. Případ se vlekl několik let a především díky svým právníkům byl u Nejvyššího soudu zproštěn obžaloby.\n\nV roce 1970 Ali získal zpět boxerskou licenci. Jeho prvním soupeřem po nucené pauze byl Jerry Quarry, kterého 26. listopadu 1970 porazil hladce ve třetím kole. Krátce po tomto zápasu soud uznal, že Alimu byla licence odebrána neprávem. Potom ho čekal zápas v New Yorku s Oscarem Bonavenou v Madison Square Garden. Ali zvítězil v patnáctém kole, a připravil si tak cestu k souboji o titul s Joem Frazierem.\n\nZápas se odehrál v Madison Square Garden 8. března 1971. Utkání je známé jako „Zápas století“. Stal se jedním z nejslavnějších a nejočekávanějších zápasů všech dob. Oba boxeři měli mnoho zkušeností a doposud neokusili chuť porážky. Souboj provázela vypjatá atmosféra a také ho pozvedla obrovská reklama. Ali nepovažoval Fraziera za právoplatného šampiona, nechyběly ani urážky na jeho adresu, přestože právě po Frazierově přímluvě v roce 1970 byla Alimu navrácena licence.\n\nZápas byl vyrovnaný až do 11. kola, kdy začal mít Ali problémy. Na začátku 15. kola byl Ali uzemněn tvrdým levým hákem, a ačkoliv vstal, byla Frazierova převaha naprosto zjevná. Vítězem se na body stal Joe Frazier. Jako fotograf se zápasu účastnil i Frank Sinatra, který pořizoval snímky pro Life Magazine. O famózní zážitek posluchačů u radiopřijímačů se postarali legendární hlasatel boxu Don Dunphy s hercem a sportovním nadšencem Burtem Lancasterem.\n\nV roce 1973 po řetězu vítězství nad špičkovými soupeři v těžké váze, rozdělil Ali kampaň, která měla přinutit Fraziera k odvetě, do dvou utkání s Kenem Nortonem (v zápase, který Ali s Nortonem prohrál, utrpěl Ali zlomeninu čelisti). Utkáním s Frazierem (který ztratil titul v zápase s Georgem Foremanem) vyhrál na body a připravil si tak cestu k dalšímu titulovému zápasu.\n\nAli se stal znovu držitelem titulu 30. října 1974 po pokoření šampióna George Foremana. Zápas proběhl v Zairu s podtitulem \"The Rumble in the jungle\". Utkání jako jeden z prvních propagoval Don King, showman, který zápas v Africe ocejchoval sloganem „Z otroctví k vítězství“ (\"From Slaveship to Championship\"). Téměř nikdo, dokonce ani dlouholetý Aliho fanoušek Howard Cosell nedával Alimu šanci na úspěch. Komentátor před zápasem poukazoval na to, že Ali svedl po dvou bitvách s Joem Frazierem a Kenem Nortonem a s každým jen jednou a velmi obtížně zvítězil, zatímco Foreman oba smetl ve druhém kole. Foreman měl do té doby na kontě ze 40 vítězství 37 způsobem KO. A většina z nich netrvala déle než tři kola. Navíc posledních osm zápasů Foreman ukončil v druhém kole.\n\nAli se chystal boxovat na větší vzdálenost a nepustit si Foremana k tělu, protože jeho rychlost a práce nohou byla na mnohem lepší úrovni, ale během druhého kola byl Ali zatlačen až k provazům, kde ojediněle Foremanovi údery vracel a zároveň se mladému borci vysmíval. Brzy byl zřejmý Aliho úmysl. Snažil se Foremana rozzuřit a donutit ho k nejtvrdším úderům, aby ho unavil jak mentálně, tak fyzicky. Šampión posílal na Aliho stovky úderů, ale v průběhu sedmi kol byly stále méně efektivní. Na konci osmého kola byl Foreman tak unavený, že Aliho vítězem už tipoval každý. Nakonec Ali rychlou kombinací úderů vyčerpaného a vrávorajícího Foremana poslal k zemi. Ali se tak po strhujícím zápase, kde soupeř psychicky neunesl jeho posměšky a zcela se unavil neefektivním bušením do jeho krytu, stal znovu šampionem.\n\nDne 24. března 1975 Ali bojoval s Chuckem Wepnerem v Clevelandu. Právě tento zápas inspiroval společnost Academy Award k natočení filmu \"Rocky\". Paradoxně to však byl Aliho soupeř, který se stal předlohou pro smyšleného boxera. Wepner byl boxerem z ulice a živil se jako prodavač lihovin. Jeho přezdívka byla \"The Bayonne Bleeder\" (Ubožák) a neznámý novinář o něm napsal: „Jestliže on je kandidát na titul číslo osm, pak boxovací pytel musí být číslo sedm“. Wepner však tvrdě trénoval dva měsíce a se skóre 2:41 se mu podařilo vydržet až do patnáctého kola. Sylvester Stallone viděl utkání v televizi a navrhl postavu Rocky Balboa.\n\nV roce 1975 byl Alimu znovu navržen boj proti Joe Frazierovi. Očekávání bylo obrovské, byl to finální souboj mezi těmito dvěma velkými boxery Těžké váhy. Aliho časté urážky, nadávky a básně zvýšily očekávání a vzrušení z boje. Po 14 vyčerpávajících kolech odmítl Frazierův trenér Eddie Futch dovolit Joeovi, aby pokračoval. Frazier se cítil zrazen a nikdy už s Futchem nepromluvil. Novináři po zápase citovali Aliho výrok: „Nikdy jsem nebyl tak blízko smrti!“ Ring Magazine nazval zápas Zápasem roku a byl nazván také největším zápasem všech dob. Ali vyhrával na začátku několika kol, ale Frazier vždy dokázal udělat uprostřed kola comeback. Nicméně v pozdějších kolech měl Ali zápas již pod kontrolou a ve 14. kole byl zápas zastaven Frazierovým trenérem kvůli Joeovým oteklým očím, již téměř neviděl.\n\nPo tomto zápase již žádný Aliho protivník nebyl jako Joe. Frazier po dalších dvou zápasech odešel navždy do boxerského důchodu a Ali, ačkoliv již se sestupnou kvalitou, odboxoval ještě mnoho zápasů, ovšem jeho vítězství byla sporná. V roce 1976 Ali knockoutoval dva prakticky neznámé protivníky, „Belgického kameníka“ (\"Belgian stonecutter\") Jean-Pierre Coopmana a Angličana Richarda Dunna. Dne 30. dubna 1976 stál Ali proti Jimmy Youngovi v Ladnover v Marylandu. Ali vážil v té době 230 liber (104 kg), nejvíc v kariéře. Rozhodčí, vybraní Donem Kingem, označili po 15 kolech Aliho vítězem. Široká veřejnost však věřila, že Young Aliho přebodoval a mnoho lidí nazvalo toto hodnocení jako nejhorší v historii boxu. V září téhož roku se proti Alimu postavil do ringu v Yankee Stadium Ken Norton v jejich třetím zápase. V dalším velice sporném rozhodnutí rozhodčí deklarovali Aliho vítězem.\n\nV roce 1977 Aliho lékař Ferdie Pacheco opustil doprovodný tým. Soudil, že Ali se ničí tím, že pokračuje v boxu příliš dlouho, a nepřál si nést za to zodpovědnost. Pacheco doporučil Alimu jít na odpočinek hned, když zaznamenal, že jeho reflexy se zpomalují. Ali však držel svůj titul do roku 1978, kdy ho ztratil s olympijským vítězem z roku 1976, Leonem Spinksem. Ali se tak stal prvním šampionem v těžké váze v historii boxu, který ztratil titul s nováčkem, co měl za sebou pouhých sedm profesionálních zápasů. V zářijové odvetě v New Orleans v Superdome Spinksův rohovník odešel pryč po šestém kole, což později komentoval tím, že se mu zápas nezdál příliš na úrovni. Ali vyhrál na body po 15 kolech nad zmateným Spinksem. Dne 27. června 1979 oznámil Ali odchod do důchodu a uvolnil titul.\n\nNicméně již 2. října 1980 vyzval Larryho Holmese na zápas o titul WBC v těžké váze. S vidinou dalšího rekordu, kdy by jako první boxer získal titul již čtyřikrát, prohrál Ali technickým KO v 11. kole, když ho Dundee nenechal nastoupit do dalšího kola. Na zápas s Holmesem, podporovaným jako „Poslední hurá!“, se mnozí fanoušci i experti dívali s pohrdáním, protože to byla ukázka, jak se Ali zhoršil. Holmes byl dříve Aliho sparring partner a tak ho někteří viděli jako „novou vycházející hvězdu“. Holmes později připustil, že ačkoliv zápasu vládl on, zadržoval některé údery z úcty ke svému idolu a bývalému zaměstnavateli. Po zápase vyšlo najevo, že byl Ali vyšetřován na klinice Mayo. Přiznal brnění v rukách a komolení řeči. Zkouška odhalila, že má díru v membráně oddělující mozek a lebeční kost. Nicméně, Don King zatajil tuto zprávu a dovolil, aby pokračoval v zápasech.\n\nNavzdory zřejmému konci kariéry po prohře s Holmesem a navzdory svému zdravotnímu stavu Ali boxoval ještě jeden zápas. Dne 11. prosince 1981 nastoupil proti vycházející hvězdě a budoucímu mistru světa Trevoru Berbickovi v zápase nazvaném „Drama na Bahamách“ (\"The Drama in the Bahamas\"). Protože byl Ali již zatracován, málo amerických míst vyjádřilo zájem o hostování zápasu a málo fanoušků projevilo zájem ho sledovat. Ve srovnání s dřívějšími souboji se utkání konalo v málo známém městě Nassau. Ačkoliv Ali předvedl okrajově lepší výkon proti Berbickovi než proti Holmesovi o 14 měsíců dříve, nestačilo to a zápas po 10 kolech prohrál jednomyslným rozhodnutím. Berbickovi bylo tehdy 27 let, byl tudíž o 12 let mladší. Po této prohře Ali již definitivně v roce 1981 ukončil kariéru s profesionálním záznamem 56 vítězství (37 KO) a 5 proher. Stal se třikrát světovým šampionem v těžké váze.\n\nMuhammad Ali porazil téměř každou špičkovou těžkou váhu své doby, která bývá nazývána Zlatým věkem těžké váhy. Byl mj. jmenován časopisem Ring Magazine \"Boxerem roku\" častěji, než jakýkoliv jiný boxer a jeho zápasy byly prohlášeny „Zápasem roku“ víckrát, než u jiných boxerů. V Internacional Hall of Fame je sedminásobným vítězem ankety o nejlepšího boxera a je také jedním ze tří boxerů, kteří byli prohlášeni sportovním časopisem „Sportovcem roku“. Je považován za jednoho z nejlepších boxerů napříč vahami v historii. Jeho psychologické taktiky před, během a po zápasech byly velmi účinné. Byla to jeho největší přednost, kterou si mohl dovolit také díky poměru své výšky a váhy. V roce 1978, tři roky před Aliovým stálým důchodem, výbor starších v jeho rodném městě Louisville v Kentucky rozhodl o přejmenování Walnut Street na Muhammad Ali Boulevard. Za týden, kdy instalovali 70 nových ukazatelů směru, bylo 12 z nich ukradeno. O rok dříve výbor státní školy v Jefferson County zvažoval přejmenování Central High School k jeho poctě, ale nebylo to schváleno. V každém případě pojmenování Ali Boulevard, stejně jako tehdy Ali samotný, bylo v jeho rodném městě dobře přijato.\n\nAlimu byla počátkem roku 1980 diagnostikována Parkinsonova choroba s následným zpomalováním motorických funkcí. Aliho lékaři se však neshodli na tom, zda jeho symptomy byly způsobené boxem a zda byl jeho stav degenerativní. Koncem roku 2005 se Aliho kondice znatelně zhoršila. Podle dokumentárního filmu \"When We Were Kings\", kde Ali byl dotazován na to, zda kvůli své nemoci nelituje boxování, odpověděl, že kdyby neboxoval, byl by malířem v Louisville v Kentucky. Byl zvolen do Forbes Celebrity 100 jako třináctý za Donaldem Trumpem.\n\nV roce 1985 se účastnil jako hostující rozhodčí v úvodní WrestleMania event. Poté se Ali v roce 1988 plavil na výročním plavidle Tournament of Roses Parade, při jejím spuštění na počest 200. výročí Ústavy USA.\n\nV roce 1991 Ali publikoval svůj životopis. Dostal též cenu Spirit of America Award jako nejznámější americká tvář na světě. V roce 1996 byl poctěn tím, že zapálil olympijský oheň na letní olympiádě v Atlantě. Objevil se i na finále Australské fotbalové ligy v roce 1998, kam ho Anthony Pratt pozval, aby sledoval hru a rovněž vítal běžce na každoroční akci Los Angeles Marathon. V roce 1999 dostal od televize BBC jednorázové ocenění jako „Sportovní osobnost století“.\n\nJeho dcera Laila Ali se v roce 1999 také stala boxerkou, navzdory otcovým komentářům proti ženskému boxu, podle kterých nejsou ženy na box stavěné.\n\nV roce 2001 byl natočen životopisný film nazvaný \"Ali\" s Willem Smithem v hlavní roli. Film získal smíšené kritiky, s pozitivním výsledkem k hereckému umění Willa Smitha a vedlejšího herce Jona Voighta a získal nominaci na cenu Filmové akademie. Při přípravě Aliho filmu Smith ustavičně odmítal roli Aliho do té doby, než Muhammad Ali osobně požádal, že roli přijme on sám. Podle Smitha první věc, kterou o tom Ali řekl Smithovi, byla: „Nejsi dost pěkný, abys mne hrál“.\n\nAli dostal prezidentskou medaili svobody při obřadu v Bílém domě 9. listopadu 2005. Dne 19. listopadu 2005 (Aliho 19. svatební výročí) se otevřelo 60 milionové neziskové Centrum Muhammada Aliho v centru Louisville v Kentucky. Mimo zobrazování jeho boxerských pamětí se centrum soustředí na tematiku míru, sociální odpovědnosti, respektu a osobního růstu. Podle webu Centra Muhammada Aliho: „Od té doby, co odešel z boxu, se sám věnoval humanitárnímu úsilí po celém světě. Je oddaný sunnitským muslimům, cestuje po celém světě a propůjčuje své jméno v zemích, kde se vyskytuje hladomor a chudoba, podporuje vzdělávací úsilí všeho druhu, propaguje adopci a povzbuzuje lidi k respektu a lepšímu vzájemnému porozumění. Odhaduje se, že pomáhal poskytnout více než 22 milionů jídel pro hladové.“\n\nVe FedEx Orange Bowl 2. ledna 2007 byl Ali čestným kapitánem pro Louisville Cardinals a nosil jejich bílý dres číslo 19. Ali byl doprovázen golfovou legendou Arnoldem Palmerem, který byl čestným kapitánem pro Wake Forest Demon Deacons, a hvězdou Miami Heat, Dwyanem Wadem.\n\nMládežnický klub v Aliově rodném městě a druh růží (Rosin Ali) byly také pojmenovány po něm. Ali žil ve Scottsdale v Arizoně se svou čtvrtou manželkou Yolandou 'Lonnie' Ali. Vlastní dům v Berrien Springs v Michiganu, který byl na prodej a 9. ledna 2007 koupili dům ve východním Jefferson County za 1 875 000 dolarů.\n\nMuhammad Ali se čtyřikrát oženil a měl sedm dcer a dva syny. Svou první manželku, servírku v koktejlovém baru Sonju Roi, potkal asi měsíc předtím, než se vzali (14. srpna 1964). Námitky Sonji k jistým muslimským zvykům, pokud jde o oblečení ženy, přispěly k rozpadu jejich manželství. Rozvedli se 10. ledna 1966.\n\nDne 17. srpna 1967 si Ali vzal sedmnáctiletou Belindu Boyd. Po svatbě změnila jméno na Khalilah Ali, následujíc muslimskou tradici. Měli čtyři děti: nejstarší dcera Maryum se narodila v roce 1968, dvojčata Jamilla a Rasheeda v roce 1970. Jediný biologický syn Muhammada Aliho, Muhammad Ali Jr., se narodil v roce 1972.\n\nV roce 1974 začal Aliho vztah s Veronicou Porsche. Byla to jedna ze čtyř plakátových děvčat, která podporovala akci Rumble in the Jungle, boj v Zairu s Georgem Foremanem. V létě 1977 Aliho druhé manželství skončilo a oženil se s Veronicou. Než se stali manžely, měli dceru Hanu a Veronica byla v jiném stavu s druhým dítětem. Druhá dcera, Laila Ali, se narodila v prosinci téhož roku. Roku 1986 se Ali a Veronica rozvedli.\n\nDne 19. listopadu 1986 si Ali vzal svoji čtvrtou manželku Yolandu 'Lonnie' Ali, se kterou se znali od dětství v Louisville. Muhammad Ali byl opatrovníkem jejích dětí. Měli jednoho adoptovaného syna, Asaada. Ali měl ještě dvě další dcery, Miyu a Khaliah, z nemanželských vztahů. Zemřel ve věku 74 let na Parkinsonovu nemoc.\n\n\n\n\n\n"}
{"id": "85199", "url": "https://cs.wikipedia.org/wiki?curid=85199", "title": "Bitva na Sommě (film)", "text": "Bitva na Sommě (film)\n\nBitva na Sommě (1916) byl dokumentární a propagandistický film natočený oficiálními britskými kameramany \"Geoffrey Malinsem\" a \"Johnem McDowellem\" během první světové války. I když měl být hlavně patriotickou propagandou, dokázal film poskytnout velmi působivé zobrazení zákopové války s mnoha mrtvými a umírajícími britskými a německými vojáky.\n\nMalins a McDowell natočili film před a během bitvy na Sommě, která začala 1. července 1916. Některé scény, v nichž pěšáci vylézají ze zákopu a útočí do země nikoho, zinscenovali ještě před bitvou v bezpečí zázemí. Ale na dalších záběrech Malins zachytil nejslavnější události prvního dne bitvy, kdy byl přítomen na frontě u Beaumont Hamelu. Na tomto místě nafilmoval výbuch podminovaného německého opevnění na Hawthonské vyvýšenině, stejně jako přípravy a útok 1. praporu Lancashireských střelců z 29. divize.\n\nMalins a McDowell původně nezamýšleli natočit dlouhometrážní film, ale když \"Britská komise pro válečné filmy\" zhlédla natočený materiál, rozhodla, že vzhledem k jeho kvalitě a množství, bude uveden v kinech jako plnohodnotný dlouhometrážní film. Producentem se stal William F. Jury a editory Malins a Charles Urban.\n\nKonečná verze filmu trvala 62 minut a 50 sekund a byla umístěna na pěti filmových cívkách. Poprvé byl film promítán 10. srpna 1916 pozvanému publiku v divadle Scala, tedy v době, kdy vlastní bitva ještě stále probíhala. 21. srpna byl film současně uveden ve 34 londýnských kinech a následující týden i v kinech mimo hlavní město. V srpnu snímek zhlédla i královská rodina na soukromém promítání na hradě Windsor. Celkem byl film promítán v 18 zemích.\n\nFilm byl promítán i britským vojákům odpočívajícím ve Francii: nováčkům poskytoval alespoň základní představu, s čím se zanedlouho setkají. Jediná věc, na kterou si vojáci stěžovali, byl chybějící charakteristický zvuk bitvy. Ovšem, na němý film, titulky nečekaně upřímně popisovaly snímky raněných a umírajících.\n\nPodle britských úřadů měl film zvyšovat morálku obyvatelstva a skutečně se mu od většiny diváků dostalo kladného přijetí. Někteří ale považovali za nemorální zobrazovat scény násilí a děkan Durhamské univerzity protestoval „proti zábavě, která zraňuje srdce a porušuje posvátnost lidského umírání“. Další si stěžovali, že se tak vážný film promítá ve společnosti komedií. Publikum v Británii během dvou měsíců zakoupilo kolem 20 milionů vstupenek. V tomto ukazateli zůstává \"Bitva na Sommě\" jedním z nejúspěšnějších britských filmů v historii.\n\nHistorici se domnívají, že z konečné verze filmu bylo mnoho z původního materiálu cenzurou vyřazeno, protože Ministerstvo války chtělo, aby film obsahoval záběry, které by podpořily válečné úsilí a zvýšily morálku, což se více než úspěšně podařilo.\n\n"}
{"id": "85202", "url": "https://cs.wikipedia.org/wiki?curid=85202", "title": "Tok Pisin", "text": "Tok Pisin\n\nTok pisin (\"tok\" znamená „slovo“ nebo „řeč“ a \"pisin\" je zkomolenina „pidžin“) je kreolský jazyk, který vznikl a je používán v Papui-Nové Guineji, kde je nejvíce používaným jazykem. Asi 2 miliony lidí ho používá jako druhý jazyk. Kromě tok pisin se jazyku říká také (melanéská) pidžin angličtina nebo neo-melanéština.\n\nTok pisin se v určitém rozsahu používá v médiích i vládě, ale angličtina má stále přednost. V některých školách se první tři ročníky učí v jazyce tok pisin.\n\nV různých oblastech Papuy Nové Guiney se používá výrazně odlišný slovník i gramatika, a to s různými dialekty v oblastech Novoguinejské vysočiny, severního pobřeží Papuy Nové Guiney a Ostrovů Nové Guiney.\n\nSlovesa mají jednu příponu, \"-im\" (z anglického \"him\" = jej) k rozpoznání přechodnosti (tranzitivity) (\"luk\" - dívat se; \"lukim\" - vidět něco). Avšak některá slova, jako např. \"kaikai\" (jíst), mohou být přechodná i bez přípony \"im\". Čas je označen samostatnými slovy \"bai\" (z angl. \"by and by\"; budoucnost) a \"bin\" (angl. \"been\"; minulost). Průběhový čas je označen slovem \"stap\" - např. „získávat“ se překládá jako \"kisi stap\".\n\nPodstatná jména nerozlišují číslo, tak jako zájmena.\n\nPřídavná jména obvykle přibírají příponu \"-pela\" (angl. \"fellow\"), když upravují podstatná jména. Výjimkou je \"liklik\" (malý), které se používá jako v tomto příkladu: \"liklik gut boi\", „malý hodný chlapec“.\n\nZájmena ukazují osobu, číslo a dokonavost. Vzory se liší závisejíce na místních jazycích; duál je obvyklý, triál už méně. Největší seznam zájmen tok pisin je níže.\n\nZdvojení jsou v tok pisin velmi obvyklá. Někdy jsou použita jako metoda odvozování, někdy jsou slova zdvojená, protože dvě podobně znějící slova přejatá z jiných jazyků nešla pro tok pisin jinak přizpůsobit. Příklad: \"sip\" (loď, angl. \"ship\"), sipsip (ovce, angl. \"sheep\")\n\nJsou známy jen dvě správné předložky: \"bilong\" (angl. \"belong\"), což znamená „z“ nebo „pro“, a \"long\", což znamená všechno ostatní. Někdy jsou užívána jako předložky celá slova, jako např. \"antap long\", „navrch“.\n\nV jazyce tok pisin můžeme najít spoustu výrazů podobných nebo přímo přejatých (s gramatickou úpravou) z angličtiny (s vlivem Austrálie), portugalštiny domorodých melanéských jazyků a němčiny. Němčina získala velký vliv na vývoji jazyka tok pisin během německé nadvlády.\n\n\n"}
{"id": "85209", "url": "https://cs.wikipedia.org/wiki?curid=85209", "title": ".ky", "text": ".ky\n\n.ky je internetová národní doména nejvyššího řádu pro Kajmanské ostrovy (podle ). Samotná doména je málo využívána, protože místní mnohem častěji používají domény .com nebo .net.\n\nPro zaregistrování domény je nutné prokázat spojení s Kajmanskými ostrovy (např. bydliště, nebo místo podnikání)\n\n"}
{"id": "85210", "url": "https://cs.wikipedia.org/wiki?curid=85210", "title": ".kz", "text": ".kz\n\n.kz je internetová národní doména nejvyššího řádu pro Kazachstán (podle ).\n\nDoména .kz se dá registrovat minimálně na jeden rok.\n\nZ celkového počtu 15 000 000 obyvatel jich internet používá přibližně 250 000.\n\n"}
{"id": "85223", "url": "https://cs.wikipedia.org/wiki?curid=85223", "title": ".kh", "text": ".kh\n\n.kh je internetová národní doména nejvyššího řádu pro Kambodžu (podle ).\n\nZ celkového počtu 13 000 000 obyvatel jich využívá internet asi 30 000.\n\nV doméně .kh jsou povoleny pouze následující domény 2. řádu:\n\n\n"}
{"id": "85229", "url": "https://cs.wikipedia.org/wiki?curid=85229", "title": "Proměny (album)", "text": "Proměny (album)\n\nProměny jsou album skupiny Čechomor, které se od předchozích alb liší v tom, že bylo nahráno spolu s Collegiem Českých Filharmoniků. Album vyšlo v roce 2001 a vydala ho společnost Venkow Records. Na albu se podílel také zpěvák skupiny Killing Joke Jaz Coleman. Proměny byly oceněny akademií populární hudby třemi Anděly za nejlepší album roku, nejlepší píseň roku Proměny (píseň), která také držela po dlouhou dobu první příčky v hitparádách, a za nejlepší skupinu roku. Album obsahovalo pouhých 12 písní, které byly v multiplatinové edici rozšířeny o další čtyři. Mimo jiné také anglickou verzi Proměn, kterou zpívá Lenka Dusilová a Jaz Coleman.\n\nUkázka celého alba - Nižší kvalita, Vyšší kvalita.\n\n\n\n"}
{"id": "85233", "url": "https://cs.wikipedia.org/wiki?curid=85233", "title": "MSD", "text": "MSD\n\nZkratka MSD má více významů:\n\n"}
{"id": "85234", "url": "https://cs.wikipedia.org/wiki?curid=85234", "title": "Trojné číslo", "text": "Trojné číslo\n\nTrojné číslo (triál) je mluvnická kategorie čísla, která vyjadřuje tři osoby či věci. Trojné číslo v češtině nikdy neexistovalo, používá se např. v jazycích Tok Pisin, Tolomako a Lihir.\n\nPlatí pravidlo, že jazyk, který zná trojné číslo, musí znát i číslo dvojné, což zároveň znamená, že musí znát i číslo množné.\n\nTok Pisin\n"}
{"id": "85235", "url": "https://cs.wikipedia.org/wiki?curid=85235", "title": "Hrací automat", "text": "Hrací automat\n\nHrací automat je zpravidla elektronické zařízení, na kterém lze za peníze provozovat hry; nejčastěji jsou umístěny ve stojící skříni s displejem a ovládacími prvky na čelní stěně. Nejobvyklejší jsou tzv. \"výherní hrací automaty\" umožňující peněžité výhry. Automaty patří v současné době mezi nejoblíbenější kasinové hry. Je to hlavně díky jejich nenáročnosti hraní.Vynálezce automatů byl \"Charles Fay\", který první automat sestrojil a základní pravidla hry se od té doby nezměnily. Hráč si vsadí a roztočí sadu válců se symboly. Každý z těchto točících se válců se pak zastaví. Hráč vyhraje, pokud válce po zastavení vytvoří řadu stejných symbolů. Platí, že čím jsou výherní symboly ojedinělejší, tím je vyhraný obnos vyšší.\n\nVýherní hrací automaty bývají umístěny v hernách s kasinovou licencí a nesmí být umístěny v běžných restauracích nebo například barech.\n\nNejdůležitější částí mechanického VHP jsou kotouče (dle typu tři až pět), které se po stisknutí tlačítka otáčejí a po určitém časovém úseku se kotouče \"zaseknou\". Pokud je zaznamenána kombinace symbolů (tři stejné symboly v řadě vodorovně nebo dle úhlopříčky) je hráči připsána výhra podle hodnoty symbolů. S násobením vsázek se násobí výhra. U nejrozšířenějších mechanických automatů je minimální sázka 2 Kč (u nejstarších 1 Kč), maximální sázka 5+95. Otáčení kotoučů vyvolává u hráče dojem rulety, ale jejich zastavení v určité pozici je řízeno softwarem automatu a hráčem je jen iniciováno. Software automatu je nastaveno podle všeobecných podmínek (zákonů a vyhlášek) tak, že pro výhry musí být vyčleněno určité procento ze sázek.\n\nPrincip LCD automatů je stejný, jen je v nabídce více her a automat je uživatelsky přívětivější.\n\nVýherní loterijní terminál je propojen do širší sítě hracích automatů, která se dohromady skládá na jackpot. Z každé sázky na každém z těchto automatů je určitá část vyhrazena a odvedena právě na výhru v jackpotu. Tento typ automatu vytlačuje starší mechanický model VHP, protože nabízí větší množství her, které se nepravidelně při aktualizacích software mění, ale i širší rozpětí sázek na jednu hru. Tyto sázky typicky sahají od jedné koruny a mohou maximálně dosáhnout 1 000 Kč za jednu hru. Výhra v podobě jackpotu je podle loterijního zákona limitována na maximálních 500 000 Kč na jednu hru.\n\nNastavení výhernosti hracích automatů (VHP+VLT) je schvalováno ministerstvem a nelze do něho zasahovat. Dlouhodobá teoretická výhernost dosahuje podle typu automatu a hry až 100 %, ovšem dle zákona nesmí tuto hranici přesáhnout. Minimální výhernost nesmí dle zákona klesnout pod 75%. Každý automat má svůj herní plán, který je k nahlédnutí u obsluhy a v případě online automatů v pravidlech kasina. V herním plánu musí být mimo jiné přesně uvedena výhernost daného automatu, respektive každé jednotlivé hry.\n\n\nKaždý automat musí mít vylepenou svoji registrační známku, která se za poplatek 5.000,- Kč vydává na 3 měsíce.\n\nZa každý automat (místo) se platí poplatek ve výši 55,- Kč a den.\n\nZ čistého zisku se odvádí 30% státu a zbytek zisku podléhá běžnému zdanění příjmů. Pokud hernu neprovozuje společnost přímo vlastnící automaty, rozdělení zisku je zhruba 1/3 stát, 1/3 vlastník automatů, 1/3 provozovatel herny.\n\nHraní na automatech je možno se věnovat i na internetu, a to pouze v online kasinech, které mají licenci vydávanou Ministerstvem financí ČR.\n\n\n\nHouse Edge je u automatů proměnlivá, většinou se pohybuje kolem hodnoty 15 % v kamenných kasinech. V online kasinech bývá výše house edge nižší a zpravidla se pohybuje kolem 5 %.\n\nAlternativou jsou hrací automaty neurčené k peněžní výhře, ve kterých je za peníze možné hrát videohru. S postupným rozšířením osobních počítačů a herních konzolí se tento typ omezuje na herní centra typu Laser Game a zábavní parky.\n\nČeský zákon nedovoluje hru na výherních automatech osobám mladším osmnácti let, do heren s automaty jim pak úplně zakazuje vstup.\n\n\n"}
{"id": "85241", "url": "https://cs.wikipedia.org/wiki?curid=85241", "title": "Rakovina (album)", "text": "Rakovina (album)\n\nRakovina je druhé album Karla Kryla. Je zároveň první, které vydal v exilu.\n\nPísně pro album psal Karel Kryl v letech 1968-1969. Většina jich vznikla ještě v Československu. Písně jsou odrazem atmosféry po událostech v srpnu 1968. Na jaře 1969 nahrál některé z nich v ostravském rozhlasovém studiu spolu s písněmi, které vyšly na albu \"Bratříčku, zavírej vrátka\" (tyto nepoužité nahrávky byly poprvé vydány v listopadu 2009). V září 1969 zůstal Kryl v Německu. V říjnu pak pořídil v nahrávacím studiu Rádia Svobodná Evropa nové nahrávky zmíněných písní. K nim přidal ještě píseň \"Divný kníže\", kterou napsal už v exilu.\n\n\nAlbum bylo vydáno v roce 1969, Kryl si vydání financoval sám. Bylo zhotoveno 1000 kusů, 400 jich bylo určeno pro Československo.\n\nNa obalu alba byla kresba Ivana Steigera, přes kterou bylo červeně napsáno jméno interpreta a nad ní titul alba. Na zadní straně obalu nebyly vypsány jednotlivé písně, místo toho zde byla faksimile Krylova dopisu posluchačům. Do Československa se album dováželo s falešnými obaly a etiketami. Vypadalo jako deska s klasickou hudbou nazvaná Klassiker modern frisiert (\"Klasikové moderně učesaní\").\n\nPrvní vydání v Československu v roce 1990 provázela jistá nejasnost. Na obalu bylo uvedeno, že studio, ve kterém bylo album nahráno, již neexistuje a s ním se ztratil i původní master nahrávky. Oproti tomu však stojí fakt, že archiv Rádia Svobodná Evropa je plně k dispozici.Firma Bonton odmítla Krylovu nabídku na znovunahrání písní a materiál pro první československé vydání získala z gramofonové desky některého z předešlých vydání. Album tak vyšlo v autentické podobě.\n\n\nZačátek titulní písně Karel Kryl používal jako znělku svých pořadů na Rádiu Svobodná Evropa.\n\n"}
{"id": "85246", "url": "https://cs.wikipedia.org/wiki?curid=85246", "title": "Kimberley", "text": "Kimberley\n\nKimberley je hlavním městem Severního Kapska v Jihoafrické republice.\n\nV roce 1871 byla v \"Kimberley\" objevena ložiska diamantů. Na jejich hledání a těžbě se zpočátku účastnili běloši i černoši. S rostoucí hloubkou výkopů ovšem ubývalo černošských prospektorů následkem seskupování koncesí. Poslední černošský prospektor, reverend Gwayl Tyamzashe, \"Kimberley\" opustil v roce 1883. Ložiska diamantů a jejich těžbu pak ovládla společnost De Beers, za niž stáli evropští finančníci (například Rothschild), Cecil Rhodes a Alfred Beit, nejvýznamnější světový nákupčí diamantů. Od roku 1885 se těžilo ve velkých hloubkách – huťmistry zde byli běloši, ti kontrolovali práci černošských horníků. V zájmu lepší kontroly pracovní síly a zabránění krádeží byli migrující černošští pracovníci, často mladí muži kmenů jako Pedi, jejichž náčelníci si tímto způsobem chtěli obstarat prostředky na nákup zbraní, nuceni žít v ohrazených táborech. Postupně se objevovali pracovníci i ze vzdálenějších míst jako Zimbabwe. Stejný postup byl použit i ve Witwatersrandu, kde byla v roce 1886 zahájena těžba zlata.\n\nJménem města byla pojmenována hornina kimberlit v níž zde byly v roce 1871 nalezeny diamanty. Ty se zde těžily v tzv. „Velké díře“ (Big Hole) až do roku 1914.\n\n2. září 1882 se \"Kimberley\" stalo prvním městem jižní polokoule s elektrickým veřejným osvětlením. Byla zde též první jihoafrická burza cenných papírů.\n"}
{"id": "85251", "url": "https://cs.wikipedia.org/wiki?curid=85251", "title": "Děkuji (album)", "text": "Děkuji (album)\n\nDěkuji je jméno alba Karla Kryla z roku 1995. Obsahuje nahrávky z pozůstalosti z let 1967-1993. Vydal Bonton na CD a MC.\n\n"}
{"id": "85252", "url": "https://cs.wikipedia.org/wiki?curid=85252", "title": "Armáda Spojených států amerických", "text": "Armáda Spojených států amerických\n\nArmáda Spojených států amerických (ang. \"United States Army\") je jednou ze šesti složek Ozbrojených sil Spojených států amerických. Má zodpovědnost za pozemní operace. V roce 2005 měla 486 000 vojáků v aktivní službě (včetně 69 638 žen) a 591 000 vojáků v záloze: 325 000 v národní gardě armády (ang. \"Army National Guard\") a 246 000 v armádních rezervách (ang. \"United States Army Reserve\").\n\nKontinentální armáda (ang. \"Continental Army\") byla zformována 14. června 1775, ještě před ustanovením Spojených států amerických, pro boj ve válce za nezávislost. Kongres Spojených států amerických schválil vytvoření United States Army 3. června 1784 po ukončení války za nezávislost, aby nahradila rozpuštěnou kontinentální armádu.\n\nAmerická armáda se skládá z těchto celků (od největších po nejmenší):\n\n\nV minulosti se v armádě USA používal celek pluk (ang. \"Regiment\"), který byl mezistupněm mezi praporem a brigádou. Prapor byl spíše považován jako složka pluku. Po roce 1957 se celek pluk přestal primárně používat a v současnosti je jen několik specifických jednotek mající toto označení a strukturu (např. 75th Ranger Regiment). Pluku velí plukovník (\"Colonel\" – COL).\n\n\n\nZde jsou uvedeny současné divize americké armády, a jejich velitelství. Dnes je řada těchto jednotek rozmístěna v Iráku v rámci Operace Iraqi Freedom, a také v Afghánistánu v operaci Trvalá svoboda a v Mezinárodních bezpečnostních podpůrných silách.\n\nV současnosti prochází americká armáda transformací, např. brigády budou v budoucnu hlavní bojová uskupení, namísto divizí. Tři typy bojových brigádních týmů (BCT) jsou:\n\nAmerický armáda používá od roku 2007 novou uniformu s digitální univerzální kamufláží vhodnou do všech prostředí zvanou Army Combat Uniform (ACU). Tato uniforma nahradila starší BDU uniformy \"woodland\" a \"desert camouflage uniform\".\n\nArmáda Spojených států amerických, její mužstvo, v podobě celkové či přes jednotlivce resp. jejich postavy, byla mnohokrát zobrazena v populární kultuře, ať už v podobě knižní, divadelní a především televizní a filmové. Ve Spojených státech existuje i několik televizních kanálů přímo na toto téma (U.S. Military Television Network, The Military Channel, The Military Channel Live TV, American Heroes Channel).\n\nArmáda umožňuje zapůjčit své muže, zbraně, dopravní prostředky a ostatní vybavení pro velkorozpočtové hollywoodské filmy a to zadarmo – pod podmínkou, že scénář projde jejím úřadem pro veřejné záležitosti (Public Affairs), pobočkou pro zábavní média, kde jej příslušní pracovníci přečtou, analyzují a navrhnou úpravy, na které producenti musejí přistoupit – týkají se mezi jinými toho, aby armáda Spojených států byla zobrazena v dobrém světle. Produkci jsou pak přiděleni armádní konzultanti, kteří dohlížejí při natáčení, fungují jako odborníci v této oblasti a dohlížejí na průběh celé akce.\n\n\n\n\n"}
{"id": "85253", "url": "https://cs.wikipedia.org/wiki?curid=85253", "title": "Bratrstvo Keltů", "text": "Bratrstvo Keltů\n\nBratrstvo Keltů bylo občanské sdružení, které vzniklo v roce 1995. Náplní aktivit sdružení bylo seznamování s odkazy keltské tradice – kulturou, hudbou, mytologií a jinými. Mimo to informovalo o současných akcích, vydávaných knihách a událostech, které odkazují na keltskou tradici a navazují na ni.\n\nMezi nejvýznačnější akce pořádané sdružením byl každoroční dvoudenní festival Beltine (30. dubna – 1. května), konaný pokaždé na jiném místě. Mimo to bylo Bratrstvo Keltů také výhradním distributorem alb skupiny Asonance.\n\nV prosinci 2015 ukončil spolek svoji činnost.\n\n"}
{"id": "85262", "url": "https://cs.wikipedia.org/wiki?curid=85262", "title": "Izomerie", "text": "Izomerie\n\nIzomerie je vzájemný stav dvou či více sloučenin obsahující stejné atomy ve stejném počtu (mají stejný sumární vzorec), které se od sebe liší pouze strukturním uspořádáním atomů v molekule. Jako izomery jsou označovány sloučeniny vykazující izomerii jakéhokoliv typu. Základní dělení izomerů je na konstituční (\"strukturní\") izomery a stereoizomery (\"prostorové\" nebo též \"konfigurační\" izomery). Stereoizomery se dále dělí na enantiomery (zrcadlové obrazy) a diastereoizomery, které se dále dělí na \"cis-trans\" diastereoizomery a konformační diastereoizomery (konformery). Izomery mohou a nemusí mít stejné fyzikální a chemické vlastnosti.\n\nKonstituční izomery mají stejný sumární vzorec, ale jiné vnitřní uspořádání. Patří sem izomerie\n\n\nStereoizomery mají všechny atomy v molekule vázané stejným způsobem, ale jejich prostorová geometrie je rozdílná. Do této skupiny patří\n\"enantiomery\", které jsou zrcadlově symetrické a souvisí s optickou aktivitou. Další podskupinou jsou \"diastereomery\", ty se dále dělí na \"konformační izomery\" a \"geometrické izomery\". Konformační izomery mohou mezi sebou přecházet pouhou rotací kolem vazby. U geometrických izomerů není umožněna volná otáčivost kvůli násobné vazbě nebo cyklickému uspořádání. Mají rozdílné fyzikální i chemické vlastnosti. Hlavní geometrická izomerie je izomerie cis-trans:\n\nPrvní zmínky o izomerii pocházejí z roku 1825, kdy Friedrich Woehler připravil kyselinu kyanatou a zjistil, že ačkoliv má stejné prvkové složení jako kyselina fulminová, její vlastnosti se liší. Tento poznatek zničil tehdejší představu, že chemické látky mohou mít odlišné vlastnosti pouze tehdy, pokud se liší jejich prvkové složení.\n\nV roce 1849 získal Louis Pasteur krystaly obou \"enantiomerů\" kyseliny hroznové. Konformaci jednotlivých enantiomerů zjistil pomocí měření otáčení roviny polarizovaného světla (polarimetrie).\n\n\n"}
{"id": "85263", "url": "https://cs.wikipedia.org/wiki?curid=85263", "title": "Lahovice", "text": "Lahovice\n\nLahovice () jsou městská čtvrť a katastrální území na jihu Prahy, tvořící od 24. listopadu 1990 severní část městské části Praha-Zbraslav. Území Lahovic má rozlohu 202,77 ha a rozkládá se na levém břehu Vltavy při jejím soutoku s Berounkou.\n\nOsada Lahovice leží v klínu mezi Vltavou a Berounku, t. j. na pravém břehu Berounky. Do katastrálního území Lahovic spadá i osada Lahovičky, ležící severněji, na protilehlém, levém břehu Berounky. Vlastní Lahovice (tj. část na pravém břehu Berounky) jsou statisticky vedeny jako jedna základní sídelní jednotka, území Lahoviček je rozděleno na dvě základní sídelní jednotky: ZSJ Lahovičky tvoří vlastní osada, ZSJ Lahovičky-soutok tvoří pobřežní pás od radotínského přístavu až k modřanskému jezu a k tomu oblast západně od obytné zástavby Lahoviček. Oblast v okolí přístavu, nyní bez obytných budov, je zmiňována jako osada Lebedov. Lahovice i Lahovičky leží při Strakonické ulici, což je významná výpadová radiála (označovaná též jako Chuchelská radiála), která je pražským pokračováním silnice I/4 od Strakonic a Příbrami.\n\nLahovice osídlili Slované kolem roku 850. Pohřebiště fungující následující dvě století zřídili na nízké písčité duně mezi Lahovicemi a Radotínem u dnešní Výpadové ulice.\n\nPoprvé jsou Lahovice zmiňovány roku 999 v zakládací listině kláštera v Ostrově (u Davle), jemuž kníže Boleslav III. věnoval „rybáře v Lahovicích“. V té době šlo o rybářskou usedlost, jíž byla svěřena povinnost udržovat cestu mezi královským městem Prahou a Zbraslaví, pohřebištěm Přemyslovských knížat, a právo vybírat mýto za průjezd obchodních povozů. Jeden z výkladů tvrdí, že bažinatý charakter těchto míst vyjadřovalo původní jméno Luhovice, poněmčením zkomolené na Lahowitz; jiný výklad, že název pochází z osobního jména Láh či Lahoda.\n\nV roce 1115, kdy jsou zde zmiňováni rybáři Čekan, Mařík a Blažej, přiřkl Vladislav I. dolní úsek řeky Mže včetně tří lahovických rybářů klášteru v Kladrubech. V roce 1270 za Přemysla Otakara II. se staly díky výměně pozemků opět královským majetkem. V roce 1304 je Václav II. připojil k Zbraslavskému klášteru. V roce 1358 je jako majitel dvora v Lahovicích zmiňován jakýsi Jan. I po husitských válkách patřily Lahovice zbraslavskému klášteru. Po zrušení kláštera roku 1785 připadly náboženskému fondu a zůstaly součástí zbraslavského panství, jehož vlastníky se později stali Karel Oettingen-Wallerstein a Cyril Bartoň z Dobenína. Se zavedením obecního zřízení roku 1849 se staly Lahovice samostatnou obcí.\n\nObyvatelé se zabývali rybařením a košíkářstvím. Lahovické košíkářské řemeslo bylo proslulé až do poloviny 20. století. Vrby byly pěstovány v celých alejích (oblast Vrbičky, později zastavěná Státním rybářstvím). Lahovičtí košíkáři prodávali své zboží na trzích na Zbraslavi i v Praze i přímo pekařům a dalším řemeslníkům. Někteří zdejší umělečtí košíkáři byli vyučeni v italských Benátkách.\n\nZa krále Václava III. byl v Lahovicích vybudován klášterní statek (v místech dnešního čp. 8), který využíval úrodné nivní půdy. Zhruba v téže době vzniklo na území dnešních Lahovic i Lahoviček několik dalších statků, jejichž budovy byly obehnány vysokými kamennými zdmi (např. dnešní čp. 6 a 11 v Lahovičkách). V husitských dobách i za třicetileté války byly Zbraslav i Lahovice opakovaně vydrancovány.\n\nPřed rokem 1870 zde vznikla malá továrna na hliněné zboží, ve 20. století je zde uváděna i velká cihelna. Cihelna byla zničena požárem při katastrofální povodni v roce 1890 a už nebyla obnovena.\n\nŘeka Berounka při povodních vícekrát změnila své koryto. Roku 1829 byla Berounka definitivně přeložena do dosavadního vedlejšího ramene do Lahovic (proraženého povodní roku 1799), čímž rozdělila území Lahovic na dvě části a dala tak vzniknout severněji položené osadě Lahovičky, která však i nadále zůstala součástí území obce Lahovice. Východní část Lahoviček byla rekultivována a lahovické ostrovy byly v rámci regulace Vltavy zrušeny. Jedna z částí původního říčního koryta mezi ostrovy byla v té době už jen výjimečně využívána k chovu ryb.\n\nPo ničivé povodni roku 1890 se Lahovice značně vylidnily a část obyvatelstva přesídlila z Lahovic do lépe chráněných Lahoviček. V roce 1899 bylo v Lahovicích spočteno 420 obyvatel ve 430 domech, a to z malé části rolníků, ostatní pracovali při dvoře, v továrně a blízkých cukrovarech, mnoho obyvatel se zabývalo výrobou proutěného zboží. Ve 20. letech 20. století se Zbraslav a Velká Chuchle staly oblíbenými výletními místy Pražanů a Lahovičky zažily stavební boom. Zatímco na začátku 20. století je v Lahovicích celkově uváděno 400 obyvatel ve 44 domech (z toho v Lahovičkách 148 obyvatel v 18 domech), v roce 1930 dosáhl počet obyvatel 628. Koncem 20. století opět klesal, v roce 1997 zde bylo evidováno 365 obyvatel.\n\nZákonem č. 111/1967 Sb. byly k hlavnímu městu Praze připojeny Lahovičky; dodatečně, s účinností od 1. října 1968, byly k Praze připojeny i vlastní Lahovice na pravé straně Berounky. Lahovice byly začleněny do městského obvodu Praha 5. Nejprve zde ještě nějakou dobu působil byl zdejší místní národní výbor, později byl zrušen a Lahovice byly s pomocí zdejšího občanského výboru spravovány centrálně ze Smíchova. Roku 1990 byly Lahovice spojeny se Zbraslaví do městské části Praha-Zbraslav.\n\nV ranních hodinách 7. května 1945 vyrostla na okraji starého lahovického mostu barikáda, která měla zpomalit postup záložních motorizovaných jednotek SS z prostoru Zbraslavi přes Berounku na Prahu. Lahovický most byl na svém místě strategickým bodem, neboť v celém okolí byl k dispozici jen radotínský přívoz a nejbližší přemostění na druhý břeh Berounky bylo až v Karlštejně. Na modřanské straně kladla domobrana tuhý odpor, a tak bylo zapotřebí uvolnit cestu pro pomoc německým jednotkám bránícím Prahu před všelidovým povstáním právě přes lahovický most. Na straně obránců stála skupinka vojáků Vlasovovy osvobozenecké armády a skupina místních občanů doplněná o několik dobrovolníků z okolních obcí. Špatně vyzbrojení obránci se pokusili během souboje vyhodit most do povětří, ale při nedostatku vhodné trhaviny dokázali způsobit jen malé škody a během několika desítek minut byli zabiti či zajati. V závěru bojů byl zastřelen i jeden z důstojníků útočící jednotky. Jako odplata byli zajatí obránci popraveni v prostoru osady „Ahoj“. Přibližně 35 lahovických občanů bylo vyvlečeno ze svých domů na ulici a popraveno. Jejich ostatky byly později rozježděny pásy tanků.\n\nKonečný součet obětí na straně obránců mostu byl:\n\nNevelká osada Lahovice leží převážně na západní straně Strakonické ulice. Je v ní jen několik málo pojmenovaných ulic: původní hlavní cestou je ulice Lahovská, vedoucí podél dnešní Strakonické, souběžně s ní vede v jižní částí osady ulice Spodní a z ní odbočuje kolmá ulice K novým domkům. Bývalé statky západně od ulice Spodní jsou sídlem několika autoservisů. U břehu Berounky asi půl kilometru západně od vlastních Lahovic se nachází menší nepojmenovaná chatová osada. U jižního okraje zástavby Lahovic se nachází mimoúrovňová křižovatka Lahovice, která je svou rozlohou větší než sama osada. Údolí Vltavy i Berounky zde překračuje estakáda zvaná Radotínský most.\n\nOsada Lahovičky je dnes od pohledu i počtem ulic a domů větší než osada Lahovice. I tato osada má protáhlý tvar podél Strakonické ulice, větší částí leží východně od ní, směrem k Vltavě. Původní trasování hlavní cesty naznačuje název souběžné ulice Na staré, která se před připojením Lahovic k Praze jmenovala Stará cesta. Příčným směrem vedou ulice Ke stanici, K řece a K zahradám. Východně od zástavby vede pobřežím Vltavy bezejmenná komunikace (Jahodačka – místně užívaný název, protože na sousedním poli se často pěstovaly jahody) po níž je značena páteřní cyklotrasa A1. Od ní se odděluje komunikace K sádkám, která obepíná obytnou zástavbu Lahoviček na severovýchodní straně a zaúsťuje do Strakonické ulice. V klínu obou těchto komunikací se nachází Lahovická nádrž, rybářské jezírko o rozloze 0,9 ha vybudované v 80. letech 20. stol. V severním výběžku Lahoviček, v úrovni chuchelského závodiště, se nacházejí sádky Rybářství Praha. Západně od Strakonické ulice se nachází pouze řada několika domů podél Strakonické ulice, za jejichž humny vede ulice Za ploty. Jižně od chuchelského závodiště vede kolmo k těmto ulicím ulice K závodišti.\n\nNa území západně od Lahovic i od Lahoviček je plánována těžba štěrkopísků a vznik Radotínských lagun.\n\nNa území Lahovic se nenachází žádná chráněná kulturní památka. Krom silnic tu nejsou žádné výraznější stavby ani památky. V 19. století tu býval velký dřevěný kříž, u něhož se vždy zastavovali ke krátké modlitbě poutníci na Svatou horu u Příbrami.\n\nPoloha osad v nivě na soutoku dvou řek je předurčuje k tomu, že při větších povodních jsou zaplaveny.\n\nPři povodni v září 1890 byla zaplavena celá osada a navíc došlo k výbuchu tovární pece na šamotové cihly. Při velké povodni roku 1893 byla značná část Lahovic a Lahoviček zničena; došlo k výraznému odlivu obyvatelstva a část se přestěhovala alespoň z níže položených Lahovic do výše položených Lahoviček. Zatímco Lahovice byly vyplavovány již desetiletou vodou, Lahovičky až padesátiletou.\n\nPři povodni v srpnu 2002 byly v ulicích Lahoviček 4 metry vody, při povodni v červnu 2013 zde bylo 1,5 metru vody. V roce 2013 navíc selhal varovný systém.\n\nAčkoliv povodně v roce 2002 donutily Prahu vybudovat systém protipovodňové ochrany, tři osady v nivě v okolí soutoku Vltavy a Berounky, tedy Lahovice, Lahovičky a Lipence, nebyly do plánu ochrany zahrnuty, protože vybudování ochrany by zde stálo nepoměrně více, než je výše škod, které zde povodeň může napáchat, a protože vzhledem ke štěrkopískovému podloží by některá opatření nemusela být účinná. Oblast Lahovic a Lahoviček je naopak považována za rozlivovou zónu. Podobně nechráněný zůstal i dolní Sedlec, Podhoří a Troja na opačné straně Prahy. V souvislosti s tímto rozhodnutím, které bylo učiněno v roce 2003, a v reakci na protesty místních obyvatel nabídla Praha obyvatelům Lahovic odkup jejich domů, ač možnost takového opatření původně primátor Bém vylučoval. Pro případ povodně jsou však zpracovány evakuační plány. Po povodních roku 2013 byla otázka protipovodňového plánu znovu otevřena.\n\nAž do 18. století vedla hlavní obchodní cesta z Prahy na Zbraslav a dále do Bavor cestou přes Slivenec, Velkou Chuchli a radotínský přívoz. Lahovice byly se světem spojeny cestou přes Radotín (dnešní ulice Výpadová). Cestu ze Zbraslavi do Prahy podél Vltavy vybudovala francouzská vojska prolomením barrandovské skály a zřízením dvou dřevěných mostů přes obě ramena Berounky v roce 1742 či 1743 v rámci Pasovské cesty (nazývané později též Zbraslavská, Dobříšsko-Vimperská nebo Strakonická). V letech 1805–1814 byla tato cesta přestavěna na silnici. Někdy před rokem 1920 byl francouzský dřevěný most nahrazen železobetonovým. Ve 20. letech (do roku 1928) zde byly na třech úsecích testovány tři různé typy betonového povrchu vozovky, podle americké i německé technologie.\n\nStrakonická ulice (označovaná též jako Chuchelská radiála), je dnes pražským pokračováním silnice I/4 od Strakonic a Příbrami. V letech 1961–1963 byla postavena povltavská silnice II/102 podél Zbraslavi a upraven její rozštěp se silnicí I/4, roku 1963 byl ke stávajícím Lahovickému mostu, po němž silnice I/4 přechází Berounku mezi Lahovičkami a Lahovicemi, přistavěn druhý most pro směr do Prahy. 1. prosince 1966 byl zprovozněn obchvat Zbraslavi na silnici I/4 za Lahovicemi. Nynější provedení Strakonické ulice ve dvou jízdních pásech po dvou jízdních pruzích pochází z roku 1973, kdy byla rekonstruována původní Zbraslavská silnice. Strakonická ulice se tak stala novou bariérou, která Lahovice a Lahovičky rozděluje podélně, západní a východní část jsou propojeny jen několika málo podchody a podjezdy. Dopravní zatížení Strakonické ulice v Lahovicích a Lahovičkách bylo kolem roku 2000 větší než zatížení dálnic D5, D8 i D11 na výjezdu z Prahy.\n\nPři jižním okraji zástavby Lahovic křižuje údolí Vltavy i Berounky Radotínský most, součást Pražského okruhu, zprovozněná roku 2010. Se Strakonickou ulicí jej propojuje monumentální mimoúrovňová křižovatka Lahovice, do níž je zaústěna i silnice II/102 od Milevska a Štěchovic (ulice K přehradám). Na severním předmostí Lahovického mostu je menší mimoúrovňová křižovatka, kterou je do Strakonické ulice zaústěna ulice Výpadová od Radotína, po které vedou peáží silnice II/101 a II/115.\n\nV letech 1892–1912 je doložena koněspřežná veřejná doprava ze Zbraslavi přes Lahovice k železniční stanici v Malé Chuchli. Jednalo se o poštovní jízdy s kapacitou od 2 do 4 cestujících.\n\nFrantišek Křižík získal v roce 1897 povolení předběžných technických prací na stavbě tramvajové trati; ve stejném roce požádala o povolení i rada města Prahy a Křižík jí ustoupil a své záměry stáhl. Elektrické podniky hl. m. Prahy vypracovaly i podrobný projekt jednokolejné tramvajové trati s výhybnami, pro niž se počítalo s výstavbou nových železných mostů přes obě ramena Berounky. Klíčovou překážkou se stalo trojí křížení železničních tratí. Roku 1899 přišla s podobným záměrem na zřízení tramvajové trati též Elektrotechnická akciová společnost dříve Kolben a spol. v Praze, avšak ani ona neuspěla.\n\nOd druhé poloviny 20. let byla mezi Prahou a Zbraslaví zaváděna celá řada navzájem si konkurujících autobusových linek: první z nich byla od 25. června 1927 linka K. Nedomy z Jungmannova náměstí na Zbraslav a z Karlova náměstí do Štěchovic a na Nový Knín, později přibyly linky ČSD, JAS, Fr. Růžičky, J. Zitty a dalších. Elektrické podniky hlavního města Prahy v roce 1927 žádaly o koncesi, ale nedostaly ji. Významná autobusová linka ČSD z Prahy na Zbraslav byla zavedena asi v květnu 1929, od 1. června 1936 převzaly její provozování Elektrické podniky hlavního města Prahy jako linku Z. Na území Lahovic měla linka tři zastávky: „Lahovičky, Walterova zahrada“, „Lahovičky, U Lebedů“ a „Lahovice“. K 9. říjnu 1939 byla linka EP kvůli válečným omezením zrušena, někteří soukromníci jezdili i nadále, ale také v omezeném rozsahu. V roce 1943 zavedly Českomoravské dráhy linku 1056j Praha–Zbraslav–Lipany, ale 16. října 1944 ji opět zrušily a doprava se přes přívozy přesměrovala na modřanskou železniční trať. Od roku 1947 byly linky ČSD ukončeny na novém autobusovém nádraží na Smíchově; kmenovou linkou byla v té době linka 3488 Praha–Zbraslav–Lipence. Po válce došlo k rozvoji autobusové dopravy ČSAD; hlavní linka do Zbraslavi a Lipenců vystřídala čísla 01302, 01102, 01143 a 11430. Roku 1959 byla zavedena autobusová linka ČSAD č. 01123 (pozdější 11690) z Radotína přes Lahovický most a Zbraslavský most do Modřan.\n\nV první polovině 50. let 20. století byl schválen projekt trolejbusové trati z Újezdu přes Velkou Chuchli na Zbraslavské náměstí po nové pobřežní komunikaci, zprovoznění bylo plánováno na rok 1953. 18. dubna 1954 byl zprovozněn úsek do Velké Chuchle, kde již bylo vybudováno trolejové větvení směrem dále na Zbraslav. Pokračování bylo kvůli rekonstrukci výpadovky odloženo na rok 1958. V souvislosti s rekonstrukcí byl však v lednu 1960 zastaven provoz i na úseku do Chuchle a už nikdy nebyl obnoven.\n\nO letních víkendech roku 1965 zajížděla do Lahovic rekreační autobusová linka F, obsluhující chuchelské závodiště.Od 1. července 1968 byly do Lahovic prodlouženy vybrané spoje linky 129, která jezdila od zlíchovského lihovaru do Velké Chuchle. Od roku 1970 byly do Lahovic prodlouženy všechny spoje, protože v Chuchli bylo kvůli silnému provozu zakázáno odbočování z Dostihové ulice (a tím i z autobusové otočky) doleva do centra Prahy. Z téhož důvodu jezdila ve směru do Prahy přes Lahovičky i víkendová rekreační linka F a ve víkendové trase i linka 172. Od roku 1974 jezdila linka 172 po této trase celodenně a celotýdenně. Rekreační linka k chuchelskému závodišti nesla označení 224 a později 453, k říjnu 1992 byla účelová linka zrušena a v pozdějších letech byla provozována jen příležitostně. Od 1. října 1979 jezdila přes Lahovičky též školní linka 415, později přečíslovaná na 561. Ještě v roce 1979 byla zavedena nová linka ČSAD č. 11432 pro obsluhu zbraslavského sídliště.\n\n29. prosince 1979 byly zřízeny městské linky 241 (na Lipence), 243 (na sídliště Zbraslav), 244 (do Radotína) a 245, kterými byly v reakci na rozšíření Prahy roku 1974 nahrazeny dosavadní linky ČSAD, a linka 129 byla prodloužena z Chuchle na Baně. 23. listopadu 1981 k nim přibyla linka 255 do Strnad. Od 3. listopadu 1985 byly autobusové linky z této oblasti navázány na stanici metra Smíchovské nádraží. 9. května 1995 byla zrušena linka 245. Od 4. listopadu 1984 byla přes Zbraslav, Lahovice a Lebedov prodloužena linka 165 od Komořan do Radotína, nahrazující dosavadní linky 240 a 245 (v létě 1995 byla na několik měsíců nahrazena dočasnou linkou 465). Noční autobusová linka 507 byla v provozu nejprve od 27. října 1988 do 23. prosince 1991, pak znovu od 27. května 2000.\n\nOd roku 1995 byly postupně začleněny do Pražské integrované dopravy linky na Jíloviště, Mníšecko, Dobříšsko a Štěchovicko, avšak docházelo k různým změnám v tom, které z těchto linek v Lahovicích či Lahovičkách zastavují. První příměstskou integrovanou linku zde byla od 18. září 1995 linka 360 do Jíloviště a Trnové: byla zároveň první příměstskou linkou PID, kterou neprovozoval Dopravní podnik hl. m. Prahy. 1. července 1996 byl zaintegrován svazek linek na Mníšecko (část přes Zbraslav, část přímo po silnici I/4). 1. ledna 2003 byla zřízena linka PID 314 přes Strnady a Davli do Mníšku, 1. července 2004 linky přes Strnady na Štěchovicko. Od 26. února 2006 byly spoje městské linky 255 převedeny na linku 314.\n\nDonedávna jezdila přes Lahovičky i linka 244 mezi Smíchovem a Radotínem a jedním směrem i polookružní linka 172 obsluhující Velkou Chuchli. Od roku 2004 byla část spojů z linky 244 převedena na linku 204, která nejela přes Lahovičky. Od 8. března 2009 byla linka 204 sloučena do prodloužené linky 172, přičemž směr do Prahy přestal jezdit přes Lahovičky, a od 11. prosince 2011 byla dosavadní linka 244 přes Lahovičky zcela zrušena a číslo 244 dostala dosavadní prodloužená linka 172, která přes Lahovičky nejede.\n\nPři rozsáhlých změnách vedení linek MHD k 1. září 2012 byla v úseku mezi Zbraslaví a Radotínem linka 165 nahrazena novou linkou 255 a byla zrušena linka 243.\n\nPo Strakonické ulici je veden svazek městských linek ze Smíchova do oblasti Zbraslavi (nyní jež jen 129, 241 a noční 507) a příměstské linky do oblastí Štěchovicka, Jíloviště a Mníšecka. Část těchto linek zastavuje na Strakonické ulici v zastávkách Lahovice a Lahovičky. Zbraslav s Radotínem spojuje přes Lahovice a okraj Lahoviček linka 255 (do srpna 2012 to byla linka 165). Na území Lahoviček má zastávku Lahovický most a při hranici s Radotínem též zastávku Radotínský přístav.\n\nNa území Lahoviček se nachází větší část Radotínského přístavu, vybudovaného v 80. letech 20. století, který je sice umístěn na Berounce, ale slouží nákladní dopravě po vltavské vodní cestě. Na Vltavě se u Lahoviček nachází Modřanský jez. Plavební komora je na modřanské straně jezu, na lahovické straně se nachází sportovní propusť pro kánoe.\n\nOsobní lodní doprava, která byla v úseku do Štěchovic zavedena roku 1865 a měla svého času klíčový význam pro spojení Zbraslavi i Velké Chuchle s Prahou, v Lahovicích nezastavovala a lahovičtí museli využít zbraslavské nebo chuchelské přístaviště. Přímo v Lahovicích bylo přístaviště jen krátkou dobu na počátku 20. století, naposledy je spolehlivě doloženo jízdním řádem z roku 1905.\n\nPřívozy zajišťovaly od druhé poloviny 19. století spojení s Modřanami, kde se rozvíjel průmysl a od března 1882 do nich vedla železnice z Nuslí.\nLahovický přívoz (Lahovice – Komořany) je poprvé doložen k roku 1861, naposledy 1978. K tomuto přívozu bývá vztahována i zmínka o modřanském přívozu v listině krále Jiřího z 19. ledna 1459, kdy byl přívoz součástí obchodní cesty z jižních Čech do Prahy. Původně byl ve správě zbraslavského panství a určený pouze pro přepravu osob. 1861 se začátkem provozu modřanského cukrovaru byl vedle osobního přívozu zřízen druhý přívoz pro povozy s řepou. Od roku 1897 lahovický přívoz provozoval ve své režii cukrovar. Převozníkovi bydlícímu v domečku na lahovickém břehu přiděloval na době kampaně dva pomocníky. S rozvojem automobilové dopravy přestávalo být problémem vozit řepu přes Zbraslavský most. Místní národní výbor v Lahovicích se v roce 1945 stal majitelem přívozu a v roce 1956 jej zrušil. V roce 1978 Lahovický přívoz provozoval zbraslavský místní národní výbor, kdy byla přeprava bezplatná. V plavebních mapách zde byl osobní přívoz se spodním vodičem vykazován ještě v roce 1985.\n\nPřívoz Modřany–Lahovičky, zhruba v úrovni dnešní ulice K řece, byl v provozu od doby před první světovou válkou do roku 1950. Sloužil hlavně Rolníkům, kteří měli pole na opačném břehu. (Podle Fojtíka byl poprvé doložen 1914, naposledy 1971) Zanikl zřejmě v souvislosti s výstavbou modřanského jezu. Ve čtvrtek 3. listopadu 1910 časně ráno se na přívozu v Lahovičkách potopila přetížená loďka. Převozník Antonín Pechar skupině dělníků nabídl, že je převeze na větším prámu, používaném pro dobytek. Dělníci odmítli jet jako dobytek a na malou loďku, určenou pro 12 cestujících, se jich nahrnulo asi 30. Převozník požadoval, aby polovina z nich vystoupila, ale vtom další dělník přiskočil na loďku, čímž ji odrazil od břehu a překotil. Se záchranou pomáhal převozník a později lodníci kolemjedoucího parníku. Tři z cestujících se utopili.\n\nV září 2009 byl přivoz z Lahoviček do Modřan znovu zaveden jako přívoz Pražské integrované dopravy P6. Tento přívoz je dlouhodobě nejméně využívaný ze všech přívozů PID, v roce 2011 přepravil průměrně 52 lidí denně.\n\n"}
{"id": "85267", "url": "https://cs.wikipedia.org/wiki?curid=85267", "title": ".kw", "text": ".kw\n\n.kw je internetová národní doména nejvyššího řádu pro Kuvajt (podle ).\n\nZ celkového počtu 2 200 000 obyvatel jich internet využívá přibližně 250 000.\n\n\n\n"}
{"id": "85268", "url": "https://cs.wikipedia.org/wiki?curid=85268", "title": "Štěpánkovice", "text": "Štěpánkovice\n\nŠtěpánkovice (německy \"Schepankowitz\" nebo dříve \"Sczepankowitz\", polsky \"Szczepankowice\") je obec na Hlučínsku. Má obyvatel. Leží v Hlučínské pahorkatině v předhůří Nízkého Jeseníku, v nadmořské výšce 270 m n. m. Obec je vzdálena pouhých 10 km od polských hranic, do Opavy to je 13 km.\n\n\nPrvní zmínka o obci pochází z roku 1265, tehdy ves získal Herbert z Fulštejna. Později ves získal do svého majetku opavský konvent sv. Kláry. Další změnou bylo vložení obce do zemských desk v Opavě reformační šlechtě Janu a Vavřinci z Drahotuš na Benešově. Po následujících několikerých změnách majitelů se v roce 1712 Štěpánkovice dostávají do rukou knížete Lichnovského. Následovala postupná katolizace dříve evangelické obce.\n\nŠtěpánkovice byly původně součástí slezského Knížectví opavského, které bylo součástí Zemí Koruny české. V roce 1742 bylo Hlučínsko a tedy i Štěpánkovice připojeny k Prusku. Po skončení první světové války bylo Hlučínsko na základě Versailleské mírové smlouvy připojeno k Československu.\n\nSoučástí obce je osada Albertovec, známá chovem koní a dostihovými závody, které byly po několikaleté přestávce obnoveny v roce 2006. Pod obec Štěpánkovice administrativně patří také osada Svoboda a v jejím těsném sousedství osada Bílá Bříza, která byla připojena roku 1958 a je tvořená prakticky jen jednou stejnojmennou ulicí.\n\nJe zde k dispozici kulturní dům, několik restaurací (Na statku, U Lípy…), obecní úřad a knihovna. Ze školství je zde jak mateřská školka, tak základní škola.\n\nSportovcům je k dispozici travnaté fotbalové, antukové a betonové hřiště. Dále jsou zde tenisové kurty a lze hrát i beach volejbal. Funguje zde tělovýchovná jednota a sbor dobrovolných hasičů.\n\nV obci je stejnojmenná železniční zastávka ležící na trati Kravaře ve Slezsku - Chuchelná. Obcí prochází silnice 2. třídy č. 467. Obec je obsluhována pravidelnými autobusy a vlaky provozovanými v rámci Ostravského dopravního integrovaného systému.\n\n"}
{"id": "85269", "url": "https://cs.wikipedia.org/wiki?curid=85269", "title": "Lepidlo", "text": "Lepidlo\n\nLepidlo je látka, která umožňuje přilnutí (\"adhezi\") povrchů pevných předmětů a tím jejich pevné spojení. Lepidlo mohou tvořit přírodní směsi nebo syntetické materiály. Využívá se v různých dílnách, kancelářích, průmyslu. Speciální velmi kvalitní lepidlové směsi pak využívají konstruktéři a modeláři.\n\nPrvní lepidla byla vyrobena z přírodní gumy a pryskyřice. Lepidlo staré 10 tisíc let bylo nalezeno v Nachal Chemar. První prokázané použití lepidla pochází z doby 4000 př. n. l. Archeologové studováním pohřebních míst prehistorických kmenů našli rozbitou keramiku, která byla opravená lepkavými pryskyřicemi ze stromové šťávy. Nalezené sochy z babylonských chrámů měly oči ze slonoviny klížené do očních důlků. Tento tér jako lepidlo držel téměř 6000 let. První zmínky o lepidle a umění používat jej pocházejí přibližně z roku 2000 př. n. l. Popisují jednoduché způsoby výroby a použití živočišného lepidla.\n\nV období 1500–1000 př. n. l. se lepidlo stalo metodou montáže. Obrazy a nástěnné malby ukazují detaily lepení dřeva. Urna z hrobky \"Krále Tuta\" ukazuje použití lepidla při stavbě. Česká muzea dnes obsahují četné umělecké objekty z hrobek egyptských faraonů, které jsou spojené nebo laminované nějakým typem živočišného lepidla.\n\nV období prvních 500 let našeho letopočtu Římané a Řekové vyvinuli umění dýhování a intarzie, která spočívají v lepení vrstev dřeva. Z výroby živočišného a rybího lepidla byly vyvinuty další druhy lepidel, jako lepidlo z vaječných bílků používané k úpravě pergamenů se zlatými listy. Kromě vaječných bílků, používali lidé další přírodní přísady jako krev, kosti, kůži, mléko, sýr, zeleninu a zrna. Římané byli jedni z prvních, kteří použili tér a včelí vosk k utěsnění lodí.\n\nTajemstvím houslí, které vyrobil Antonio Stradivari, byl zvláštní proces lepení ušlechtilého dřeva. Jeho princip byl zapomenut a nebylo jej možné zjistit dokonce ani dnešními sofistikovanými metodami.\n\nKolem roku 1700, díky rozšíření používání lepidel nastaly rychlé změny v jeho výrobě. První komerční továrna na lepidla byla otevřena v Holandsku. Lepidlo (klih) se zde vyrábělo ze zvířecí kůže.\n\nAsi v roce 1750, byl vydán Británii první patent na výrobu rybího lepidla. Patenty poté byly rychle vydány i pro lepidla vyráběná z přírodního kaučuku, zvířecích kostí, ryb, škrobu, mléčné bílkoviny (kasein). Do roku 1900 vyrostlo mnoho továren vyrábějící lepidlo z uvedených materiálů\n\nPrůmyslová revoluce způsobila explozi v zásadních technických objevech, díky nimž mohly být pro výrobu lepidla použity nové materiály. První syntetizovaný polymer byl nitrocelulóza, termoplastický materiál odvozený z celulózy dřeva. Jeho první použití bylo při výrobě kulečníkových koulí, které byly do té doby vyráběny ze slonoviny.\n\nÉra plastů začala objevem bakelitu v roce 1910. Během jednoho roku se lepidla používající fenolové pryskyřice dostala na trh. Ve 20., 30. a 40. letech byly syntetizovány spousty nových plastů a pryží, mnoho dalších pak během druhé světové války. Ačkoli lepidla jsou známá asi 6000 let, většina technologií pro jejich výrobu byla vyvinuta během posledních 100 let.\n\n\n\n\nPři výběru lepidel je třeba zvážit vhodnost jeho použití na aplikaci a to vzhledem k několika faktorům. Jsou to zejména, materiály lepených ploch, požadovaná pevnost spoje a mechanické namáhání všeobecně, rychlost fixace, těsnost spoje, vzhled spoje, tepelné nebo chemické namáhání spoje, elektrické vlastnosti a obecně vlastnosti po vytvrzení.\n\n"}
{"id": "85271", "url": "https://cs.wikipedia.org/wiki?curid=85271", "title": "Pondělí začíná v sobotu", "text": "Pondělí začíná v sobotu\n\nPondělí začíná v sobotu (1965, Понедельник начинается в субботу) je satirická fantasy novela ruských sovětských spisovatelů bratrů Strugackých. Protože žánr fantasy v době vydání v Sovětském svazu formálně neexistoval, je novela zařazována do vědeckofantastické literatury.\n\nKniha vyšla v SSSR poprvé v roce 1965 a je považována za předělovou v sovětské sci-fi šedesátých let. Některé fráze z knihy zlidověly mezi ruskou inteligencí, nicméně kniha je velmi úzce vázána na sovětské reálie 60. a 70. let, proto se v současné době stává obtížněji srozumitelnou. Roku 1967 vydali autoři pokračování její pod názvem \"Pohádka o Trojce\" (Сказка о Тройке).\n\nKniha pojednává o osudu počítačového specialisty Saši Privalova, kterému dva z předních výzkumných a vývojových pracovníků učiní během jeho dovolené v severském městečku Solovec nabídku, která se neodmítá. Stává se tak nováčkem v podivuhodném světě přísně tajného výzkumného ústavu VÚČAKO (Výzkumný ústav čar a kouzel). V ruském originále se ústav jmenuje НИИЧАВО (Научно-исследовательский институт Чародейства и Волшебства, tj. NIIČAVO, což je slovní hříčka znamenající zhruba „\"kde nic, tu nic\"“ (v pozdějších českých překladech se objevuje též název VÚ BECNIC).\n\nKniha je satirickým zobrazením sovětského vědeckého prostředí, zejména poměrů v mnohočetných výzkumných ústavech. Je bohatě zabydlena celou řadou vědeckých pracovníků zosobňujících (místy i schematicky) nejčastěji se vyskytující typy vědců a administrativních pracovníků. Dění čtenář sleduje očima „nového člověka zvenčí“ Alexandra Privalova, který zde zažívá situace humorné i nebezpečné, kouzelné i obyčejné.\n\nPostavy knihy jsou vědci s kouzelnými vlastnostmi, kouzelníci s vědeckými ambicemi; kouzelné předměty jsou věcmi s vědecky neprozkoumanými vlastnostmi. Arkadij a Boris Strugačtí si neodpustili lehké moralizování, které je vtipně podané: pracovníkům zanedbávajím své povinnosti zarůstají uši chlupy, bytost s chtěním bez hranic – umělý otesánek je nedomyšlený experiment s možností zničit vesmír či minimálně pokrást hodinky všem přihlížejícím. Kniha je čtivá a pohádkové motivy nahlížené ze strany vědy jsou velmi vtipné. Autoři zde ukázali svoji hravou a optimistickou stránku (v protikladu k vážným románům jako je například \"Piknik u cesty\").\n\n\n\n\n"}
{"id": "85273", "url": "https://cs.wikipedia.org/wiki?curid=85273", "title": "Praha 2", "text": "Praha 2\n\nPraha 2 označuje jednotku několika způsobů členění hlavního města Prahy, které mají ovšem pokaždé stejné územní vymezení. Prahu 2 jako městskou část, správní obvod i městský obvod tvoří celá katastrální území Vyšehrad a části katastrálních území Nové Město, Vinohrady a Nusle.\n\nMěstská část Praha 2 je jednotka místní samosprávy územně členěného statutárního města Prahy, která je spravována voleným zastupitelstvem, radou a úřadem městské části.\n\nSprávní obvod Praha 2 je území, na kterém vykonává městská část Praha 2 (jednotka územní samosprávy) určitý rozsah státní správy v přenesené působnosti.\n\nMěstský obvod Praha 2 je jednotka územního členění státu na podobné úrovni jako okres. Funguje na ní řada článků řízení z jiných než administrativně správních oblastí (např. Obvodní soud pro Prahu 2). Zahrnující jižní a jihovýchodní část centra Prahy, poprvé existoval v letech 1949–1960 jako jeden z 16 městských obvodů, podruhé byl v mírně odlišném vymezení ustaven zákonem o územním členění státu s účinností od 1. července 1960 jako jeden z 10 městských obvodů. Od roku 1990 byl předefinován jako území tvořené městskou částí Praha 2, ale hranice území se oproti obvodu z roku 1960 podstatně nezměnily.\n\nSenátní obvod č. 26 – Praha 2 je senátní obvod, který zahrnuje území městské části Praha 2 s výjimkou katastrálního území Nové Město. Dále zahrnuje území městské části Praha 3, část území městské části Praha 10 tvořené částí katastrálního území Vinohrady ležící na území městské části Praha 10, a část území městské části Praha 9 tvořenou katastrálními územími Hrdlořezy, Hloubětín a částí Malešic.\n\nPraha se člení na celkem 57 městských částí. Městské části poprvé stanovil s účinností od 24. listopadu 1990 dnes již zrušený zákon č. 418/1990 Sb., o hlavním městě Praze. Postavení a působnost městských částí v současné době upravuje zákon č. 131/2000 Sb., o hlavním městě Praze, zvláštní zákon a obecně závazná vyhláška č. 55/2000 Sb. hl. m. Prahy. Městská část je samostatný celek spravovaný voleným zastupitelstvem, radou a úřadem městské části. Stejně jako hlavní město Praha i každá městská část sama hospodaří s vlastním rozpočtem, který je sestavován individuálně dle potřeb dané městské části.\n\nMá rozlohu 4,19 km² a rozkládá se v centrální části Prahy, na pravém břehu Vltavy. Zahrnuje celé katastrální území Vyšehrad, dále pak velkou část katastrálního území Nové Město a Vinohrady, a malou část katastrálního území Nusle (Nuselské údolí).\n\n\nMěstská část Praha 2 vykonává rozšířenou působnost státní správy pro své vlastní území a je tak již od svého vzniku jedním ze správních obvodů, jejichž počet se 1. července 2001 ustálil na 22.\n\nPoprvé existoval obvod Praha 2 označený arabskou číslicí v rámci šestnáctiobvodového uspořádání Prahy v období 1. dubna 1949 – 30. června 1960 na základě vládního nařízení č. 79/1949 Sb. Tvořily jej část Nového Města, Vyšehrad, část Královských Vinohrad a část Nuslí.\n\nV předcházejícím římském číslování obvodů, zavedeným k 17. lednu 1923 na základě vládního nařízení č. 7/1923 Sb., mělo v centrální oblasti každé katastrální území vlastní číslo obvodu, byť šlo jen o formální obvody, protože obvody I. - VII. tvořily fakticky jediný volební a později i správní obvod. Nový obvod Praha 2 tak převzal číslo po Novém Městě (II.) a pojal do sebe i dosavadní formální obvod s číslem VI. (Vyšehrad), krom toho i menší části obvodů Praha XII - Královské Vinohrady a Praha XIV - Nusle.\n\nOd 11. dubna 1960 zákon č. 36/1960 Sb. vymezil v Praze 10 obvodů. Jedním z nich je i obvod Praha 2, změna spočívala především v tom, že severní část Nového Města byla převedena do obvodu Praha 1.\n\n\n"}
{"id": "85274", "url": "https://cs.wikipedia.org/wiki?curid=85274", "title": "Headlines and Deadlines", "text": "Headlines and Deadlines\n\nHeadlines And Deadlines je pátým albem norské skupiny A-ha. Obsahuje výběr jejich největších hitů z předchozích alb. Pár skladeb bylo remixováno a jedinou novinkou je speciálně pro toto album nahraná skladba \"Move To Memphis\", která se ale objevila i na následujícím albu Memorial Beach. V roce 1999 vyšla i stejnojmenná videokazeta a DVD. Tato videokazeta a DVD však nejsou úplně stejné jako album. Trochu se liší pořadím skladeb a oproti albu chybí skladba \"Early Morning\". Naopak skladby (respektive videoklipy) \"Theres Never A Forever Thing\" a \"Sycamore Leaves\" jsou na videokazetě a DVD navíc.\n\n\n"}
{"id": "85279", "url": "https://cs.wikipedia.org/wiki?curid=85279", "title": "Zdivočelá země", "text": "Zdivočelá země\n\nZdivočelá země je pětačtyřicetidílný historicko-dobrodružný televizní seriál z produkce České televize natočený ve čtyřech řadách v letech 1997, 2001, 2007 a 2012 podle románů Jiřího Stránského \"Zdivočelá země\" a \"Aukce\".\n\nSeriál se odehrává od prvních týdnů po skončení 2. světové války po rok 1990 a na osudech fiktivní postavy – bývalého západního pilota Antonína Maděry – popisuje skutečné dění v poválečném Československu.\n\nTitulní píseň filmu nazpívala Marta Kubišová a Karel Černoch.\n\nSeriál byl natáčen v obci Úterý (okres Plzeň-sever).\n\nVálečný hrdina ze západní fronty, podplukovník Maděra, se vrací do rodné obce Svatý Štěpán v krušnohorském pohraničí, kde se převážná část seriálu odehrává, aby si zde splnil svůj sen chovat koně. Spolu se sedmi chlapci („kauboji“), kteří se na statku usídlili s ním, bojuje nejprve s německými nacisty a jejich českými přisluhovači, kteří se snaží odvézt archiv gestapa ukrytý v podzemí statku, později musí čelit zvůli úředníků z Okresní zemědělské správy, kteří mají osobní zájem na zlikvidování Maděrova pastvinářského družstva, vypořádat se s pytláky dobytka i s extrémním suchem v roce 1947.\n\nPo komunistickém převratu v únoru 1948 se naplno projevuje zrůdnost komunistického režimu: Státní bezpečnost zatýká volyňské Čechy, kteří po válce utekli před Stalinovým režimem ze Sovětského svazu do Československa. Maděra je degradován na vojína, nedlouho poté zatčen a krutým mučením donucen k přiznání vykonstruovaného obvinění z protistátní činnosti. Za velezradu a špionáž je odsouzen k 15 letům vězení. Na konci první řady seriálu sledujeme první dny Maděrova pobytu v koncentračním táboře a nucené vystěhování Maděrovy ženy a dětí ze statku.\n\nPremiéra v České televizi od 24. února do 12. května 1997.\n\nPo velkém ohlasu prvních 12 dílů bylo o čtyři roky později natočeno dalších 8 dílů. Maděra je stále uvězněn a musí vykonávat otrockou práci v uranových dolech. Sílu mu dodává přítomnost dalších politických vězňů, především spolubojovníků z války.\n\nParalelně s děním v trestném táboře sledujeme perzekuci Maděrovy rodiny. Seriál končí návratem Maděry domů po částečném uvolnění totalitního režimu na začátku 60. let.\n\nPremiéra v České televizi od 2. dubna do 28. května 2001.\n\nDalších dvanáct dílů seriálu, natočených v roce 2007, zahrnuje události od srpnové invaze v roce 1968 do nástupu normalizace v roce 1970.\n\nPremiéra v České televizi od 3. listopadu 2008 do 19. ledna 2009.\n\nZačátek se odehrává v roce 1990, poté následuje retrospektivní návrat do období tzv. normalizace v 70. letech. Hrdinové hospodaří na novém statku Lučiny, kam byli přestěhováni z původního Svatého Štěpána. Seriál končí Maděrovým úmrtím na následky zranění, které utrpěl při pádu z koně.\n\nPremiéra v České televizi od 3. září do 26. listopadu 2012.\nPrvní řada seriálu byla sestříhána do podoby dvouhodinového filmu, který je pojat jako vzpomínání během návštěvy Maděrovy manželky Ilony ve vězení.\n\nKnihy \"Zdivočelá země\" a \"Aukce\" spisovatele a překladatele Jiřího Stránského, podle kterých byl seriál natočen, vyšly společně v jednom svazku v roce 1997 v nakladatelství Hejkal. \"Zdivočelou zemi\" autor dokončil již v roce 1970, zůstala však v rukopise až do prvního vydání v Lidovém nakladatelství v roce 1991.\n\n"}
{"id": "85281", "url": "https://cs.wikipedia.org/wiki?curid=85281", "title": "Pálení čarodějnic", "text": "Pálení čarodějnic\n\nPálení čarodějnic či filipojakubská noc je lidový zvyk spojený s pálením ohňů a vírou v čarodějnice. Pod názvem Valpuržina noc je slaven také v německy mluvících zemích a Skandinávii.\n\nPálení čarodějnic a Valpuržina noc jsou často ztotožňovány s gaelským svátkem Beltain.\n\nZvyk pálení ohňů v předvečer prvního máje není zmiňován v žádných staročeských pramenech a podle Čeňka Zíbrta vznikl pod německým vlivem. Už v polovině 19. století však byl tento zvyk zakazován jako pověrečná praktika, stejně tak nemohl probíhat během druhé světové války a byl potlačován komunistickým režimem. Na mnoha místech ČR tak pálení čarodějnic zaniklo.\n\nO podobě této události na počátku 20. století píše James Frazer:\n\nDalším typickým zvykem bylo metání zapálených košťat do vzduchu a nošení jejich ohořelých částech domů pro ochranu. Kromě toho se v souvislosti s nadcházejícím prvním májem stavěla májka, uklízelo hospodářství a chlévy a umísťovaly větvičky do oken za účelem ochrany.\n\nPodoba pálení čarodějnic na počátku 21. století si zachová řadu rysů pocházejících z minulosti, zároveň však došlo k řadě změn. Odlišná je především funkce, původní sociální, ochranný a náboženský význam byl nahrazen funkcí zábavnou a společenskou. Pálení čarodějnic probíhá jak v rámci rodiny, sousedů či přátel tak jako organizovaná akce. Především městské a organizované akce někdy mívají charakter jakéhosi „čarodějnického karnevalu“. Existují i komerční akce svázané s tímto zvykem jako brněnský Čarodějáles nebo freetekno festival Czarotek.\n\nPříkladem proměny zvyku může být přežívající ústřední role ohně, který je však v některých případech upozaďován a hlavní dění probíhá stranou od něj. Oheň také ztratil svou magickou funkci zajišťující ochranu a prosperitu. Také již není nutným zvykem oheň zapalovat na kopci.\n\nDále zanikl zvyk házení zapálených košťat do vzduchu. Zvyk upalovat figurínu čarodějnice však přetrval či byl znovu vynalezen.\n\nMnožství zapálených vater je viditelné na satelitních snímcích amerického Národního úřadu pro oceán a atmosféru pořízených z výšky 850 kilometrů.\n\n"}
{"id": "85282", "url": "https://cs.wikipedia.org/wiki?curid=85282", "title": "Varieta (matematika)", "text": "Varieta (matematika)\n\nV matematice je varieta topologický prostor, který je lokálně podobný obecně n-rozměrnému Euklidovskému prostoru, a jsou na něm obvykle definovány tečné vektory. Obvykle se pod slovem varieta rozumí \"hladká varieta\", na rozdíl od algebraické variety.\n\nPříkladem jednorozměrné variety je například kružnice – lokálně je podobná jednorozměrnému Euklidovskému prostoru – přímce, ale její topologie je jiná. Kružnici jako varietu označujeme jako formula_1. Obdobně např. povrch koule formula_2 nebo povrch toru formula_3 jsou příklady dvojrozměrných variet.\n\nNa varietách často zavádíme dodatečné struktury, které prostá varieta nutně neobsahuje. Příkladem jsou např. míry, díky nimž můžeme používat integrální počet, \"Riemannovské variety\", na nichž jsou definovány vzdálenosti, úhly, křivost, apod., nebo \"pseudo-Riemannovské variety\", které modelují časoprostor v teorii relativity.\n\nJeden z možných způsobů zavedení variet je skrz tzv. mapy a atlasy. Atlasem nazveme množinu funkcí (\"map\") formula_4, takových, že:\n\nformula_13-varieta je pak definována jako topologický prostor M spolu s daným atlasem.\nTato struktura umožňuje derivovat funkce ve směru křivek (mapy problém přenesou do formula_14) a definovat tečný prostor v každém bodě variety.\nPokud formula_15, mluvíme o hladké varietě. Dá se dokázat, že každá formula_13varieta pro formula_17 už je hladká. Hladká varieta se někdy také nazývá diferencovatelná varieta. Pokud místo formula_14máme mapy do formula_19a přechodové funkce jsou holomorfní, mluvíme o komplexní varietě. Pokud přechodové funkce jsou analytické funkce, mluvíme o analytické varietě. Pokud přechodové funkce jsou pouze spojité, mluvíme o topologické varietě (na ní tečné vektory nejsou definovány).\n\nUvažujme sféru formula_20. Sféru rozdělme na dvě podmnožiny, formula_21 a\nformula_22 (jedná se o sféru bez \"jižního\" resp. \"severního pólu\"). Definujme atlas pozůstávající z dvou map (tzv. stereografická projekce):\n\nPřechodová funkce je pak kulová inverze formula_25. Jedná se o hladkou funkci, proto sféra s tímto atlasem tvoří hladkou varietu.\n\nVe speciálním případě dvourozměrné sféry (povrch třírozměrné koule) můžeme navíc ztotožnit formula_26. Pokud změníme u mapy formula_27 znaménko, bude přechodová funkce formula_28 po ztotožnění s komplexními čísly jenom komplexní funkce formula_29, což je holomorfní funkce z formula_30 – sféra formula_31 je tedy komplexní varieta (změnou znaménka jsme docílili toho, aby přechodová funkce byla holomorfní. Kruhová inverze je totiž antiholomorfní).\n\nPoznamenejme, že jediné sféry, které jsou komplexní variety, jsou formula_31 a možná formula_33. U formula_33 jde o otevřený problém, u jiných sfér je dokázáno, že komplexní strukturu nepřipouští.\n\nLineární varieta je konvexní podmnožina reálného vektorového podprostoru formula_14, kde mapy jsou inkluze. Lineární varietou může být např. bod, přímka, rovina, nadrovina nebo také jejich otevřené konvexní podmnožiny.\n\nAlgebraická varieta není zahrnuta ve výše uvedené definici, jedná se o mírně odlišný objekt.\nDefinuje se jako množina všech řešení soustavy polynomiálních rovnic v \"n\" proměnných nad libovolným tělesem. Někdy se navíc takovéto množiny \"lepí\" k sobě pomocí map a atlasu popsaného výše, s podmínkou, aby přechodové funkce byly racionální funkce.\nAlgebraická varieta je přirozeně vybavena tzv. zariského topologií, která je odlišná od běžné euklidovské topologie (dokonce není hausdorffova).\n\nStudium algebraických variet je důležitou součástí algebraické geometrie.\n\nLieova grupa je varieta, která má rovněž strukturu grupy. Operace grupy zde mají zároveň vlastnosti hladkých map a definují tedy varietu. Příkladem Lieovy grupy jsou např. grupa rotací, nebo Lorentzova grupa.\n\nRiemannovská varieta je diferencovatelná varieta, jejíž každý tečný prostor je vybaven navíc skalárním součinem 〈⋅,⋅〉 definovaným tak, že se mezi jednotlivými body variety mění hladce. Skrz něj lze pak na varietě definovat dodatečné struktury, jako úhel, povrch či objem, křivost, gradient či divergenci vektorových polí apod.\n\nPseudo-Riemannovská varieta je diferencovatelná varieta s, jejíž tečný prostor je vybaven regulární formou (pro jednoduchost jí také říkáme metrika), která není definitní. Jedním z použití pseudo-Riemannovských variet je v obecné teorii relativity, kde vektory, jejichž skalární součin sama se sebou je kladný, míří ve směru prostoru, zatímco vektory, jejichž skalární součin sama se sebou je záporný, míří ve směru času. Zvláštním případem pseudo-Riemannovských variet je tzv. \"Lorentzovská varieta\", která má signaturu metriky formula_36, resp. formula_37.\n\nSymplektická varieta je diferencovatelná varieta, jejíž každý tečný prostor je vybaven navíc antisymetrickou regulární diferenciální 2-formou formula_38, pro kterou formula_39.\n\nEinsteinovská varieta je Riemannovská varieta, pro kterou platí, že její Ricciho tenzor je násobek metriky.\n\nKahlerovská varieta je komplexní varieta, která je současně symplektickou varietou a obě struktury jsou vzájemně kompatibilní (formula_40, kde \"g\" je metrika, formula_38 symplektická forma, formula_42 komplexní struktura).\n\n"}
{"id": "85287", "url": "https://cs.wikipedia.org/wiki?curid=85287", "title": "Most Legií", "text": "Most Legií\n\nMost Legií je pražský silniční most přes Vltavu, osmý po proudu řeky. Most spojuje Národní třídu přes Střelecký ostrov s Újezdem a Malou Stranou. Vede po něm i tramvajová trať.\n\nPůvodní řetězový most byl postaven v letech 1839–1841 a sloužil až do roku 1898.\n\nSoučasný kamenný most byl vystavěn v letech 1898–1901 z iniciativy podnikatele Vojtěcha Lanny, podle projektu architekta Antonína Balšánka a inženýra Jiřího Soukupa. Most sestává z devíti velmi plochých kleneb různého rozpětí; nad Střeleckým ostrovem se jedná o klenbu z kruhových segmentů, ostatní mají elipsovitý tvar. Na stavbu byly použity žulové kvádry. Na obou stranách jsou umístěny vždy dvě věže, které v dobách rané existence mostu sloužily k vybírání mýtného. Otevření mostu se konalo 14. června 1901 za přítomnosti císaře Františka Josefa I.\n\n\n\n\n"}
{"id": "85292", "url": "https://cs.wikipedia.org/wiki?curid=85292", "title": "Dražeň", "text": "Dražeň\n\nDražeň je vesnice ve střední části okresu Plzeň-sever. V celé obci, kam patří i osada Osojno a Bažantnice, žije obyvatel, její katastrální území měří 801,05 ha a PSČ všech adres je 331 01.\n\nVes leží 8 km jihovýchodně od Manětína v mírně kopcovitém terénu, který se svažuje k východu do údolí Dražeňského potoka. Vsí prochází silnice II/205.\n\n\nDražeň sousedí na severu s Osojnem, na severovýchodě s Pláněmi, na východě s hospodářským dvorem Lomany, na jihovýchodě s Lomničkou, na jihu s Lozou, na jihozápadě s Lítým a na severozápadě s Bažantnicí a Hvozdem. Západně od vsi za Alžbětinským údolím začíná přírodní park Manětínská, severně od vsi je na svahu nad Osojnem stejnojmenná přírodní památka.\n\n"}
{"id": "85293", "url": "https://cs.wikipedia.org/wiki?curid=85293", "title": "Osojno (přírodní památka)", "text": "Osojno (přírodní památka)\n\nOsojno je přírodní památka ve střední části okresu Plzeň-sever, jižně od osady Osojno, na katastrálním území obce Dražeň. Chráněné území, které bylo vyhlášeno v roce 1968 na ploše 3,44 ha v nadmořské výšce 510–560 metrů, je v péči Krajského úřadu Plzeňského kraje.\n\nPředmětem ochrany je původní smíšený les tvořený kyselou doubravou a suťovou habřinou, tj. porostem dubu letního i zimního, buku, lípy velkolisté s vtroušenou jedlí a borovicí lesní, na spilitovém podloží nad Osojenským potokem na severozápadních svazích kopce Hůrky. V bylinném patře roste hájová a teplomilná vegetace.\n\n\n"}
{"id": "85298", "url": "https://cs.wikipedia.org/wiki?curid=85298", "title": "Xbox", "text": "Xbox\n\nXbox je herní konzole od společnosti Microsoft.Vyznačuje se hardwarovou a softwarovou rozšiřitelností (například je možné si do konzole přidat vlastní pevný disk, využívat klávesnici, myš a podobně). Xbox využívá upravený procesor Intel Celeron o frekvenci 733 MHz a grafickou kartu GeForce od společnosti NVIDIA. Ke čtení médií používá klasickou DVD mechaniku různých značek. Na trhu se objevilo několik verzí (1.0-1.6b). K produktu je možno dokoupit DVD-kit a speciální set pro výstup zvuku v digitální kvalitě. Xbox proslavila hlavně herní série Halo která je exkluzivně jenom na Xbox a Windows 10.\n\n\n\n"}
{"id": "85305", "url": "https://cs.wikipedia.org/wiki?curid=85305", "title": "Avion Shopping Park", "text": "Avion Shopping Park\n\nAvion Shopping Park je skupina velkých obchodních center v České republice, vlastněná obchodní skupinou Inter IKEA Centre Group.\n\nV současnosti se nákupní centra Avion nacházejí v těchto městech:\n\n"}
{"id": "85311", "url": "https://cs.wikipedia.org/wiki?curid=85311", "title": "Memorial Beach", "text": "Memorial Beach\n\nMemorial Beach je šesté album norské skupiny A-ha. Obsahuje i skladbu \"Move To Memphis\", která se objevila poprvé již na jejich předchozím albu Headlines and Deadlines. Skladbu \"Angel In The Snow\" napsal Paul pro svou ženu Lauren jako svatební píseň.\n\n\n\n"}
{"id": "85318", "url": "https://cs.wikipedia.org/wiki?curid=85318", "title": "Magister Leoninus", "text": "Magister Leoninus\n\nLeoninus, též Magister Leoninus či Léonin (kolem 1150 – kolem 1210) byl francouzský skladatel, který stál u zrodu tzv. Notredamské školy, která byla základem pro období rozkvětu středověké hudby Ars antiqua. Byl kanovníkem katedrály Notre Dame v Paříži. Vytvořil skladebnou techniku organum, čímž významně přispěl k rozvoji vícehlasu. Je autorem první verze sbírky \"Magnus liber organi\", která reprezentuje počátek moderního výkladu hudební kompozice a podstatný rozvoj hudebního zápisu.\n\n"}
{"id": "85319", "url": "https://cs.wikipedia.org/wiki?curid=85319", "title": "Dvoukolejná trať", "text": "Dvoukolejná trať\n\nDvoukolejná trať (možno psát též dvojkolejná) se skládá ze dvou zpravidla rovnoběžných kolejí, kde každá z nich může být pojížděna jedním nebo oběma směry. Hlavní předností oproti jednokolejné trati je vyšší kapacita (propustná výkonnost) a s tím související zjednodušení organizace provozu (není nutné křižování ve stanicích), a dále možnost zachování jednokolejného provozu při výluce jedné z kolejí.\n\nDůležitým parametrem dvou a vícekolejných tratí je osová vzdálenost kolejí.\nNejmenší poloměr oblouku na tratích s rozchodem 1 435 mm musí být:\n\nNa zejména starších tramvajových tratích v některých místech, zejména obloucích, malá osová vzdálenost nezaručuje bezkolizní míjení protijedoucích tramvají, protože moderní normy pro tratě i vozy počítají s větším vybočením čel tramvají. V takových místech se pak vyznačuje traťovými značkami přednost pro jeden ze směrů, přičemž tzv. zákaz potkávání se může vztahovat buď na všechny typy tramvají, nebo jen na vyznačené typy. Obdobnými značkami může být označena i kolejová splítka nebo jednokolejná trať, kde se provoz řídí rozhledem.\n\nZ hlediska zabezpečení provozu mohou být dvoukolejné tratě s jednosměrným zabezpečovacím zařízením nebo s obousměrným zabezpečovacím zařízením. V případě, že je trať vybavena obousměrným zabezpečovacím zařízením, je označována jako banalizovaná trať. Na banalizované trati mohou jezdit vlaky bez zvláštních opatření po obou kolejích v libovolném směru. Jede-li po banalizované koleji vlak proti obvyklému směru, nazývá se taková jízda „jízdou proti správnému směru“. Na trati, které banalizovaná není se tato jízda nazývá „jízdou po nesprávné koleji“ a je zpravidla zabezpečena pouze telefonickým dorozumíváním a je využívána pouze ve výjimečných případech (např. výluka).\n\nV Česku je na dvoukolejných železničních tratích už pouze pravostranný provoz (tj. podobně jako na silnici), výjimkou až do roku 2012 byla trať státní hranice s Rakouskem - Břeclav - Přerov - Bohumín, kde byl provoz levostranný. 9. prosince také tato trať přešla na pravostranný provoz.\n\nTramvajové tratě se v Česku budují zásadně jako dvojkolejné s pravostranným provozem. Posledními dvěma z historických důvodů jednokolejnými tratěmi jsou tramvajová trať Liberec – Jablonec a tramvajová trať Ostrava-Poruba – Kyjovice-Budišovice. V dobách koněspřežné tramvaje bývaly tratě většinou jednokolejné s výhybnami, avšak s počátkem elektrického provozu se již začínaly stavět tramvajové tratě často jako dvojkolejné, zejména v centrech měst, pokud to umožňovaly prostorové podmínky. Zvláštností byla tramvajová trať od libereckého nádraží k centru Liberce, kde byl na dvojkolejném úseku již od počátku, tedy roku 1897, zaveden pravostranný provoz, ač silniční provoz byl až do roku 1939 levostranný. \n\n"}
{"id": "85323", "url": "https://cs.wikipedia.org/wiki?curid=85323", "title": "Trať", "text": "Trať\n\nSlovo trať může být použito v několika významech:\n\nViz též slova dráha, linka (zejména dopravní linka), trasa.\n"}
{"id": "85331", "url": "https://cs.wikipedia.org/wiki?curid=85331", "title": "Jednokolejná trať", "text": "Jednokolejná trať\n\nJednokolejná trať je v kolejovém drážním provozu trať, která je v úseku mezi dopravnami s kolejovým rozvětvením tvořená pouze jednou traťovou kolejí. Může jít i o trať pojížděnou jen jedním směrem (spojka mezi tratěmi, bloková smyčka pod.), zpravidla se tak však označují zejména tratě pojížděné obousměrně, kde si provoz vyžaduje specifické řízení a zabezpečení. \n\nVlaky jedoucí navzájem protisměrně křižují v dopravnách, které to umožňují, tj. ve stanicích nebo výhybnách. V železničních dopravnách je většinou také možné předjíždění vlaků. Na jednokolejných tramvajových tratích ke křižování vlaků slouží zpravidla výhybny, v nichž mohou a nemusejí být umístěny i zastávky. Jednokolejné pozemní lanové dráhy mívají obvykle uprostřed délky výhybnu s Abtovými výhybkami. Jednokolejný provoz bývá i na mnoha průmyslových a důlních drahách. \n\nVýhodou jednokolejné trati je menší zábor půdy než v případě trati dvoukolejné nebo vícekolejné. Stejně tak jsou nižší náklady na její výstavbu a údržbu. Nevýhodou jednokolejné trati je nižší kapacita a nižší cestovní rychlost vlaků, neboť ty musí zastavovat v dopravnách z důvodu křižování. Nevýhodou je rovněž nižší bezpečnost (riziko čelní srážky) a obtížnější řešení a znásobování nepravidelností v provozu (zpoždění vlaků jednoho směru se přenáší do opačného směru).\n\nPropustná výkonnost (kapacita) trati je závislá zejména na hustotě dopraven umožňujících křižování a předjíždění vlaků, vzdálenosti mezi těmito dopravnami, počtu prostorových oddílů mezi těmito dopravnami (tj. zda může být mezi těmito dopravnami jeden či více vlaků současně) a na dalších faktorech (např. na typu zabezpečovacího zařízení). \n\nNa železnici je tento typ trati je v Česku převažující. Regionální tratě v České republice jsou výhradně jednokolejné.\n\nTramvajové dráhy byly v éře koněspřežné tramvaje i v počátcích elektrického provozu stavěny jako jednokolejné, ale již koncem 19. století byly v centrech velkých měst původní tratě zdvojkolejňovány a v průběhu 20. století se staly dvojkolejné tratě samozřejmými všude, kde jejich výstavbu umožňovaly prostorové podmínky. V současné době jsou jednokolejné tramvajové tratě s pravidelným provozem již pouze dvě, a to tramvajová trať Liberec – Jablonec a tramvajová trať Ostrava-Poruba - Kyjovice-Budišovice. \n\n"}
{"id": "85340", "url": "https://cs.wikipedia.org/wiki?curid=85340", "title": "Petrolejový princ", "text": "Petrolejový princ\n\nPetrolejový princ \"(Der Ölprinz)\" je dobrodružný román německého spisovatele Karla Maye, ve kterém vystupuje Old Shatterhand, Vinnetou, Sam Hawkens a řada dalších postav z Mayova literárního světa amerického Západu konce 19. století.\n\nRomán nejprve vycházel v letech 1893-1894 na pokračování ve stuttgartském časopise pro mládež \"Der Gute Kamerad\" (\"Dobrý kamarád\") a prvního knižního vydání se dočkal roku 1897 v nakladatelství Union Deutsche Verlagsgesellschaft, Stuttgart. Nakladatelství Karl-May-Verlag vydává v rámci \"Sebraných spisů Karla Maye\" román pod pořadovým číslem třicet sedm.\n\nRomán je poměrně rozsáhlý a sleduje několik prolínajících se dějových linií. V úvodu se Buttler, vůdce zločinecké bandy \"finderů\", rozhodne přepadnout a oloupit skupinu německých vystěhovalců cestujících na západ. Tento plán mu zkomplikuje tzv. \"Trojlístek\", tři čestní zálesáci známí z trilogie o Vinnetouovi (Sam Hawkens, Will Parker a Dick Stone), kteří kolonisty zachrání před prvním útokem a nabídnou jim ochranu. Jejich dosavadní průvodce Poller je propuštěn a veden touhou po pomstě se k Buttlerovi přidá. Mezi vystěhovalci je kromě několika rodin také svérázný emeritní učitel hudby, který, jak se ukáže, má s Hawkensem společného známého Hobble-Franka (původem Němce a rovněž známou figurku Mayova Západu). Nejbližším cílem karavany je Fornerův ranč, kde se právě s ním mají setkat.\n\nTam se na scéně objevuje i titulní postava knihy, jistý Grinley, profesionální podvodník, který si říká \"Petrolejový princ\" a právě pracuje na \"největším obchodu svého života\". Putuje s bankéřem Duncanem (v některém vydání jménem Rollins) a jeho účetním Baumgartenem k jezeru Gloomy-water, kde mluví o ohromném nalezišti nafty, které chce Duncanovi draho prodat. Záhy se dozvíme, že Grinley a Buttler jsou nevlastní bratři, kteří to ale před ostatními zatají. Grinley zapojí Buttlera s Pollerem do svého plánu a pošle je napřed, aby připravili jezero na prohlídku. Zatím se výprava kolonistů a Trojlístek srdečně setkávají s Hobble-Frankem a jeho bratrancem zvaným Tetka Drollová. Grinley se svou suitou následně spěchá s odjezdem z ranče, neboť se dozvěděl, že se zde mají setkat Vinnetou a Old Shatterhand, kteří by jeho lest s naftovým jezerem, už tak vážně zpochybněnou přítomnými zálesáky, mohli úplně rozcupovat. Včetně kolonistů pokračuje výprava dál až do puebla kmene Nichorů, kde se skryje před bouří, načež je však zajata. To je součást další lsti, do níž je zapojen s Grinleym spřažený náčelník Ka-maku. Zinscenují záchranu bankéře a účetního Grinleym, aby si tak obnovil jejich důvěru a úctu, narušenou westmany na Fornerově ranči. Navíc se díky tomu zbaví Trojlístku, který s ostatními zůstal v zajetí. Byť ne nadlouho, neboť už dalšího dne se osvobodí, za pomoci dorazivšího Vinnetoua s Shatterhandem. Ti bez váhání odmítnou Grinleyho objev nafty jako nesmysl a vydají se s ostatními v jeho stopách.\n\nGrinley a spol. zatím cestou zpozorují, jak se dva zvědové z kmene Navahů plíží ke dvěma Nichorům včetně náčelníka Mokašiho. Grinley oba Navahy ze zálohy zastřelí, aby si Mokašiho naklonil, Indián však jeho zákeřný čin příliš neoceňuje a navíc zpochybní Grinleyho nárok na půdu, kterou chce bankéři prodat. Citlivý a poctivý Baumgarten je Grinleyho jednáním rozhořčen, zatímco pragmatický Duncan se spíše jen obává sporu a stále Grinleyho vnímá hlavně jako svého dobrodince. Trojice je pak nicméně propuštěna a brzy se setkává s vracejícími se Buttlerem a Pollerem. Společně pak dorazí ke Gloomy-water, jezeru mezi skalami, jehož hladina je pokryta vrstvou nafty. Duncan je ohromen a i přes určité pochybnosti naleziště koupí. Jakmile má Grinley směnku, se svými kumpány oba muže omráčí, sváže a zavalí do jeskyně. Když se ale vydají na cestu pryč, přepadne a zajme je skupina Navahů, kteří se chtějí pomstít za vraždu svých dvou mužů. Všechny je však nedlouho poté zajmou Nichorové a odvedou je do svého tábora.\n\nZakrátko k opuštěnému jezeru dorazí Vinnetou a spol., kteří pomocí stop rekonstruují, co se tu událo. Objeví bankéře a účetního v jeskyni a zachrání je; současně jim objasní, že je Grinley podvedl a naftu do jezera nalil ze sudů. V další honbě za zločinci se znovu střetnou s Nichory, i oni krátce padnou do jejich zajetí, ale díky důmyslu Hawkense a Hobble-Franka způsobí mezi Nichory chaos a osvobodí se. Grinley a spol. prchají, zatímco Vinnetou s ostatními navštěvuje nedaleký tábor Navahů. Tam se dozvědí, že Petrolejový princ o směnku nakonec přišel, protože mu ji vzal jeden bílý lovec přátelící se s Navahy. Zatím se chystá velká bitva Nichorů s Navahy, ale Vinnetou a Old Shatterhand vahou své osobnosti dosáhnou jejich usmíření. Všichni společně pak stíhají unikající dvojici zločinců (Pollera bratři Buttlerové stihli zabít sami, aby se s ním nemuseli dělit o kořist), a když Buttler nedopatřením zastřelí Grinleyho, který mu vstoupí do rány, v beznadějné situaci zabije nožem i sám sebe.\n\nNěmecké rodiny dostanou od Navahů možnost usadit se na jejich územích a ostatní hrdinové se zase rozcházejí svou cestou. Jen potrhlý a od reality odtržený kantor, který je hlavní komickou postavou románu a jehož dialogům zejména s Hobble-Frankem je věnován značný prostor, dostane doprovod, aby se raději vrátil do Evropy.\n\nPrvní české vydání románu se datuje do roku 1922. Pod názvem \"Olejový princ\" jej v překladu Jaroslava Rudloffa a s ilustracemi Karla Šimůnka vydal pražský nakladatel Vojtěch Šeba.\n\nNásledující tři česká vydání pocházejí z dalšího pražského nakladatelství Toužimský a Moravec. Zde román vyšel v rámci tzv. \"Velké řady knih Karla Maye\" v překladu Jiřího Freunda a s ilustracemi Zdeňka Buriana nejprve roku 1932 a pak roku 1934 a 1937. Raritou je výňatek z románu, který toto nakladatelství vydalo roku 1936 jako neprodejnou novoročenku roku 1937 pod názvem \"Hořčicoví indiáni\" (s podtitulem Z povídaček trappera Hobble-Franka). Brožurka měla dvanáct stran a byla doprovázena ilustracemi E. Biró. Tento anekdotický příběh vyšel v tomto nakladatelství opět roku 2010 v knize \"Tave-šala a jiné příběhy\"\n\nNa další vydání si museli čeští čtenáři počkat celých třicet tři let. Teprve roku 1970 vydalo knihu s ilustracemi Zdeňka Buriana a v překladu Jaromíra Průšy nakladatelství Albatros (v té samé úpravě vyšla kniha v Albatrosu ještě roku 1991) a pak až roku 1982 mohlo román vydat v překladu Věry a Karla Houbových a ilustracemi Gustava Kruma nakladatelství Olympia-\n\nRoku 1993 vydalo obnovené nakladatelství Toužimský a Moravec opět svou novoročenku \"Hořčicoví indiáni\" (tentokrát s ilustracemi Petra Barče, roku 1994 vydalo společně román s ilustracemi Jana Hory nakladatelství GABI a Oddych z Českého Těšína, v roce 1995 vyšla kniha ve dvou svazích v rámci projektu \"Souborné vydání díla Karla Maye\" v překladu Vladimíra Šundy a s ilustracemi Josefa Pospíchala brněnské nakladatelství Návrat. Zatím poslední české vydání je z roku 1997, kdy román vyšel v nakladatelství Toužimský a Moravec s ilustracemi Zdeňka Buriana v upraveném překladu z roku 1932.\n\nNázev románu je nesprávně překládán do Češtiny. \"Der Ölprinz\" by měl být překládán jako \"Ropný Princ\", ne \"Olejový Princ\" a už rozhodně ne \"Petrolejový Princ.\" Hlavní postava románu těžila ze země ropu, ne motorový olej nebo petrolej. Německé slovo \"Rohöl\" nebo \"Öl\" znamená ropu.\n\nNa motivy románu vznikl roku 1965 stejnojmenný film, v západoněmecko-jugoslávské koprodukci a v režii Haralda Philippa. Děj se však od románu podstatně liší a řada postav se v něm vůbec nevyskytuje; navíc místo Old Shatterhanda zde vystupuje Old Surehand.\n\n\n\n"}
{"id": "85342", "url": "https://cs.wikipedia.org/wiki?curid=85342", "title": "Jahangir Khan", "text": "Jahangir Khan\n\nJahangir Khan (* 10. prosince 1963) je bývalý pákistánský hráč squashe, největší hráč v historii této hry.\n\nJahangir Khan byl mistrem světa v letech 1982 až 1988. Po dobu pěti let nenašel na kurtu přemožitele a vyhrál ve více jak pětistech utkáních v řadě. V letech 2002 až 2008 byl prezidentem World Squash Federation (WSF).\n\n\n"}
{"id": "85345", "url": "https://cs.wikipedia.org/wiki?curid=85345", "title": "Květen 2006", "text": "Květen 2006\n"}
{"id": "85348", "url": "https://cs.wikipedia.org/wiki?curid=85348", "title": "Radim Hladík", "text": "Radim Hladík\n\nRadim Hladík (13. prosince 1946 Praha – 4. prosince 2016 Praha) byl český rockový kytarista, skladatel, producent a pedagog.\n\nJako dítě se učil hrát na klavír. Dva roky navštěvoval Pražskou konzervatoř, kde studoval hru na kytaru. \n\nV patnácti letech hrál na kytaru ve skupině Komety. Od roku 1964 vystupoval profesionálně v klubu Olympik. Byl členem legendární beatové skupiny The Matadors. Od druhé poloviny 60. let 20. století je považován za jednoho z nejlepších českých kytaristů. Byl oceněn jako nejlepší kytarista a beatová osobnost rocku. Publikum udivoval různými jevištními triky (hraní s kytarou za krkem) a technickými vymoženostmi (jako první v Československu používal booster, zpětnou vazbu nebo kvákadlo).\n\nV roce 1968 stál u vzniku skupiny Blue Effect. Poté, co skupinu opustil Vladimír Mišík, se stal vůdčí osobností skupiny. Od samého počátku se Radim Hladík prosazoval jako výrazný autor. \n\nRadim Hladík se prosazoval i v jiných žánrech. Za zmínku určitě stojí jeho spolupráce se slovenskou hudební scénou (Marián Varga, Pavol Hammel nebo Fedor Frešo). V roce 1979 nahrál společně s bubeníkem Vlado Čechem skladbu klávesisty a zpěváka Blue Effectu Leška Semelky „Šaty z šátků“, která se stala vítěznou písní Bratislavské lyry. \n\nV 80. letech spolupracoval se zpěvákem a kytaristou Oldřichem Kellnerem a klávesistou Lubošem Mandou. \n\nRadim Hladík se věnoval i folkové hudbě. Byla to zejména společná vystoupení s Jaroslavem Hutkou, kterého doprovázel na klasickou španělskou kytaru. Spolupracoval též s Dagmar Andrtovou-Voňkovou.\n\nPoslední koncert s Blue Effectem odehrál na Střeleckém ostrově 13. září 2016 a následně vystupování přerušil. Od srpna téhož roku byl v registru pro transplantaci plic v důsledku zhoršující se idiopatické plicní fibrózy, jíž trpěl několik let. Na následky nemoci zemřel 4. prosince 2016 ve věku 69 let.\n\nJeho ženou byla Zlata Hladíková.\n\n\n"}
{"id": "85354", "url": "https://cs.wikipedia.org/wiki?curid=85354", "title": "Volha", "text": "Volha\n\nVolha ( (Volga), , nebo , mordvinsky \"Рав\") je veletok protékající od severozápadu na jihovýchod evropskou částí Ruska a ústí do Kaspického moře. S délkou 3 534 km to je nejdelší a nejvodnější řeka Evropy, a vůbec největší řeka na světě, která nemá odtok do světového oceánu. Na Volze bylo vybudováno několik velkých přehrad a plavební kanály ji spojují s Baltským, Bílým, Azovským i Černým mořem. Před stavbou přehrad činila její délka 3690 km. Plocha povodí je 1 380 000 km². Volha má velmi malý spád, na celém toku v průměru jen 0,07 promile. Řeka má symbolický význam v ruské kultuře a Rusy je označována jako \"Matka Volha\".\n\nCelý tok řeky se obvykle dělí na tři části:\n\nVolha pramení severozápadně od Moskvy ve Valdajské vrchovině u vesnice Volgo-Verchovje v Tverské oblasti v nadmořské výšce 228 m. Na horním toku protéká přes několik nevelkých jezer (Verchit, Stěrž, Vselug, Peno, Volgo). Při odtoku z posledního z nich byla vybudována Hornovolžská přehrada. Poté řeka ze severu obtéká Moskvu a teče zhruba na východ, protéká historickým městem Tver, městem Dubna se známým Ústavem jaderných výzkumů, kde začíná Moskevský průplav, spojující řeku s Moskvou. Mezi Tverem a Rybinskem byly vybudovány tři přehrady. Jsou to Volžská s hrází a vodní elektrárnou u Ivankova, Ugličská s hrází a Ugličskou vodní elektrárnou u Ugliče a Rybinská s hrází a Rybinskou vodní elektrárnou u Rybinsku. Do ní ústí Volžsko-baltský kanál, který ji spojuje s Baltským mořem. Mezi městy Rybinsk a Jaroslavl a pod Kostromou protéká v úzké dolině mezi vysokými břehy, přičemž protíná Ugličsko-danplovskou a Galičsko-čuchlomskou vrchovinu. Dále pak pokračuje přes Unženskou a Balachninskou nížinu. U Gorodce nad Nižným Novgorodem byla vybudována hráz a Nižegorodská vodní elektrárna Gorkovské přehrady.\n\nPod soutokem s Okou je řeka ještě mnohem vodnější. Protéká podél severního okraje Povolžské vrchoviny. Pravý břeh je v těchto místech vysoký, zatímco levý je nízký. U Čeboksar byla vybudována hráz a vodní elektrárna Čeboksarské přehrady\n\nNa dolním toku pod ústím největšího přítoku Kamy se již stává mohutnou řekou. Protéká postupně Povolžskou vrchovinou a u hlavního města Tatarstánu Kazaně se řeka stáčí na jih. U Togliatti se známou automobilkou nad Samarskou lukou, kterou vytváří, když obtéká Žiguljovské hory byla vybudována hráz a Žiguljovská vodní elektrárna Kujbyševské přehrady, jejíž vzdutí dosahuje délky 550 km. Je největší v Evropě a zasahuje i tok Kamy. Na břehu leží i město Uljanovsk. U města Balakovo pak následuje hráz a vodní elektrárna Saratovské přehrady. Zde při ústí stejnojmenné řeky leží město Samara a při dalším toku Volhy v okolí měst Marx a Engels sídlili němečtí kolonisté – tzv. povolžští Němci, za 2. světové války přesídlení na Sibiř. Přítoky na tomto úseku jsou již mnohem méně vodné. Na západním břehu naproti městu Engels leží Saratov, kam dosahuje vzdutí 600 km dlouhé Volgogradská přehradní nádrže. Nádrž vznikla zadržením vody na přehradě Volžské vodní elektrárny, která byla v době uvedení do provozu v roce 1960 nejvýkonnější vodní elektrárna na světě a je nevýkonnější na Volze. Pod přehradou leží město Volgograd, kde se odehrála jedna z rozhodujících bitev 2. světové války, bitva u Stalingradu. Ve vzdálenosti 21 km nad městem se odděluje první východní rameno Achtuba, která po 537 km ústí do Kaspického moře. O něco níže ústí 100 km dlouhý Volžsko-donský průplav, který spojuje Volhu se západnějším Donem a tak i s Azovským mořem; na volžské straně překonává výškový rozdíl 88 m, na donské straně 44 m.\n\nVlastní delta Volhy začíná ve vzdálenosti 46 km severně od Astrachaně, asi 100 km od ústí řeky, kde se odděluje rameno Buzan. Celkem je v deltě téměř 500 ramen, průtoků a mělkých říček. Deltou se vlévá do Kaspického moře, přičemž ústí leží 28 m pod úrovní světového oceánu, takže celkový spád činí 256 m. Obrovské území delty, která je jednou z největších v Rusku, je významným hnízdištěm stěhovavých ptáků a přírodní rezervací. Astrachaň je také střediskem výroby kaviáru.\n\nCelkem má asi 200 přítoků. Levých je mnohem více a jsou vodnější než pravé. Na dolním toku pod Kamyšinem již žádné přítoky nepřijímá.\n\nZákladními zdroji vody jsou sněhové srážky (60 %), podzemní vody (30 %) a dešťové srážky (10 %). Přirozený režim je charakterizovaný jarním vzestupem hladiny (duben až červen), malou vodnost v létě a v zimě a dešti způsobující povodně na podzim (říjen). Roční kolísání úrovně hladiny před postavením kaskády přehrad dosahovalo u Tveru 11 m, pod ústím Kamy 15 až 17 m a u Astrachaně 3 m. Po zregulování toku se kolísání prudce snížilo. Nárůst průtoku až k Volgogradu zachycuje tabulka:\n\nPod Volgogradem ztrácí přibližně 2 % v důsledku vypařování. Maximální průtoky vody pod ústím Kamy v minulosti dosahovaly 67 000 m³/s a u Volgogradu v důsledku rozlití do úvalu nepřevyšovaly 52 000 m³/s. Po regulaci toku se nejvyšší hodnoty průtoků snížily a nejnižší hodnoty se naopak zvýšily. Vodní bilance řeky nad Volgogradem za dlouhé období zachycuje tabulka:\n\nPřed postavením přehrad řeka k ústí přinesla za rok přibližně 25 Mt nánosů a 40 až 50 Mt rozpuštěných minerálních látek. Teplota vody uprostřed léta v červenci dosahuje 20 až 25 °С. Rozmrzá u Astrachaně v polovině března, na horním toku a pod Kamyšinem v první polovině dubna a uprostřed dubna na zbývajícím toku. Zamrzá na horním a středním toku na konci listopadu a na dolním toku na začátku prosince. Bez ledu tak zůstává přibližně 200 dní a u Astrachaně 260 dní. Po postavení přehrad se změnil teplotní režim řeky, na horním toku se prodloužila doba, kdy je řeka zamrzlá a na dolním toku se naopak tato doba zkrátila.\n\nOd 30. let 20. století je řeka využívána pro potřeby energetiky. Tento význam vzrostl s výstavbou přehrad a vodních elektráren v rámci Volžsko-kamské kaskády.\n\nPřehrady a hydroelektrárny na Volze:\n\nCelková plocha zatopená volžskými přehradami přesahuje 20 000 km².\n\nŘeka je spojena s okolními říčními systémy prostřednictvím vodních kanálů.\nPlánované spojení s řekou Ural (Volžsko-uralský kanál) nebylo realizováno.\n\nVolha se svými přítoky a průplavy byla a je důležitou dopravní tepnou, která protéká následujícími městy (po proudu):\n\nKoupání u Volhy je v létě příjemné, písek je rozpálený, voda chladivá (okolo 25 °C). Koupání „na Adama“ je poměrně běžné. Na rozdíl od západních letovisek není nutné používat oplocených nudistických pláží.\n\nV řece žije přibližně 70 druhů ryb, z nichž 40 má průmyslový význam. Nejdůležitější jsou plotice obecná kaspická, sledi, cejn velký, candáti, kapr obecný, sumec velký, štiky, jeseteři (jeseter malý).\n\nÚrodná oblast podél dolního toku Volhy byla zřejmě osídlena už od pravěku. Někteří badatelé pokládají dolní Povolží za pravěkou kolébku indoevropských národů.\n\nOd 8. století sloužila i se svými přítoky jako součást tržní cesty mezi Východem a Západem. Ze Střední Asie se dovážely tkaniny, kovy a opačným směrem kožešiny, vosk a med. Na Volze ležela i hlavní sídla říše Chazarů a později významná obchodní a politická centra, například Velikij golgat (dnes Bolgary v tatarštinu), od 8. do 15. století sídlo Volžských Bulharů, dále Saraj, hlavní město Zlaté hordy (nedaleko Volgogradu) nebo Itil/Astrachaň. Další významná centra byla Novgorod, Rostov, Sundal, Murom. Od 11. století význam trhů slábnul a ve 13. století mongolsko-tatarské nájezdy narušily hospodářské vztahy kromě povodí horního toku řeky, kde hrály významnou roli Novgorod, Tver a města Vladimiro-Suzdalské Rusi. Od 14. století význam trhů opět rostl. Šlo o centra Kazaň, Nižnij Novgorod, Astrachaň.\n\nÚzemí bylo dobyto Ivanem Hrozným v polovině 16. století, kdy Rusko postupně ovládlo i dolní tok Volhy a odtud zahájilo expanzi do Sibiře. Jednu z epizod této expanze v 17. století líčí i příběhy o kozáckém náčelníkovi Stěnkovi Razinovi a zejména populární píseň \"\"Volga, Volga, mať rodnaja\"\". Celý vodní systém Volhy se tak po dobytí Kazaňského a Astrachaňského chanátu dostal pod kontrolu Ruska. Trhy vzkvétají a vznikají nová města (Samara, Saratov, Caricyn) a roste význam stávajících (Jaroslavl, Kostroma, Nižnij Novgorod). Po řece v té době pluly dlouhé karavany lodí čítající až 500 plavidel.\n\nV 19. století doznal trh na řece velkého rozvoje na což mělo vliv dokončení Mariinské vodní cesty, jež spojila povodí Volhy a Něvy v roce 1808, vznik velké říční flotily, první parník (1820) a práce 300000 burlaků na řece. Převáželo se obilí, sůl, ryby a později také ropa a bavlna. Velký význam měly jarmarky v Nižném Novgorodě a obilní burza v Rybinsku.\n\nBěhem ruské občanské války na řece došlo k několika bitvám, v nichž řeka měla velký strategický význam. V roce 1918 to byly bitvy Rudé armády s československými legionáři (bitva u Lipjag) a s bělogvardějci a v roce 1919 s Kolčakem a Děnikinem. Během 2. světové války proběhla na pravém břehu řeky v letech 1942–1943 bitva u Stalingradu.\n\n\n"}
{"id": "85355", "url": "https://cs.wikipedia.org/wiki?curid=85355", "title": "Basetový roh", "text": "Basetový roh\n\nBasetový roh je jednoplátkový dřevěný nástroj patřící do rodiny klarinetových nástrojů. Jeho tónový rozsah leží mezi „tradičním“ sopránovým klarinetem a basklarinetem, proto se o něm mluví také jako o tenorovém zástupci klarinetové rodiny. Je laděn in F a zní o kvintu níže než v notovém zápise. Stejně jako klarinet se tradičně zapisuje v houslovém klíči, v některých starších skladbách se používá i basový klíč.\n\nPodobně jako klarinet se skládá z pěti částí: hubička, soudek, horní díl, spodní díl a ozvučník. U moderních basetových rohů je ozvučník vyráběn z kovu a směřuje nahoru, stejně jako u basklarinetu. Hmatový systém může být buď \"Boehmův\" nebo \"německý\" (Öhlerův).\n\nPrvní basetové rohy se vyráběly již v roce 1760, v té době ještě v různých laděních (např. in D nebo in G). Basetový roh není nijak příbuzný ostatním rohům (například lesnímu rohu), jeho název je nejspíše odvozen od zahnutého tvaru, kterým se první nástroje vyznačovaly.\n\nDnešní rovný typ basetových rohů se začal prosazovat od 19. století. Od této doby se ale také jeho obliba pomalu snižovala, protože začal být vytlačován modernějším basklarinetem.\n\nWolfgang Amadeus Mozart s oblibou komponoval pro tento nástroj, příkladem můžou být dueta a tria pro basetové rohy nebo jejich obsazení ve význačných dílech jako \"Rekviem\" a opery \"Kouzelná flétna\" a \"La Clemenza di Tito\". Po Mozartovi komponovali pro tento nástroj především Felix Mendelssohn-Bartholdy (dva koncerty pro klarinet, basetový roh a orchestr) a Richard Strauss.\n\nZájem o tento nástroj dodnes nezanikl, například z České republiky pochází \"Pražské trio basetových rohů\", které má v repertoáru originální i upravené skladby.\n"}
{"id": "85359", "url": "https://cs.wikipedia.org/wiki?curid=85359", "title": "Staroměstské náměstí", "text": "Staroměstské náměstí\n\nStaroměstské náměstí (oficiální název od roku 1895, slangově dnes Staromák, dříve také \"Vel(i)ké náměstí\", od 13. století \"Staré tržiště\", od 14. století \"Staroměstský rynk\", v 18. století nejčastěji \"Staroměstský plac\" či \"Velké (Staroměstské) náměstí\", ve druhé polovině 19. století až do roku 1895 už pouze Velké náměstí, staropražsky \"Rynek\", německy \"der Altstädter Ring\") je náměstí v Praze v centru Starého Města a historického jádra velkoměsta vůbec. Rozkládá se na ploše více než 9000 m². Prochází tudy královská cesta.\n\nStaroměstské náměstí obklopují historické stavby, z nichž vyniká Staroměstská radnice s orlojem, Týnský chrám, husitský kostel svatého Mikuláše na Starém Městě, palác Kinských a dům „U Kamenného zvonu“. Uprostřed náměstí stojí pomník mistra Jana Husa. renesanční, barokní a rokokové domy po obvodu náměstí mají románské a gotické základy.\n\nV 11. století se zde nacházelo tržiště s pravidelně se konajícími trhy. K roku 1211 je zde doložen správce, který na tržišti vybíral poplatky. V roce 1338 udělil král Jan Lucemburský Starému Městu povolení na stavbu radnice. Konaly se zde i významné události – došlo tu ke vzpouře po popravě Jana Želivského. Po stavovském povstání bylo 21. června 1621 před radnicí popraveno 27 českých pánů. Tuto událost připomíná 27 bílých křížů v dlažbě na místě exekuce.\n\nV letech 1838–1848 vznikla novogotická přístavba Staroměstské radnice. Koncem 19. století začaly přes náměstí jezdit tramvaje. V roce 1902 se zde manifestovalo za zavedení všeobecného hlasovacího práva; tehdy také – v rámci pražské asanace – byl zbořen Krennův dům uzavírající plochu Staroměstského náměstí před kostelem svatého Mikuláše. V roce 1915 byl na náměstí odhalen Pomník mistra Jana Husa, při příležitosti 500. výročí jeho smrti. 14. října 1918 se zde konala demonstrace za vyhlášení nezávislosti na Rakousku-Uhersku. Po vzniku Československa, 3. listopadu 1918, dav spontánně strhl mariánský sloup z roku 1650.Část Staroměstské radnice, silně poškozená za Pražského povstání v roce 1945 byla po skončení druhé světové války stržena, čímž se odkryla zadní strana některých domů. V rámci opravy Staroměstské radnice po druhé světové válce bylo označeno místo v dlažbě před radniční věží, kde stálo popravčí jeviště, 27 bílými kříži. Nedaleká pamětní deska na zdi se jmény popravených je z roku 1911.\n\nNa Staroměstském náměstí se 21. února 1948 konala demonstrace, při které promluvil Klement Gottwald z balkónu paláce Kinských. Později se fotografie a balkon na Staroměstském náměstí, asi mylně, spojily s jeho známým projevem \"„Právě jsem se vrátil z Hradu…“\" z 25. února, který symbolicky zahájil období komunistické vlády (Vítězný únor). Ve skutečnosti však 25. února řečnil z improvizované tribuny na korbě nákladního vozu na Václavském náměstí.\n\nDne 7. listopadu 1962 vybuchla během oficiálního shromáždění k výročí bolševické říjnové revoluce v Rusku amatérsky vyrobená bomba. Přestože byli dva lidi těžce zraněni, tiskem byla událost ututlána.\n\nV poválečném období neuspěl žádný plán na obnovu radnice, ale roku 1966 byla zrušena tramvajová trať a náměstí se změnilo v pěší zónu (od roku 1962 je navíc národní kulturní památkou). V souvislosti s rekonstrukcí mezi lety 1987 a 1988 bylo náměstí kompletně předlážděno. Na podstavci sousoší Jana Husa vybuchla 2. června 1990 bomba, která zranila osmnáct lidí, její původce není znám.\n\nO úpravách a celkové revitalizaci náměstí se diskutuje už více než 100 let. Uvažuje se o dostavbě radniční budovy, o obnovení Krennova domu či Krocínovy kašny. Nejdále dospěly úvahy o obnovení Mariánského sloupu: po dřívějším zamítnutí roku 2017, v lednu 2020 zastupitelstvo Hlavního města Prahy instalaci Mariánského sloupu schválilo a v únoru 2020 byly práce zahájeny. \n\nV roce 2017 přibyly na okraji Staroměstského náměstí žluto-černé betonové bloky (tzv. city bloky) jako ochrana proti terorismu. Umístila je sem městská Správa služeb na doporučení městské policie. Jejich estetický vzhled je kritizován památkáři a laickou veřejností.\n\nV 21. století se na náměstí odehrává také mnoho demonstrací.\n\nO Vánocích a Velikonocích jsou zde umístěny stánky, které mají připomínat středověké trhy. Vánoční trhy na Staroměstském náměstí jsou největší vánoční trhy v Česku a jsou navštěvovány statisíci návštěvníky z České republiky i ze zahraničí. Na náměstí je umístěn každoročně vysoký ozdobený strom a také hudební pódium. Z cizinců navštěvují trhy především Němci, Rusové, Italové a Britové.\n\nNa jihozápadní straně Staroměstského náměstí se nachází Staroměstská radnice s \"Orlojem\". Ten vytvořil na počátku 15. století hodinář Mikuláš z Kadaně podle návrhu Jana Šindela; pověst přisuzující jeho autorství mistru Hanušovi je historickým omylem. Samotná radnice je vystavěna v gotickém slohu s kruhovými okny a lomenými oblouky.\n\nPozoruhodný je zejména arkýř s 5/8-uzávěrem, jenž patří ke gotické kapli započaté v roce 1360. Roku 1381 byla zasvěcena Panně Marii. Zatímco kružby cviklu a vyvařování korunované vimpergy (ozdobný štít) jsou nejzazším bodem originálu, jsou sloupové figury pod baldachýnem příměsí z 19. století. Pouze socha Marie na levém roku stavby je kopií jedné pískovcové sochy z roku 1381 (originál je v Muzeu Hlavního města Prahy).\n\nBěhem Pražského povstání v květnu 1945 byla radnice silně poškozena bombardováním německých jednotek. Škody byly po válce odstraněny v rámci rozsáhlé restaurace. Novogotická přístavba musela být zbourána. Na jejím místě je dnes malý parčík s památníkem obětem povstání.\n\n\n\n"}
{"id": "85360", "url": "https://cs.wikipedia.org/wiki?curid=85360", "title": "Uzdroje.cz", "text": "Uzdroje.cz\n\nUzdroje.cz byl první portál českého internetu, vznikl na začátku roku 1996.\n\nProšel řadou změn, několikrát změnil majitele, několikrát byl zrušen. Jeho význam postupně klesal vzhledem ke konkurenčními boji mezi všemi portály; ztroskotaly i další pokusy o jeho obnovení v roce 1999. Zatím poslední pokus o jeho obnovení trval od 21. dubna 2006 do října 2009.\n\n"}
{"id": "85363", "url": "https://cs.wikipedia.org/wiki?curid=85363", "title": "Jean-François Revel", "text": "Jean-François Revel\n\nJean-François Revel (19. ledna 1924 v Marseille – 30. dubna 2006 v Paříži) byl francouzský spisovatel a filosof.\n\nJeho rodné jméno bylo Jean-François Ricard, později ale přijal pseudonym Revel. Na prestižní škole École normale supérieure vystudoval filozofii a poté až do roku 1963 pracoval jako učitel filozofie v Alžírsku, Itálii, Mexiku a francouzském Lille. Následně se začal věnovat psaní knih, v roce 1971 se Revel proslavil dílem \"Bez Marxe nebo Ježíše\". Od roku 1998 byl také členem Francouzské akademie (\"Académie française\").\n\nRevel zemřel ve věku 82 let v pařížské nemocnici Le Kremlin-Bicêtre na srdeční problémy.\n\n\n"}
{"id": "85367", "url": "https://cs.wikipedia.org/wiki?curid=85367", "title": "Evo Morales", "text": "Evo Morales\n\nJuan Evo Morales Ayma (* 26. října 1959, Isallavi u Orinoca, departement Oruro, Bolívie) je vůdcem bolivijské socialistické strany Movimiento al Socialismo (MAS) a hnutí za práva pěstitelů koky. Dne 22. ledna 2006 se stal prvním domorodým prezidentem Bolívie poté, co získal 54% většinu hlasů. V letech 2009, 2014 a 2019 byl voliči ve funkci prezidenta potvrzen, nicméně vyhlášení výsledků posledních voleb vyvolalo masové protesty a násilnosti, po kterých 10. listopadu 2019 na svou funkci rezignoval.\n\nJe velkým fotbalovým nadšencem.\n\nPo zvolení znovu projednal smlouvy zahraničních společností na těžbu nerostného bohatství země; tyto příjmy zvýšily příjmy země o 40 % a jsou z nich financovány vzdělávací a bytové programy, nebo např. zdravotní péče (stavba nových nemocnic).\n\nInicioval výbor, který by revidoval bolivijskou ústavu, která by měla bránit lidská práva, decentralizovat moc a zajistit jistou míru autonomie regionům a komunitám.\n\nMorales je nakloněn přesunu těžiště moci ze státu směrem k regionům a místním komunitám. Mezi jeho další úmysly patří „navrácení země“ a jejího bohatství obyčejným lidem. Co se týče vztahu se Spojenými státy, v listopadu 2008 vyjádřil snahu najít společnou řeč s novým prezidentem.\n\nVe volbách konaných 6. prosince 2009 byl zvolen na další funkční období, když pro něj hlasovalo více než 60 % voličů.\n\n3. července 2013 byl Morales na návštěvě Ruska, kde se účastnil meetingu producentů fosilních paliv. Při zpáteční cestě, v okamžiku, kdy jeho letadlo již bylo ve vzduchu, Francie, Portugalsko a Itálie prohlásily, že mu neumožní přeletět přes jejich vzdušný prostor. Prezidentovo letadlo pak po 3 hodinách neplánovaně přistálo ve Vídni, kde Morales strávil noc. Důvodem tohoto kroku bylo podezření, že se na palubě nachází Edward Snowden. Následující den krátce po poledni a po rakouském vyvrácení tohoto podezření daly zmíněné státy Moralesovi opět povolení vrátit se do své vlasti. Z incidentu (který byl původně avizován jako technické problémy) se stal diplomatický skandál.\n\nV říjnu 2014 byl potřetí znovu zvolen do funkce prezidenta, zvítězil již v prvním kole se ziskem téměř 60 % hlasů.\n\nPo dalších pěti letech kandidoval opět na funkci prezidenta v roce 2019, jeho hlavním soupeřem byl bývalý prezident Carlos Mesa. Postup sčítání hlasů, kdy soud přerušil vyhlašování průběžných výsledků v době, kdy měl Morales na Mesu náskok méně než 10 procent, a obnovil znovu po překročení této hranice, která stačí ke zvolení v prvním kole, ale vyvolal protesty spojené s násilnostmi. Opozice výsledky odmítla uznat a proti se postavili také pozorovatelé a zástupci zemí Organizace amerických států. Po pokračujících protestech Morales oznámil vyhlášení nových voleb, situaci to ale neuklidnilo. Protestující napadli starostku města Vinto a obsadili redakce státních médií. Když vyzvaly Moralese k rezignaci také armáda a policie, oznámil 10. listopadu 2019 rezignaci „pro dobro země“; události nicméně označil za „občanský, politický a policejní převrat“. \nPoté odletěl do Mexika, kde získal politický azyl.\n\nPochází ze tří dětí – jeho sourozenci jsou Esther Morales Ayma, Hugo Morales. Evo Morales má dvě děti – Eva Liz Morales Alvarado, Álvaro Morales Paredes.\n\n"}
{"id": "85374", "url": "https://cs.wikipedia.org/wiki?curid=85374", "title": "Ilona Eleková", "text": "Ilona Eleková\n\nIlona Eleková-Schachererová (17. května 1907 Budapešť – 24. července 1988 tamtéž) byla maďarská šermířka.\n\nVe své disciplíně šerm fleretem získala medaili na třech olympijských hrách, z toho dvakrát zlatou. Je jednou ze čtyř šermířek, kterým se v dosavadní historii olympijských her podařilo obhájit zlatou medaili.\nJe jedním ze dvou sportovců, kterým se podařilo obhájit zlatou medaili před a po 2. světové válce (1936 a 1948).\nJe pochována na budapešťském hřbitově Farkasréti.\n"}
{"id": "85375", "url": "https://cs.wikipedia.org/wiki?curid=85375", "title": "V zemi Mahdího", "text": "V zemi Mahdího\n\nV zemi Mahdího \"(Im Lande des Mahdi)\" je poměrně rozsáhlý dobrodružný román německého spisovatele Karla Maye odehrávající se v sobě Mahdího povstání v Súdánu na konci 19. století. \n\nRomán nejprve vycházel v letech 1891–1893 na pokračování v katolickém týdeníku \"Deutscher Hausschatz\" z Řezna rozdělený do dvou dílů:\n\nPro první knižní vydání v nakladatelství Friedrich Ernst Fehsenfeld ve Freiburgu dopsal Karel May další dvě kapitoly a rozdělil knihu do tří dílů. Román pak vyšel v roce 1896 jako šestnáctý až osmnáctý svazek Mayových spisů (jednotlivé díly neměly žádné podtituly).\n\nNakladatelství Karl-May-Verlag vydává román v rámci \"Sebraných spisů Karla Maye\" také ve třech dílech a také pod pořadovými čísly šestnáct až osmnáct. Jednotlivé díly mají následující podtituly:\n\nRomán se odehrává v sedmdesátých letech 19. století v údolí Nilu. Známý hrdina Kara ben Nemsí v něm bojuje proti nezákonnému obchodu s otroky a stíhá otrokáře. Napínavý příběh poměrně přesvědčivě zachycuje řadu reálií a politické i náboženské klima nilských zemí. V knize May popisuje i zajímavou postavu Muhammada Ahmada (1844-1885), vůdce protibritského povstání v Súdánu, který se prohlásil za Mahdího (Mahdí je arabský výraz pro „správně vedeného“ a v šíitské větvi islámu znamená mesiáše z rodu Prorokova, jenž bude „obnovitelem víry a práva a který bude panovat před koncem časů\").\n\nPrvní české vydání se datuje již do roku 1907, kdy román pod názvem \"Na březích Nilu\" vydalo ve třech dílech (bez podtitulů) pražské nakladatelství Alois Hynek v překladu Josefa Ladislava Turnovského a s ilustracemi Věnceslava Černého.\n\nNa druhé vydání si však museli čeští čtenáři počkat dvacet šest let. Teprve v letech 1933-1934 vyšel román v dalším pražském nakladatelství Toužimský a Moravec v rámci tzv. \"Malé řady knih Karla Maye\", tentokrát ve čtyřech dílech, ale již pod názvem \"V zemi Mahdiho\" (překlad F. Dobrovolný, ilustrace Věnceslav Černý). Jednotlivé díly nesly tito podtituly:\n\nDalšího vydání se čeští čtenáři dočkali z politických důvodů až za čtyřicet dva let. Teprve v letech 1976 až 1979 vydalo román ve třech dílech nakladatelství Olympia s ilustracemi Gustava Kruma. Jednotlivé díly nesly tito tituly:\n\nRoku 1993 vyšlo v nakladatelství GABI z Českého Těšína čtvrté vydání románu v rozdělení dle Toužimského a Moravce a ilustracemi Josefa Hory. Zatím poslední vydání pochází z brněnského nakladatelství Návrat, které román vydalo s názvem \"Mahdí\" v rámci svého projektu \"Souborné vydání díla Karla Maye\" v letech 2002-2003 (původní překlad Josefa Ladislava Turnovského upravil Vladimír Šunda, ilustrace Josef Pospíchal). Román byl rozdělen do šesti dílů bez podtitulů (první vyšel roku 2002, ostatní roku 2003).\n\n\n\n"}
{"id": "85377", "url": "https://cs.wikipedia.org/wiki?curid=85377", "title": "Bodlínovití", "text": "Bodlínovití\n\nBodlínovití (Tenrecidae) je čeleď řádu afrosoricidi, dříve však byli řazeni k hmyzožravcům.\n\nBodlíni jsou endemity Madagaskaru a Komorských ostrovů, kde žijí v počtu 21 druhů různých ekologických typů vzniklých adaptivní radiací.\n\nNěkteré druhy mají tělo zčásti kryté tuhými štětinami nebo i bodlinami a krátký nebo zcela chybějící ocas. Mnozí zástupci této skupiny poměrně obratně šplhají. Patří k nim zejména bodlín bezocasý (\"Tenrec ecaudatus\"), největší a nejznámější druh bodlína s tělem krytým štětinami, dále dva zástupci rodu \"Hemicentetes\", na jejichž těle se střídají místa krytá štětinami a bodlinami a druhy s dokonalým bodlinatým krytem, zcela podobné ježkům (rody \"Echinops\" a \"Setifer\"). Druhý typ připomíná spíše rejsky. Jsou to malá zvířata s dlouhý, lysým ocasem a jemnou srstí (rody \"Geogale\" a \"Microgale\"). Do této skupiny patří i jeden vodní druh (\"Limnogale mergulus\") s tuhými brvami na ocase a zadních končetinách, které mu usnadňují plavání (podobně jako u evropského rejsce vodního). Třetí typ zahrnuje rod \"Oryzorictes\", jehož zástupci svou černou srstí, redukovanýma očima a silnými, hrabavými předními končetinami připomínají krtky. Žijí v podzemních chodbách. Všichni bodlíni mají shodný tvar hlavy s malou mozkovnou a nápadně dlouhým, štíhlým čenichem. Mají především noční aktivitu, ve večerních hodinách se vydávají za potravou, kterou tvoří především hmyz, měkkýši, červi a drobní obratlovci, někteří jsou všežraví. Jejich tělesná teplota není stálá, ale může kolísat v rozmezí až 11 °C, v nepříznivém horkém období mohou někteří upadat do letního spánku, estivace, podobného zimnímu spánku (hibernaci) našich ježků. Mnoho druhů je ve své vlasti ohroženo vyhubením.\n\n"}
{"id": "85383", "url": "https://cs.wikipedia.org/wiki?curid=85383", "title": "Krtkovití", "text": "Krtkovití\n\nKrtkovití (Talpidae) je čeleď řádu Eulipotyphla.\n\nJsou přizpůsobení k podzemnímu nebo z velké části vodnímu životu. Podzemní druhy mají mohutné lopatovité přední končetiny.\nRozšířeni jsou v holarktické oblasti v počtu asi 42 druhů.\n\nV české fauně je čeleď zastoupena druhem krtek obecný (\"Talpa europaea\"). V evropské části Ruska a na Ukrajině žijící vychuchol povolžský (\"Desmana moschata\") je označován jako živoucí fosilie.\n\n\n"}
{"id": "85406", "url": "https://cs.wikipedia.org/wiki?curid=85406", "title": "Kovžské jezero", "text": "Kovžské jezero\n\nKovžské jezero ( nebo ), je jezero na severozápadě v Vologdské oblasti v Rusku. Má rozlohu 65 km². Je 18 km dlouhé a 4 km široké. Je největší z malých jezer \"Vologdské oblasti\".\n\nPobřeží je velmi členité, převážně ploché, kamenité, místy písčité a bažinaté. Západní část jezera, ze které odtéká řeka Kovža má vlastní název Lozovské jezero ( ). Při odtoku je Kovža regulovaná přehradní hrází. Po jezeře se splavuje dřevo. Kapacity jezera bylo do roku 1964 využíváno pro plynulé zásobování Mariinského kanálu, který spojoval povodí Volhy a povodí Něvy. Od roku 1964 doplňuje spojovací kanál Volžsko-baltské vodní cesty.\n\nJezero je bohaté na ryby (síhové, štiky, candáti, jelci, líni, mníci a jiné)\n\n Příroda Vologdské oblasti\n"}
{"id": "85412", "url": "https://cs.wikipedia.org/wiki?curid=85412", "title": "Kronocké jezero", "text": "Kronocké jezero\n\nKronocké jezero ( ) je jezero u východního pobřeží poloostrova Kamčatka v Kamčatském kraji v Rusku. Má rozlohu přibližně 200 km² a je tak největší sladkovodní jezero na poloostrově. Leží v kaldeře sopky v nadmořské výšce 372 m.\n\nNachází se v Kronockém národním parku západně od Kronocké sopky. V jezeře žije sladkovodní druh lososa tzv. kokani a tři endemické druhy horských sivenů. Tento unikátní ekosystém může sloužit jako předloha při provádění monitorovacích pozorování.\n"}
{"id": "85415", "url": "https://cs.wikipedia.org/wiki?curid=85415", "title": "Kučuk", "text": "Kučuk\n\nKučuk ( nebo ) je hořkoslané jezero v Altajském kraji v Rusku. Má rozlohu 181 km². Maximální hloubku má 3,3 m. Leží v centrální části Kulundské stepi v nadmořské výšce 98 m.\n\nJe spojené průtokem s Kulundským jezerem, které leží severněji. Zdrojem vody jsou sněhové srážky. Z východu do jezera přitéká řeka Kučuk.\n\nPrůmyslové zásoby glauberovy soli (\"mirabilitu\"). Na jižním břehu jezera jsou lázně. Na severovýchodním břehu je sídlo městského typu Blagoveščenka.\n"}
{"id": "85418", "url": "https://cs.wikipedia.org/wiki?curid=85418", "title": "Kujto", "text": "Kujto\n\nKujto (rusky \"Куйто\") je souhrnné pojmenování pro tři jezera na severu Karelské republiky v Rusku. Leží v povodí řeky Kem a jsou navzájem spojená průtoky. Zamrzají v listopadu a rozmrzají na začátku května. Po jezerech se splavuje dřevo.\n"}
{"id": "85422", "url": "https://cs.wikipedia.org/wiki?curid=85422", "title": "Horní Kujto", "text": "Horní Kujto\n\nHorní Kujto ( ) je jezero na severu Karelské republice v Rusku. Má rozlohu 198 km². Leží v nadmořské výšce 103 m.\n\nLeží v povodí řeky Kem a voda z něj odtéká průtokem do jezera Střední Kujto. Zamrzá v listopadu a rozmrzá na začátku května.\n\nPo jezeře se splavuje dřevo.\n\n"}
{"id": "85424", "url": "https://cs.wikipedia.org/wiki?curid=85424", "title": "Bolsa Mexicana de Valores", "text": "Bolsa Mexicana de Valores\n\nBolsa Mexicana de Valores (zkracováno jako BMV) je hlavní burza v Mexiku. Sídlí v hlavním městě Ciudad de México na třídě Paseo de la Reforma. Její právní forma je společnost s ručením omezeným.\n\nHlavním indexem burzy je \"IPC\" (\"Índice de Precios y Cotizaciones\"), kromě něj existuje ale ještě dvanáct dalších. IPC je vypočítáván jako průměr všech obchodovatelných akcií ve všech odvětvích mexické ekonomiky a dvakrát ročně je revidován. Vztahuje se vždy k předchozímu dni. Dalším významným indexem je pak \"INMEX\". Na rozdíl od \"IPC\" se vypočítává pouze z 20 – 25 nejobchodovatelnějších podniků zahrnutých na burze.\n\n"}
{"id": "85425", "url": "https://cs.wikipedia.org/wiki?curid=85425", "title": "Střední Kujto", "text": "Střední Kujto\n\nStřední Kujto ( ) je jezero na severu Karelské republice v Rusku. Má rozlohu 257 km². Leží v nadmořské výšce 101 m.\n\nLeží v povodí řeky Kem. Voda do něj přitéká průtokem z jezera Horní Kujto a odtéká průtokem do jezera Dolní Kujto. Zamrzá v listopadu a rozmrzá na začátku května.\n\nPo jezeře se splavuje dřevo. Na severním břehu leží sídlo městského typu Kalevala.\n\n"}
{"id": "85428", "url": "https://cs.wikipedia.org/wiki?curid=85428", "title": "Dolní Kujto", "text": "Dolní Kujto\n\nDolní Kujto ( ) je jezero na severu Karelské republice v Rusku. Má rozlohu 141 km². Leží v nadmořské výšce 100 m.\n\nVoda do něj přitéká průtokem z jezera Střední Kujto a odtéká z něj řeka Kem. Zamrzá v listopadu a rozmrzá na začátku května.\n\nV roce 1956 byla na odtoku postavena přehradní hráz za účelem splavování dřeva.\n\n"}
{"id": "85429", "url": "https://cs.wikipedia.org/wiki?curid=85429", "title": "Ústecký masakr", "text": "Ústecký masakr\n\nJako Ústecký masakr (německy \"Massaker von Aussig\") se označuje hromadná vražda německého obyvatelstva 31. července 1945 v Ústí nad Labem. Ze zločinů, ke kterým došlo v Československu po 2. světové válce na Němcích, patří k nejznámějším.\n\nPo 15:30 dne 31. července došlo k sérii výbuchů v muničním skladě na předměstí Krásné Březno, které si vyžádaly 27 mrtvých a desítky raněných. Okamžitě poté vypukl na Mírovém náměstí, před hlavním nádražím, na Předmostí a na mostě přes Labe masakr německých obyvatel, kteří byli snadno identifikovatelní kvůli povinnosti nosit na ruce bílou pásku s písmenem „N“. Oběti byly tlučeny, stříleny, topeny v požární nádrži nebo shozeny z mostu E. Beneše do Labe a stříleny ve vodě. Počet mrtvých se odhaduje na 80-100, konkrétně doloženo je 43. V sudetoněmecké publicistice se objevují výrazně vyšší čísla, až 2700; nejsou však podložena následnými soupisy nezvěstných a jsou pochybná i z logistického hlediska.\n\nPachateli masakru byly především Revoluční gardy, část 28. pluku, a neznámá skupina civilistů, která do Ústí přijela krátce před masakrem. Ústečtí Češi včetně předsedy MNV Josefa Vondry se naopak v řadě případů snažili obětem násilí pomoci, varovali další Němce a pokoušeli se zjednat na vládních orgánech nápravu situace v pohraničí.\n\nDne 1. srpna přijela do Ústí vyšetřovací komise v čele s gen. Ludvíkem Svobodou. Objasnit příčinu výbuchu se nepodařilo, ale gen. Svoboda z něj obvinil organizaci Werwolf. \n\nDobová propaganda pak událost používala jako příklad záškodnické akce a argument pro nutnost odsunu Němců. Se Svobodou přijel do Ústí ministr vnitra Václav Nosek, kteří prohlásil na tiskové konferenci v ústeckém hotelu Palace:\n\nStejně jako Nosek, také generál Svoboda chápal výbuch muničního skladu a události v Ústí jako záminku k urychlenému odsunu Němců, které označil za pátou kolonu, a použil jako příklad vysídlení obyvatel povolžské německé republiky na Sibiř a do Střední Asie v roce 1941 po napadení Sovětského svazu nacistickým Německem:\n\nZpráva Krajské informační ústředny ministerstva informací v Ústí nad Labem, odeslaná ministru vnitra Noskovi 4. srpna 1945:\n\nPo sametové revoluci se masakrem zabýval ústecký archivář Vladimír Kaiser; naposled o něm publikoval v roce 2005 knihu s dalším ústeckým občanem Janem Havlem a německým historikem Otfriedem Pustejovskym. I když se nezachoval žádný přímý důkaz, spekulují o tom, že výbuch a masakr připravili s cílem zvýšit tlak na vysídlení Němců z Československa v souvislosti s probíhající postupimskou konferencí komunisté v československých tajných službách, jmenovitě štkpt. Bedřich Pokorný, vedoucí odboru obranného zpravodajství ministerstva vnitra, který dříve spoluorganizoval brněnský pochod smrti. (Kaiserova hypotéza publikovaná v létě 2000 , že motivem mohla být snaha západních mocností zničit letecké motory Daimler-Benz DB 605 rovněž uložené ve skladu, byla odmítnuta, mj. Jiřím Loewym, jako nedoložená a nelogická .)\n\n31. července 2005 ústecký starosta odhalil na mostě pamětní desku s česko-německým nápisem „Na paměť obětem násilí z 31. července 1945“.\n\nBěhem požáru byla v krásnobřezenském skladu zničena obrovská zásoba leteckých motorů Daimler-Benz DB 605, určených především pro stíhací letoun Messerschmitt Bf 109. Na území Československa se však nacházelo v různém stádiu rozpracovanosti a poškození množství draků pro tento letoun, které umožňovalo jeho poválečnou výrobu. Jako přímý důsledek událostí v Ústí nad Labem musel být tedy do letadla montován jiný motor a takto nově vzniklý letoun se vyráběl pod označením Avia S-199. \n\n\n"}
{"id": "85430", "url": "https://cs.wikipedia.org/wiki?curid=85430", "title": "Kulundské jezero", "text": "Kulundské jezero\n\nKulundské jezero () je hořkoslané jezero na hranici Kulundské stepi v Altajském kraji v Rusku. Má rozlohu 728 km² (včetně jezera Kučuk – 800 km²). Leží v nadmořské výšce 98 m. Maximální hloubku má 4 m.\n\nNa severu a západě jsou břehy příkré, na východě mírně skloněné. Ve východní části jezera je mnoho ostrovů.\n\nZdroj vody je sněhový. V zimě hladina nezamrzá. Do jezera ústí řeky Kulunda a Suetka. \"Kulundské jezero\" je spojené průtokem s jezerem \"Kučuk\".\n\nVoda v jezeře obsahuje zásoby glauberovy soli.\n"}
{"id": "85431", "url": "https://cs.wikipedia.org/wiki?curid=85431", "title": "Taveuni", "text": "Taveuni\n\nTaveuni (IPA: [ta ße u ni]) je třetím největším ostrovem Fidži, hned po Vanua Levu a Viti Levu, s celkovou rozlohou 435 km². Nachází se na 16,88° jižní šířky a 179,95° východní délky. Má přibližně 9 000 obyvatel (podle sčítání v r. 1996) z nichž tři čtvrtiny jsou původní Fidžijci. Ostrov doutníkovitého tvaru leží 6,5 km východně od Vaua Levu. Kříží průliv Somosomo a je částí severního fidžijského obvodu. Taveuni oplývá bohatou květenou. Někdy se nazývá ostrovní zahradou. Je populární turistickou destinací.\n\nOstrov je 10,5 kilometrů široký a 42 kilometrů dlouhý. Na východní straně ostrova napadne až 10 metrů srážek ročně, na rozdíl od západní strany ostrova chráněné vulkanickým hřebenem od jihovýchodních pasátů. Vulkanické pohoří táhnoucí se po celé délce ostrova zahrnuje druhý nejvyšší fidžijský vrchol Uluigalau s 1241 metry nadmořské výšky.\n\nNa Taveuni se nachází veškeré původní fidžijské rostliny a živočichové. Na rozdíl od ostatních oblastí na Fidži byli ušetřeni devastace krajiny při obhospodařování půdy. To, že se na ostrov nedostaly promykovité šelmy, sehrálo významnou roli pro přežití místních suchozemských krabů, unikátních fidžijských kaloňů dlohoocasých (\"Notopteris macdonaldi\") a jedinečných druhů palem. Taveuni je též domovem holuba zlatého (\"Ptilinopus victor\"), červeného papouška Kula a flétňáka australského (\"Gymnorhina tibicen\") dovezeného na ostrov za účelem kontroly škůdců na palmových plantážích. Byly založeny dvě rezervace na ochranu fidžijské divoké přírody a to Ravilevu Nature Preserve na východním pobřeží, a Taveuni Forest Preserve ležící uprostřed ostrova.\n\nJedním z nejzajímavějších turistických míst je jezero Tagimaucia. Leží v sopečném kráteru ve výšce 800 metrů. Na ostrově jsou též nejznámější fidžijské vodopády Bouma Falls. Útes Vuna a Duhový útes jsou proslulé pro potápění.\n\nMnoho z taveunijských atrakcí leží pod vodou. Kolem ostrova jsou tři významné potápěčské oblasti. Na sever od Taveuni leží ostrovy Qamea a Matagi s jejich okolnímy útesy.\n\nObyvatelstvo je soustředěno převážně na závětrné západní straně ostrova. V půli západního pobřeží leží hlavní administrativní centrum Waiyevo. Nejvíce obyvatel žije v dvojvesnici Somosomo a Naqara. Tradičním domovem Tui Cakau, jednoho z nejvyšších fidžijských náčelníků je Somosomo. Je považováno za hlavní město Tovata konfederace, zatím co Naqara, kde se usídlili indo-fidžijští osadníci, je hlavním komerčním centrem ostrova.\n\nPrvním Evropanem který spatřil Taveuni byl roku 1643 Abel Tasman. Díky špatné viditelnosti považoval dva vrcholy Taveuni za oddělené ostrovy.\n\nHistoricky byla za hlavní vesnici považována Vuna, ale rodové války nakonec ustanovili za nadřazenou Somosomo. Koncem 60. let 19. stol. tonžský válečník Enele Ma'afu, který si podrobil souostroví Lau, byl poražen Seru Epenisa Cakobauem v boji v Somosomo. Několik ostrovů které náležely Ma'afuovi byly Cakobauem prodány Evropským osadníkům coby trest pro Ma'afua a jejich obyvatelé byli vystěhováni na Taveuni. Vesnice Lovonivonu a Kanacea jsou obydleny jejich potomky.\n\nKopra je tradičně nejdůležitějším produktem Taveuni a vždy byla základem místní ekonomiky. V poslední době přechází zdejší rolníci též k pěstování tara, kavy a ostatních specialit jako vanilky, tropického ovoce a kávy. Během americké civilní války (1861-1865) se na Taveuni pěstovala bavlna, která se vyvážela do Evropy. Po krátkou dobu se též pěstovala cukrová třtina. Z dobytka se zde chovají ovce, skot a drůbež, ale jejich produkce zaostává za ekonomicky důležitější produkcí plodin.\n\nV nedávné době začala místní ekonomii přispívat i rozvíjející se turistika s desítkou malých letovisek poskytujících ubytování návštěvníkům a zaměstnání a možnosti pro podnikání místním obyvatelům.\n\nV taveunijském dialektu fidžijštiny je zřejmý vliv blízké Tongy. Jedním z nejvýraznějších rysů je nahrazení hlásky „k“ tzv. glottal stopem (česky rázem). \"Tui Cakau\" potom místně zní jako \"Tui Ka'au\".\n"}
{"id": "85432", "url": "https://cs.wikipedia.org/wiki?curid=85432", "title": "Kungasalach", "text": "Kungasalach\n\nKungasalach ( ) je jezero na východě Tajmyrského poloostrova v Tajmyrském rajónu v Krasnojarském kraji v Rusku. Má rozlohu 270 km².\n\nZdroj vody je sněhový a dešťový. Zamrzá v září a rozmrzá v červnu. Průtokem je spojené s jezerem Arytach (66,9 km²), ze kterého odtéká řeka Novaja do Chatangské zátoky moře Laptěvů.\n\n\"Kungasalach\" je bohaté na ryby (siveni, marény, muksuni). Na březích hnízdí husy, kopřivky, potáplice a mnoho dalších.\n"}
{"id": "85433", "url": "https://cs.wikipedia.org/wiki?curid=85433", "title": "Kurilské jezero", "text": "Kurilské jezero\n\nKurilské jezero ( ) je jezero na jihu poloostrova Kamčatka v Kamčatském kraji v Rusku. Má rozlohu 77,1 km². Průměrnou hloubku má 176 m a maximální 306 m.\n\nLeží ve sníženině mezi sopkami Ilčinskou (na severovýchodě) a Kambalnajou (na jihozápadě). Průměrná teplota u břehu je v září 7,6 °С a maximální 10,8 °С.\n\nZdrojem vody jsou sněhové a dešťové srážky. Rozsah kolísání hladiny je 1,3 m. Nejvyšší úrovně dosahuje v květnu až červnu a nejnižší v dubnu. Z jezera odtéká řeka Ozjornaja (úmoří Ochotského moře)\n"}
{"id": "85434", "url": "https://cs.wikipedia.org/wiki?curid=85434", "title": "Labaz", "text": "Labaz\n\nLabaz ( ) je jezero v centrální části Severosibiřské nížiny na území bývalého Tajmyrského autonomního okruhu v Krasnojarském kraji v Rusku. Má rozlohu 470 km².\n\nZdrojem vody je souhrn atmosférických srážek a povrchových přítoků. Do jezera ústí řeky Nělzja a Em. Je spojené krátkým průtokem s jezerem Chargy. Odtok zajišťuje řeka Kegerdi (povodí Chatangy).\n"}
{"id": "85436", "url": "https://cs.wikipedia.org/wiki?curid=85436", "title": "Diablo II", "text": "Diablo II\n\nDiablo II je počítačová hra společnosti Blizzard Entertainment žánru akční RPG. Hra navazuje na předchozí díl Diablo I a tvůrci dali hráčům i zde příležitost projít se v tomto temném gothic fantasy světě třikrát se stejnou postavou v různých obtížnostech. Hru lze projít s jednou z pěti postav, prochází různými prostředími od bažin přes pouště a džungli až do jiného rozměru pekla. Vývoj postavy je upřednostněn před příběhem a dialogy, jež jsou spíše doplňkem. Hra se ihned po vydání stala legendou a také terčem kopírování. Ke hře vyšel datadisk \"\", který rozšiřuje příběh \"Diabla II\" a přidává dvě nové hratelné postavy.\n\nAmazonka je bojovnice zaměřená na boje s lukem, kuší nebo kopím. Nechybí ji vysoká fyzická síla a obratnost nutná k přežití v nehostinné džungli. Ovládá i magické dovednosti jako povolání duše valkýry nebo zpomalení střel nepřátel. Co se týče bojových schopností, nabízí širokou škálu variací: od salv šípů, mrazivých šípů, oštěpů měnících se v blesky či zamořující okolí jedem, až po smrtící údery kopím.\n\nAč se na první pohled zdá, že je nekromant herní postava záporná, jeho zapojení k silám dobra je logické, protože se snaží udržet rovnováhu mezi dobrem a zlem. Smrt a boje mu přináší nové možnosti a příchod démonů není dobrý ani pro nekromanty. Používají schopnosti k oživování padlých bojovníků jako kostlivců nebo jako nemrtvých obrazů. Nekromanti také studují účinky jedu a s pomocí spřátelených duší a kostí padlých vytvářejí mocná útočná kouzla a bariéry. Roky studování jim také dodaly schopnost efektivně magicky oslabit či pozměnit myšlení nepřítele pomocí prokletí. Variant existuje hodně a existuje i schopnost, která by necromanta mohla předurčit k boji zblízka, ale i tak musí spoléhat i na ostatní schopnosti a kletby, které jsou jeho silnou výhodou.\n\nBarbaři pocházejí ze severních svahů bájné hory Arreat a sdružují se v kmenech ve kterých se dědí prastaré formy bojových umění, kterým se bojovníci učí od raného dětství. Vysoká fyzická odolnost a znalost zbraní dělá z barbara ideálního bojovníka tváří v tvář a odborníka na přežití v kritických situacích. Kromě toho, že je vynikajícím bojovníkem, je i velmi dobrým vojevůdcem a všichni členové jeho družiny jsou obvykle mnohem životaschopnější, než když jsou sami. Může se specializovat na boj s jednotlivými zbraněmi a na speciální schopnosti pokřiků.\n\nTato herní postava vyniká v kouzlech mnohem více než všichni ostatní. Při síle jejích kouzel a správné fyzické zdatnosti její družiny se stává téměř nepřemožitelnou. Je však na rozdíl od ostatních více závislá na konkrétních vlastnostech předmětů a sehnat je není levná nebo snadná záležitost. Čarodějka může metat ledové výstřely, nechat spadnout z nebe meteorit, vykouzlit ohnivou kouli a ohnivou stěnu, nebo ledovou auru která metá ledové střely po protivnících. Zdatná je i v ovládání síly blesků. Své družině je navíc schopna očarovat zbraně, aby byl boj efektivnější.\n\nDoménou paladina není síla útoku, ale jeho rychlost. Když ani ta nestačí, ochraňuje jej víra... Má k dispozici obranné a útočné aury, které ho chrání a posilují či škodí jeho nepřátelům. Ve spojení s nebesy je schopen účinně léčit sebe i zraněné spolubojovníky, obnovovat manu několikanásobně rychleji nebo likvidovat mohutným zábleskem nemrtvé. Jedná se o jednu z nejuniverzálnějších herních postav a je oblíbený v PvP družinách.\n\n\n\n\n\n\n\nPostava má na nošení předmětů k dispozici inventář, v němž se nachází:\n\nDále je k dispozici batoh s celkem 40 volnými políčky na sběr předmětů. Ty mohou zabírat jedno, dvě, tři, čtyři, šest nebo osm políček dle velikosti.\nZlato má své speciální místo a už nezabírá místo v inventáři, jak tomu bylo u předchozího dílu.\nPřebytečné věci je možné skladovat v truhle, jež má k dispozici celkem 32 políček a cestuje s hráčem z aktu do aktu.\n\nPředměty jsou druhově rozděleny na svitky, lektvary, šípy, šipky, klíče, drahokamy. Nejdůležitější jsou však zbraně a zbroj. Ta se vyskytuje v různých kvalitách od normálních, poškozených a vylepšených, až přechází na magické, které obsahují jednu až dvě náhodně vygenerované vlastnosti, které přejímá celá postava. Vzácné předměty poskytují tři až šest náhodných vlastností. Mezi žádané předměty patří unikáty, které mají vlastnosti pevně dané a zpravidla jsou výjimečné tím, že obsahují vlastnost, jež se běžně na jiných typech předmětů nevyskytuje, nebo má vlastnosti posílené na takovou úroveň, jaká je u magických nebo vzácných předmětů nedostupná. Zajímavostí jsou i soupravy předmětů, takzvané sety. Jedná se o souhrn dvou až šesti předmětů, které když postava najde a obleče, poskytnou postavě mnoho cenných vlastností navíc. Setové předměty samy o sobě bývají slabé, avšak plná síla se projeví až po jejich zkompletování.\nV datadisku je paleta předmětů dalece rozšířena.\n\nKaždá postava má čtyři základní atributy:\n\nTyto atributy jsou po vytvoření postavy přednastaveny na základní hodnoty. S každou novou úrovní dostane postava pět nových bodů k rozdělení dle uvážení. Další zajímavostí je, že atributy zvyšují bonusy u každé postavy jinak. Např. barbar získá za 1 bod do vitality 4 k životu a čarodějka pouze 2 body.\n\nMezi sekundární atributy se dají považovat součty všech vlastností stejného typu z dovedností a předmětů, např. rezistence vůči elementům (oheň, chlad, blesky, jed), útočné hodnocení (Attack Rating), obrana (Defense), škody kouzel a útoků, šance na nalezení magického předmětu, regenerace zdraví a many, redukce zranění a magického zranění, apod.\n\nKaždá postava se může naučit až 30 různých dovedností, které jsou rozdělené do tří stromů dle obecné charakteristiky. Za 99 úrovní může každá postava rozdělit včetně všech odměn z úkolů až 110 bodů. Každá dovednost může pojmout nanejvýš 20 bodů. Ty, jež má postava více naučené, jsou zpravidla velmi silné. Od patche 1.10 byly přidány do kalkulace výpočtu účinku dovednosti i synergie, jež odměňují postavu za užívání i jiných, častokrát méně oblíbených schopností.\n\nDovednosti mohou být posíleny konkrétními bonusy z předmětů nebo bonusu na celou větev dovedností nebo bonusem ke všem aučeným dovednostem. Díky tomu lze dosáhnout u dovedností i vyšší úrovně než 20.\n\n\"Do středověkého blázince přichází postava zahalená do temného pláště a vchází do cely šíleného kněze Mariuse. Marius se nejprve vylekal, ale v siluetě tajemného návštěvníka poznává archanděla Tyraela, s nímž se kdysi jednou setkal při svém putování. Polituje se před ním, jak dopadl, a obviňuje se, že je všechno jen a jen jeho vina. Tyrael se zeptal, čím se provinil, a Marius odpověděl, že je příčinou onen poutník.\"\n\n\"Přesunul se ve svém vyprávění tam, kde skončil předchozí díl Diabla. Marius se tenkrát nacházel v příhraniční krčmě, kde se každý den opíjel do němoty, aby zapomenul na hrůzy, jež zažil v době děje Diabla I. Jednoho dne do krčmy vstoupil tajemný válečník, v němž Marius okamžitě poznal zlo, před nímž se zde skrýval. Válečník zde na čas zcela ztratil nad sebou kontrolu a démoni, jež ovládal, celou krčmu podpálili a osazenstvo pozabíjeli, kromě Mariuse. Tento tajemný válečník se poté vydal daleko na východ a Marius tenkrát cítil, že musí jít s ním.\"\n\nByl to totiž hrdina, který v Diablu I zabil Pána hrůzy pod Tristramem a uvěznil jeho duši v duševínu. Ten však byl poškozen. Aby hrdina zajistil, že bude duše Diabla navždy uvězněna, vrazil si duševín do vlastního čela. Tímto odvážným činem však pouze sám sebe odsoudil k nevyhnutelné záhubě a zatracení, neboť vzdorovat Diablovi smrtelník prakticky nemůže, je příliš silný. Nakonec hrdinu zcela ovládl. Diablova moc však byla v jeho těle přesto potlačována a omezena, neboť měl válečník příliš silnou vůli, takže nemohl obnovit svou pravou podobu. Po několikatýdenních oslavách v Tristramu se vydal jako Temný poutník (anglicky \"„Dark Wanderer“\") beze slova na cestu a zanechával za sebou jen zlo, jak názorně ukázal například v oné krčmě. Démoni, jež Diablo po sobě zanechával v zemi Khandurasu, brzy zcela ovládli divočinu a obyvatelstvo buď uprchlo, nebo se stáhlo do opevněných tábořišť, nebo podlehlo temnotě a přidalo se ve formě démonů nebo nemrtvých k silám zla. Jedno tábořiště vybudovaly i tulačky-lukostřelkyně, jež původně obývaly opuštěný mohutný klášter a působily jako stráž na východní hranici. I ony musely své působiště opustit. Nejhůře však dopadl Tristram, který byl do základu démony vypálen a obyvatelstvo bylo vyvražděno či posednuto.\n\nV těchto těžkých časech do tábora tulaček dorazila sedmice hrdinů (hráčské postavy). Skupina se neohroženě vydala vyčistit divočinu obklopující tábor od démonů, kteří chystali útok na tábor. Poté ukončila činnost ďáblem posednuté bývalé velitelky tulaček zvané Blood Raven. Pomocí mohylových kamenů se hrdinové dostali portálem do vypáleného Tristramu vyšetřit, co se tam vlastně stalo a proč se démoni do kraje vrátili. Našli tam jen oheň, hordu vřískajících démonů a jediného přeživšího, posledního příslušníka řádu Horadrimů: Deckarda Caina, který jako poslední na světě disponoval informacemi o démonech a válce hříchů, na které se již zapomnělo.\n\nHrdiny po svém zotavení poslal do kláštera tulaček, kde zvědové potvrdili, že sídlí jedna z druhotných zlotvorů: Andariel, panna úzkosti. Její přítomnost v klášteře byla v kontextu s uplynulými událostmi potvrzením, že se Diablova moc již plně obnovila, a pro zajištění bezpečnosti v Khandurasu musela být poražena. Sídlila až v nejhlubších kobkách klášterních katakomb, obklopená množstvím nebezpečných monster. Proti dobře sehrané a různorodé skupině byla její inkarnace snadno přemožena a poslána zpět do horoucích pekel. Skupina se poté v táboře rozloučila a s Warrivem a Deckardem Cainem se vydala na východ po stopách Temného poutníka, o kterém jim Deckard Cain vyprávěl.\n\n\"Mezitím se Temný poutník s Mariusem dostal do pouští říše Kedžistán, konkrétně do přímořského města Lut Gholein. Mariusovi svou mocí vnutil sen o uvěznění Tal Rashi za živa s duševínem zabodnutým v hrudi. Když se z něj probral, poutník mu jen řekl, že je to jeho bratr, kterého musí najít a osvobodit. Mariuse poslal do Lut Gholeinu vyzvídat od místních a vyjednat odvoz přes moře dále na východ, zatímco se on sám pustil do pátrání po Tal Rashově hrobce. Při tom nezapomněl obracet divočinu na svou stranu a vyvolávat další démony.\"\n\nSkupina hrdinů však do Lut Gholeinu dorazila až v momentě, kdy bylo celé okolí zamořeno démony a dokonce ani místní ozbrojená stráž už nestačila odolávat náporu na hradby města. Na stranu démonů se navíc přidávali i dávní vládci Kedžistánu, jeden z nich byl mumifikován a umístěn pod lut-gholeinskými stokami. Hrdinové postup jím ovládaných démonů směrem na povrch zastavili. Poté je Deckard Cain vyslal hledat části horadrimské hole a magickou horadrimskou kostku, kde ji měli zcelit. Vladař Lut Gholeinu Jerhyn se jim svěřil, že Temný poutník, o němž se ve městě šeptalo, nebyl nikdo jiný než sám Diablo, převlečený za člověka. Čaroděj Drognan měl podezření, že hledá Tal Rashovu hrobku, aby z něj vysvobodil svého bratra Baala.\n\nSkupina v opuštěných hrobkách pradávné civilizace nachází horadrimskou kostku i obě části hole, ale trvá to příliš dlouho. Mezitím se Drognanovi povedlo najít vodítko, jak cestu k Tal Rashově hrobce urychlit. Z návrhu se nakonec stává nutnost, protože se hordy démonů začaly probíjet přes městské strážné sklepením Jerhynova paláce. Dole se totiž nacházel vchod do tajemné vesmírné svatyně, kam kdysi jeden z velkých zaklínačů Horazon z řádu Vizjerei uvěznil mnoho démonů. Přes ty se hrdinové museli prosekat a zabili i Horazona resp. to, co z něj zbylo. V Horazonových poznámkách se hrdinové dočetli, že před 180 lety bylo zbudováno sedm Tal Rashových hrobek, kam archanděl Tyrael uvěznil mocného vůdce Horadrimů Tal Rashu, který se obětoval k zadržení podstaty Baala v poškozeném duševínu. Dočetli se, která z nich je pravá. V ní nalezli oltář, který pomocí horadrimské hole odemkl vchod do komnaty. Zde však narazili na obrovského démona Duriela, prince bolesti, druhého z druhotných zlotvorů, jenž je uvítal s posměškem, zda sem snad nepřišli hledat Baala. Po jeho porážce hrdinové osvobodili archanděla Tyraela, který byl připoután k obelisku, kde se mělo nacházet Tal Rasha. Jeho tělo však nebylo nikde. Tyrael jim sdělil, že přišli příliš pozdě a že Diablo s Baalem nyní bezpochyby míří do Kurastu, kde byl uvězněn jejich bratr Mephisto.\n\n\"Jak se Baalovi vůbec z jeho vězení povedlo uniknout? Marius ve své cele pokračuje ve vyprávění. Když tenkrát konečně s Temným poutníkem nalezli Tal Rashovu hrobku, prý si všiml, že jeho společník ztrácí svou lidskou podstatu. Každý další krok kupředu poutníka posiloval. V Tal Rashově komnatě se prudce vydal osvobodit Baala vytáhnutím duševínu z Tal Rashova těla, avšak v tom mu zabránil Tyrael, jež se pustil do souboje. Baal mezitím zmanipuloval Mariusovu mysl a přesvědčil ho, že vytažením duševínu ho spasí, tak to udělal. Tyrael pak Mariusovi s hrůzou vyčetl, že zpečetil svým činem osud světa. Aby to napravil, musel se vydat do Kurastu vyhledat bránu do pekel, najít odvahu projít a vyhledat v pekle kovárnu, kde bylo možné Baalův duševín zničit. Jak Temný poutník a Baal připoutávali Tyraela k obelisku, Marius utekl udělat to, co mu Tyrael řekl.\"\n\nHrdinové dorazili lodí do přístaviště Kurastu, který chránilo podivné, ale slabé magické pole proti démonům. Vešli do rozlehlých džunglí a spatřili tam obraz temného poutníka, jenž se jim však rozložil na několik malých démonů. To bylo velmi špatné znamení. Ve městě se ptali, proč je džungle plná démonů, zfanatizovaných a evidentně posedlých lidojedů. Dozvěděli se, že zakarumité, příslušníci svatého rytířského řádu, podlehli Mephistovým svodům nenávisti a zkaženosti, který se nějakým způsobem vymanil ze svého vězení a ovládl jejich nejvyšší radu. Ti z řádu udělali jen hordu bezduchých fanatiků. Jediný, kdo se zkazit nenechal, byl radní Khalim. Toho ostatní zabili a rozčtvrtili.\n\nSkupina proto musela najít a exhumovat Khalimovy ostatky, jež v horadrimské krychli přetvořila v Khalimův odkaz, který dokázal jako jediný prolomit pečeť nenávisti v Kurastu. Souboj s kurastskou radou v chrámu Travincal byl velmi tvrdý, avšak do chrámu nenávisti pod Travincalem se hrdinové nakonec dostali...\n\n\"Krátce před nimi dorazil na místo i Marius (jehož snad přes radu v Travincalu dovnitř pustil Baalův duševín). Byl svědkem sjednocení trojice prvotních zlotvorů: Baala, Mephista i Diabla. Temný poutník se před Mariuvými zraky proměnil ze zbytku člověka v démona v plné síle, vylepšeného o schopnosti válečníka, který se opovážil ho v sobě uvěznit. Jak Diablo prošel pekelnou bránou, Marius za pár sekund hrůzou a přítomností všech třech prvotních zel zestárl o nejméně dvacet let, a zmizel pryč.\"\n\n...hrdinové v hlubinách chrámu nenávisti nalezli pouze pár zbylých členů Rady a Mephista, pána nenávisti a nejstaršího ze tří bratrů. Ten jen nepříjemným a hlasitým hlasem prohlásil, že jdou pozdě. Zkušená parta si však s inkarnací tohoto zlotvora rychle poradila, sebrala sedm úlomků z jeho duševínu, a se zavřenýma očima pronikla do pekelné brány.\n\nBrána je odeslala do jediné nebeské državy v pekle, pevnosti Pandemonium, kde se setkali se starým přítelem Tyraelem. Deckard Cain s nimi bránou prošel také a instruoval je, jak mají Mephistovy úlomky duševínu zničit. Skupina se vydala do pekelných plání, kde narazila na tuhý odpor démonů, a také na padlého anděla Izuala. Jednalo se o bývalého velitele nebeské armády, který bezhlavě vedl útok do pekel, kde byl zajat, a vyzradil trojici prvotních zlotvorů tajemství duševínu, tudíž jim umožnil poškodit ho dostat se z něj, kdyby někdy byli do něj chyceni. Anděl hrdinům ovšem po svém vysvobození sdělil, že je Tyrael blázen, že je do pekla poslal ho zachránit, a že je celý svět odsouzený k záhubě. Hrdinové pak nalezli pekelnou kovárnu, kde pekelným kladivem rozbili Mephistovy duševíny, které se rozpadly na velké množství magických drahokamů a run, jež si hrdinové nechali vložit do své zbroje, aby se posílili před závěrečným bojem s Diablem.\n\nPo kamenném mostě se dostali přes ohnivou řeku do chrámu chaosu, kde prolomením pěti pečetí vyvolali mocného Diabla. Ten nebyl tímto příliš nadšen, takže slíbil narušitelům, že je před ním nezachrání ani jejich vlastní smrt. Před tím ho však zachránila jeho smrt. Vítězství v bitvě však nebylo snadné, neboď hrdinové museli neustále manévrovat mezi Diablovými kouzly. Při návratu do pevnosti Pandemonium hrdinové v kovárně zničili i Diablův duševín, a Tyrael jim jen pogratuloval. Měl však špatné zprávy, neboť se Baal mezitím vydal zkonsolidovat svou moc na zemi. Příběh těchto hrdinů tedy pokračuje v datadisku .\n\n\"Marius v blázinci pak Tyraelovi vypráví, že se později dozvěděl o Diablově smrti i o zničení druhého duševínu. Obviňuje se, že zklamal a neprošel pekelnou bránou, jak mu nakázal, a prosí o odpuštění. Tyrael k Mariusovi přistoupil a řekl mu, že když odevzdá duševín, bude mu odpuštěno. Marius to nadšeně udělal s poukazem, co z něj ten duševín udělal. Tyrael mu pak poděkoval za správný úkon a prozradil mu svou skutečnou identitu. Duševínem si nasvítil obličej a Marius s hrůzou poznal mumifikovanou tvář Tal Rashi, čili Baala. S výkřiky \"ne, ne, ne\" pak Baalovou rukou umírá a jak Baal opouští Mariusovu celu, zapálí svým pochodem celé sanatorium.\"\n\n"}
{"id": "85455", "url": "https://cs.wikipedia.org/wiki?curid=85455", "title": "TypoDesignClub", "text": "TypoDesignClub\n\nTypoDesignClub vznikl v roce 1996 jako \"nezávislé, výběrové a prestižní sdružení tvůrčích osobností\" profesionálně činných v oboru grafického designu a typografie.\nObecným cílem TypoDesignClubu je aktivní podíl na rozvoji českého grafického designu, zvyšování jeho kvality uplatňováním profesních měřítek a kritérií a ovlivňování úrovně vizuální kultury a obecného vkusu vůbec.\nTDC je řádným členem ICOGRADA (Mezinárodní rady asociací grafického designu).\n\nČleny TypoDesignClubu byli nebo jsou grafici, typografové a designeři, kteří svou tvorbou mnohokrát přesáhli samotný obor typografie či práce s písmem, a jejichž podíl na úrovni grafického designu může být sice diskutabilní, nicméně neoddiskutovatelný; Petr Babák, P. Beneš, L. Drtina, Karel Haloun, F. Heyduk, P. Hrach, C. Istlerová, Milan Jaroš, J. Jiskra, O. Karlas, I. Král, Petr Krejzek, V. Kučera, Klára Kvízová, Zuzana Lednická, P. Lev, Tomáš Machek, Šťepán Malovec, J. Malý, R. Maršák (vystoupil v únoru 2001), B. Mysliveček, Aleš Najbrt, Robert V. Novák, M. Pašek \"(† 14. 7. 1998)\", P. Petr, Marek Pistora, R. Postl, Jan Solpera, M. Strnad, L. Šedivý \"(vystoupil v roce 2005)\", Petr Šejdl, O. Šmerda, František Štorm \"(vystoupil v lednu 1999)\", P. Šťastný, Rostislav Vaněk, Alan Záruba a Zdeněk Ziegler.\n\nTypoDesignClub proslul především téměř periodickým vydáváním obsažných a sběrateli a odborníky ceněných ročenek, prezentujících práce svých členů. Grafickou úpravou každé z nich je pověřen jeden ze členů (T. Machek, K. Kvízová, P. Hrach, Z. Lednická, F. Heyduk a M. Strnad).\n\nJednou z prvních aktivit bylo vydání publikace o grafickém designu TypoDesignClub '96, která jako první svého druhu v Česku vyšla začátkem roku 1997. Aby tato aktivita získala širší smysl, rozhodl se TypoDesignClub vydávat obdobnou publikaci pravidelně, jako ročenku, která by reprezentativním způsobem mapovala obraz českého grafického designu a jeho vývoje.\n\nDalší aktivitou, která by měla posílit prestiž oboru a zároveň by umožnila vystoupit konkrétním tvůrcům grafického designu z anonymity, je Cena TypoDesignClubu.\nJde o věcnou cenu (zvětšená kovová litera a certifikát), která se udílí za grafický design konkrétnímu tvůrci, nikoli instituci.\nZpravidla je udělována v rámci Mezinárodního bienále v Brně, soutěže Nejkrásnější české knihy roku a jako zvláštní cena za grafiku při vyhlašování soutěže Nejlepší výroční zpráva roku.\n\nDoposud byla cena udělena v roce 1997 Kláře Kvízové, za vynikající grafický design a osobitý autorský přístup k řešení Výroční zprávy společnosti Aliatel a. s. za rok 1996; v roce 1998 Robertu V. Novákovi za grafickou úpravu katalogu Hommage a Bosch v rámci soutěže Nejkrásnější české knihy 1997; britské výtvarné skupině The Attik jako zvláštní cena Bienále Brno '98 za grafický design; Jiřímu Šalamounovi za kolekci plakátů na 2. ročníku Intersalonu AJV '98; Claře Istlerové za soubor výročních zpráv společnosti Expandia a.s. za rok 1997; v roce 1999 Alanu Zárubovi za katalog Leny Aardse Something out of nothing v rámci soutěže Nejkrásnější české knihy roku 1998; Filipu Heydukovi za výroční zprávu roku 1998 společnosti Home Credit, a.s.; v roce 2000 v rámci soutěže Nejkrásnější české knihy 1999 Stanislavu Kolíbalovi za výtvarné řešení Edice de Arte nakladatelství Arbor vitae Praha a na XIX. mezinárodním bienále grafického designu v Brně ji obdržel japonský grafik Kazuya Kondo a v roce 2001 v rámci soutěže Nejkrásnější české knihy roku 2000 Zdeněk Ziegler za vynikající a osobité řešení bibliofilských tisků nakladatelství Aulos; v roce 2002 v rámci soutěže Nejkrásnější kniha roku 2001 pak Petr Babák za grafické řešení katalogu Možná sdělení a na XX. mezinárodním bienále grafického designu Brno 2002 byla cena udělena nizozemskému studiu Dumbar. \nV roce 2003 byla cena udělena Tomáši Machkovi v rámci soutěže Nejkrásnější české knihy roku 2002 za výtvarnou koncepci a grafické řešení katalogu „Ivana Šrámková - RoboAnimals“.\n\n"}
{"id": "85458", "url": "https://cs.wikipedia.org/wiki?curid=85458", "title": "O loupežníku Rumcajsovi", "text": "O loupežníku Rumcajsovi\n\nO loupežníku Rumcajsovi je český \"Večerníček\" z dílny spisovatele Václava Čtvrtka a kreslíře Radka Pilaře. Večerníček pojednává o loupežníku Rumcajsovi žijícím v lese Řáholci u Jičína. Večerníček vznikal a byl premiérově vysílán ve třech třináctidílných řadách, první v letech 1967 a 1968, druhá v roce 1969 a 1970, obě namluvené Karlem Högerem a třetí v roce 1984, kterou namluvil Eduard Cupák. Všechny tři série mají dohromady 39 dílů. V roce 1972 bylo natočeno třináct dílů večerníčku O loupežnickém synku Cipískovi s postavou loupežníka Rumcajse.\n\nLoupežník Rumcajs byl původně jičínským ševcem, boty si u něj nechal šít i jičínský starosta Humpál. Rumcajs se však se starostou neshodl a byl za to vykázán z města. Usadil se v lese Řáholci, kde se začal živit jako loupežník. Žije tu společně se svou manželkou Mankou a synkem Cipískem, s nimiž prožívá spoustu dobrodružství, protože jičínské panstvo je chce z lesa vystrnadit. V těchto dílech vystupuje Rumcajs jako kladný hrdina, který bojuje proti vrchnosti.\n\n\n\n\n\n"}
{"id": "85459", "url": "https://cs.wikipedia.org/wiki?curid=85459", "title": "Martin Milan Šimečka", "text": "Martin Milan Šimečka\n\nMartin Milan Šimečka (* 3. listopadu 1957) je slovenský spisovatel a publicista českého původu, držitel Ceny Jiřího Ortena za rok 1988, syn Milana Šimečky.\n\nVyrůstal v rodině filosofa a významného disidenta, vyučil se na učilišti Slovnaftu Bratislava. Do roku 1989 prošel řadou zaměstnání (ošetřovatel, prodavač, plavčík, topič atd.).\n\nDo roku 1989 publikoval převážně v samizdatu.\n\nRoku 1990 založil vydavatelství Archa, kde do roku 1996 pracoval jako šéfredaktor. V letech 1997 až 1999 vedl politicko-kulturní týdeník Domino-fórum. Mezi lety 1999 až 2006 pracoval jako šéfredaktor slovenského deníku SME.\n\nOd listopadu 2006 byl šéfredaktorem českého týdeníku Respekt, kde ho v lednu 2009 nahradil Erik Tabery.\n\nSlovenský prezident Andrej Kiska mu 1. ledna 2018 předal Řád Ľudovíta Štúra.\n\n\n\nKniha \"Žabí rok\" vyšla v anglickém překladu v Londýně i New Yorku, vyšla i ve francouzském překladu v Paříži.\n"}
{"id": "85469", "url": "https://cs.wikipedia.org/wiki?curid=85469", "title": "Letní olympijské hry 1904", "text": "Letní olympijské hry 1904\n\nIII. letní olympijské hry se uskutečnily v době od 1. července do 23. listopadu roku 1904 v Saint Louis v americkém státě Missouri. I zde se hry staly součástí výstavy, tentokrát spojené s historickým výročím města. Her se účastnili především domácí sportovci, Kanaďané a Kubánci a to hlavně kvůli problémům s dopravou z Evropy. Z českých sportovců se nezúčastnil ani jediný.\n\nDalším kandidátským městem na uspořádání 3. olympijských her bylo Chicago (USA).\n\n"}
{"id": "85470", "url": "https://cs.wikipedia.org/wiki?curid=85470", "title": "Josef Vítězslav Šimák", "text": "Josef Vítězslav Šimák\n\nJosef Vítězslav Šimák (15. srpna 1870, Turnov – 30. ledna 1941, Praha) byl český historik, profesor Karlovy Univerzity v Praze od 1921, jeden z představitelů Gollovy školy.\n\nJeho otec Josef byl učitelem a ředitelem turnovské průmyslové a později i měšťanské školy. Také matka Marie, roz. Plavcová, byla vzdělaná žena a před provdáním byla učitelkou. Na syna měla velký vliv, učila ho básničkám a záhy ho naučila i číst. Malý Šimák si brzy oblíbil četbu ze starých českých kronik, rytířské povídky z doby obrozenecké, ale i kalendáře, které si půjčoval v sousedství u Vorlů, kteří vlastnili řeznictví. S maminkou a paní Vorlovou chodil na výlety do okolní přírody Českého ráje.\n\nVe škole měly na něj velký vliv historické povídky Prokopa Chocholouška a Václava Beneše Třebízského, rád si prohlížel i stránky z otcova časopisu \"Památky archeologické\". Na středoškolských studiích si však oblíbil dílo Aloise Jiráska, který se mu stal životním vzorem. V Turnově vyrůstal se svým daliměřickým kamarádem Josefem Pekařem. Chodili spolu do obecné školy a později se sešli i na gymnáziu v Mladé Boleslavi. Láska k rodnému kraji, jeho hradům, zámkům a zříceninám oba mladíky dovedla ke studiu historie.\n\nPekař i Šimák vystudovali historii na pražské univerzitě a v roce 1895, dvě léta po Pekařovi, obhájil doktorát i Šimák. Na praxi nastoupil jako středoškolský profesor na gymnázium na Malé Straně v Praze, po roce přešel na reálné gymnázium v Pardubicích a další rok byl zase na reálce v Praze. Od roku 1900 plných 21 let vyučoval dějepis na Vyšší dívčí škole v Praze. \n\nVedle výuky na středních školách budoval svoji kariéru na Univerzitě Karlově (Karlo-Ferdinandově) – z různých důvodů o poznání pomaleji než jeho vrstevníci. V roce 1904 se habilitoval pro obor české dějiny (svoji prací o Bartošovi Písařovi), roku 1907 se oženil s dcerou malíře K. Liebschera Ludmilou Liebscherovou a v roce 1911 byl jmenován mimořádným profesorem českých dějin. Mimořádným profesorem zůstával poměrně dlouho, řádným profesorem se stal až v roce 1921, kdy byla situace vyřešena zřízením nové stolice historické vlastivědy. Kromě toho byl v dalších letech např. ředitelem historického semináře a konzervátorem ministerstva školství a národní osvěty, řádným členem České akademie věd a umění, mimořádným členem Společnosti nauk, členem Československé akademie zemědělské a čestným členem Společnosti přátel starožitností.\n\nPo celý život se vracel do rodného města a svému kraji věnoval velkou část své vědecké práce. Od založení turnovského muzea roku 1886 v něm externě pracoval, řídil a sám se účastnil řady archeologických vykopávek na Turnovsku, mj. v Babí a Kudrnáčově peci v Měsíčním údolí na Kozákově; vykonal přes 400 přednášek. Klub českých turistů na jeho počest pojmenoval turistickou cestu z Turnova přes Klokočské skály a Vesec na Kozákov Šimákovou stezkou.\n\nZemřel v Praze 30. ledna 1941 krátce po oslavě, kterou mu Turnované uspořádali k jeho sedmdesátinám. Pohřben byl do rodinné hrobky v Turnově 3. února 1941.\n\nJeho dílo je rozmanité, z velké části zůstalo v rukopisu. Sám Šimák svoje dílo dělil na tři okruhy. První mu byl svěřen jeho učitelem Antonínem Rezkem a v tomto okruhu se snažil popsat dobu v českých dějinách „nejtemnější“, tedy druhou poloviny 17. a počátek 18. století. Druhý okruh vyplýval z jeho působení v Historickém spolku, kde se věnoval ediční činnosti a historii českého dějepisectví. Poslední okruh vyplýval z jeho zájmu o rodný kraj.\n\nZ ediční práce byly vydány například \"Zpovědní seznamy arcidiecéze pražské z let 1671–1752\" (5 dílů, 1918–1935), dále připravil šestý díl Fontes rerum Bohemicarum (kroniku Bartoše Písaře). Nevydané zůstalo jeho zpracování korespondence historiků 17. století (především Bohuslava Balbína), připravoval k vydání také Staré letopisy české. Věnoval se také odkazu historiků své doby, z pozůstalosti Antonína Rezka vydal \"Listář k dějinám náboženských blouznivců\" (2 díly, 1927, 1934).\n\nRodnému kraji, tedy Hornímu Pojizeří, je zasvěcena velká část jeho díla, někdy je dokonce označována za nejdůležitější část a v mnohých ohledech patří dosud platnému odkazu. Nejvýznamnější prací jsou \"Příběhy města Turnova nad Jizerou\" (I. a III. díl, II. díl zůstal nedokončen). Šimák precizně zpracoval \"Soupisy památek historických a uměleckých\" pro politické okresy turnovský (1909) a mnichovohradišťský (1930), psal články pro časopis \"Od Ještěda k Troskám\" (např. \"Soupis poddaných panství hruboskalského z r. 1785\"), sepsal také populárně pojatou \"Kniha o Housce\" (1936).\n\nNemalá část jeho práce byla věnovaná novému oboru historická vlastivěda (srv. historická geografie), kterou musel v Československu především po teoretické a metodické stráce vybudovat od úplného počátku.\n\nZ děl širší působnosti: \"Hus a doba před ním\" (1915), \"Kronika československá\" (3 díly, 1921–1925, do smrti Karla IV.). J. V. ŠIMÁK: \"Středověká kolonisace v zemích Českých\", České dějiny, dílu I. část 5. Vyd. Jan Leichter, Praha 1938. PDF.\n\n\n"}
{"id": "85471", "url": "https://cs.wikipedia.org/wiki?curid=85471", "title": "Jan Balabán", "text": "Jan Balabán\n\nJan Balabán (29. ledna 1961 Šumperk – 23. dubna 2010) byl český prozaik, výtvarný kritik, publicista a překladatel. Jeho bratr je akademický malíř Daniel Balabán.\n\nOd jednoho roku věku žil v Ostravě. Vystudoval obor čeština – angličtina na Filosofické fakultě University Palackého v Olomouci. Po ukončení studia pracoval jako technický překladatel ve Vítkovických železárnách, později se živil jako překladatel na volné noze (do češtiny převedl mimo jiné tituly H. P. Lovecrafta a T. Eagletona). Od roku 2007 pravidelně přispíval do časopisu Respekt. Uváděl řadu výstav výtvarníků v regionu Frýdek Místek, Hlučín, Ostrava, Olomouc. Napsal úvodní texty do katalogů výstav.\n\nByl dvakrát ženatý (podruhé s Petrou Sasínovou), měl dvě děti.\n\nPojilo jej úzké přátelství s ostravským básníkem Petrem Hruškou. Jejich přátelství se promítalo i do literární roviny, protože si vzájemně byli prvními čtenáři a kritiky svých textů.\n\nV roce 2011 vyšla k Balabánovým nedožitým padesátinám kniha vzpomínek jeho přátel \"Honzo, ahoj! Setkání s Janem Balabánem\". Knihu uspořádala Daniela Iwashita s Michalem Plzákem.\n\nNejčastějším Balabánovým žánrem je existenciální povídka zachycující její hrdiny v životní krizi. Jeho tvorba se vyznačuje vážným tónem a smutnou až ponurou atmosférou, s níž pojednává tragiku a bolestnost individuálních osudů nejrůznějším způsobem „poničených, bloudících lidí, odcizených světu i sobě samým“. Byla ovlivněna specifickým prostředím Ostravy i křesťanstvím, konkrétně prostředím Českobratrské církve evangelické.\n\nKniha povídek Možná že odcházíme byla v anketě Lidových novin vyhlášena Knihou roku 2004 a získala Magnesii Literu 2005 za prózu a nominaci na Státní cenu za literaturu 2004.\n\nV roce 2010 byl jeho román \"Zeptej se táty\" oceněn v anketě Lidových novin jako Kniha roku. Za tento román získal posmrtně také ocenění Magnesia Litera 2011 – Kniha roku.\n\n\n"}
{"id": "85472", "url": "https://cs.wikipedia.org/wiki?curid=85472", "title": "Slezská církev evangelická augsburského vyznání", "text": "Slezská církev evangelická augsburského vyznání\n\nSlezská církev evangelická augsburského vyznání je největší luterská církev v České republice; působí zejména na Těšínsku v Moravskoslezském kraji. V letech 1923–1950 nesla název \"Augšburská církev evangelická ve východním Slezsku v Československu\". Sdružuje věřící české i polské národnosti.\n\nPři sčítání lidu v roce 2001 se ke SCEAV hlásilo 14 020 obyvatel, podle výsledků sčítání lidu z roku 2011 se k ní hlásilo jen 8158 osob; podle vlastních statistik měla v roce 2018 tato církev 15 179 členů.\n\nCírkev je charakteristická silnou tradicí pietismu, což ji činí blízkou evangelikálním církvím.\n\nSoučástí SCEAV je Slezská diakonie.\n\nEvangelická církev na Těšínsku existuje v různých organizačních formách nepřetržitě od první poloviny 16. století až dodnes.\n\nPřestože v době české reformace bylo Těšínsko součástí českého státu, husitské myšlenky se zde uplatnily jen v omezené míře. Naproti tomu vůči reformaci Lutherově o sto let později se obyvatelé těšínského knížectví postavili kladně. Reformace zde měla poklidný a konzervativní ráz. V těšínském knížeti Václavu III. Adamovi nalezla svého oddaného podporovatele.\nRoku 1610 jeho syn kníže Adam Václav opustil luterskou víru a stal se římským katolíkem. Ve své zemi zahájil rekatolizaci. Po bělohorské porážce (1620) protireformační tažení proti těšínským evangelíkům zintenzívnělo; nicméně tu většinou nedosahovalo takové síly jako v Čechách či na Moravě. Vestfálský mír (1648) výslovně přiznal slezským evangelíkům právo zůstat v zemi a soukromě provozovat ve svých domech bohoslužby. Na těchto domácích bohoslužbách byl nezřídka používán kancionál těšínského rodáka Jiřího Třanovského, nazvaný „Cithara sanctorum“, jenž poprvé vyšel roku 1636 a poté ve více než 140 vydáních. Veřejná evangelická bohoslužba ale v knížectví ustala roku 1654, kdy tzv. náboženská komise zabrala všechny zbývající luterské kostely a kaple v zemi a luterští duchovní byli ze země vypovězeni. Pokud se chtěli evangelíci shromažďovat ve větším počtu, museli tak činit tajně v horách.\n\nPětapadesátileté období bez veřejné luterské bohoslužby skončilo roku 1709. V tomto roce přinutil švédský král Karel XII. císaře Josefa I., aby tzv. exekučním recesem k altranstädtské smlouvě povolil mimo jiné výstavbu evangelického kostela u města Těšína. Kostel se nazýval „Ježíšův kostel“ nebo též „kostel milosti“ (\"Gnadenkirche\"). Vedle kostela vznikla také evangelická škola. U kostela a školy se záhy vytvořilo jedno z center slezského pietismu; kromě všech těšínských evangelíků jej navštěvovali i tajní nekatolíci z Moravy a z Čech, byla mezi nimi i řada osob z Kravařska, které později obnovily v Ochranově Jednotu bratrskou. K nejvýznamnějším pietistům, působícím v této době v Těšíně, patřil Johann Adam Steinmetz, Christoph Nicolaus Voigt, Jiří Sarganek, Jan Liberda či Jan Muthmann. Jejich protivníci ovšem roku 1730 dosáhli vypovězení tří pietistických pastorů a dvou učitelů ze všech zemí habsburské monarchie. Přestože měli těšínští evangelíci vlastní kostel, museli snášet mnohá pronásledování; nástrojem rekatolizace byla i tzv. konzistoř augsburského vyznání, kterou zřídila Marie Terezie ve 40. letech 18. století – tento nejvyšší orgán těšínských luteránů tvořili převážně katolíci.\n\nDobu protireformace ukončil až toleranční patent císaře Josefa II., který byl ve Slezsku s ohledem na místní specifické poměry vyhlášen v pozměněné formě až roku 1782. Přinesl zejména možnost budovat nové modlitebny a zřizovat školy. Do nových sborů na Těšínsku přicházeli v první fázi kazatelé zejména ze Slovenska. Všichni těšínští evangelíci byli začleněni do celorakouské evangelické církve a. v. Evangelíci nicméně zůstávali stále jen „tolerovanými“ občany státu. Proto se roku 1848 připojili k revolučním požadavkům a vymohli si zrovnoprávnění s katolíky. Tzv. protestantský patent (1861) pak přinesl evangelíkům právo na církevní samosprávu. Období rovnoprávnosti bylo poznamenáno rozvojem rozmanitých protestantských aktivit (např. založení evangelické nemocnice v Těšíně (1888), založení řady spolků, vydávání časopisů a knih). Toto období ale bylo také obdobím národního probuzení a následných národnostních třenic, které se nevyhnuly ani církvi.\nPočátkem 20. století prožila evangelická církev na Těšínsku velké probuzení, nazývané „těšínský zázrak“. Zasloužil se o ně zejména pastor Karol Kulisz, podporující vznik malých domácích skupinek, které se věnovaly prohlubování náboženského života. Roku 1906 se v důsledku probuzení vytvořilo tzv. \"Křesťanské společenství\", které se stalo nositelem novopietistické zbožnosti v církvi; letniční zbožnost reprezentoval v církvi od roku 1910 \"Svaz pro rozhodné křesťanství\". Probuzenecká hnutí organizovala evangelizační setkání a biblické hodiny, zakládala nedělní besídky, pěvecké a instrumentální soubory, vydávala letáky, brožury, časopisy a zpěvníky, nezapomínala též na činnost diakonickou.\n\nRozpad Rakousko-Uherska (1918) přinesl i vážné změny do evangelické církve na Těšínsku. Některé sbory se připojily k Českobratrské církvi evangelické, jiné k Německé evangelické církvi a ještě jiné k polské evangelické církvi se sídlem ve Varšavě. Poté, co byla roku 1920 definitivně část Těšínska mezinárodní arbitráží přisouzena Československu, ocitlo se na této československé části šest evangelických sborů, které se dříve připojily k polské evangelické církvi. Tyto sbory vytvořily novou církev nazvanou \"Augšburská evangelická církev ve východním Slezsku v Československu\". Československá vláda církev uznala svým usnesením ze dne 24. května 1923. Po celou dobu první republiky si církev zachovala výrazně polský charakter.\n\nRoku 1938 byla československá část Těšínska okupována polskou armádou a všechny sbory Augšburské evangelické církve ve východním Slezsku v Československu se ocitly na území Polska. V prosinci téhož roku byly přičleněny ke slezské diecézi Evangelicko-augsburské církve v Polsku. Následujícího roku však bylo celé území slezské diecéze připojeno k Říši a sbory na Těšínsku byly krátce nato podřízeny německé konzistoři ve Vratislavi. Většina pastorů byla zbavena úřadu, mnozí z nich byli uvězněni anebo popraveni; bohoslužby se po čase konaly jen v němčině.\n\nKonec války však neznamenal konec problémů těšínských evangelických sborů. Stát odmítal Augšburskou evangelickou církev ve východním Slezsku v Československu uznat a Českobratrská církev evangelická s podporou národních socialistů usilovala připojit východoslezské sbory k sobě jako svůj čtrnáctý seniorát. Sbory se však proti těmto snahám energicky postavily, zkonsolidovaly se a zaručily Polákům i Čechům v církvi rovná práva. Na státní uznání však musely čekat až do roku 1948, kdy komunisty obsazené Ministerstvo školství a osvěty svým výnosem potvrdilo, že právní stav církve trvá beze změny. Roku 1950 se církev přejmenovala a přijala název \"Slezská církev evangelická augsburského vyznání\", současně vznikly nové sbory a církev byla rozdělena do dvou seniorátů. Roku 1956 se SCEAV stala členkou Světové rady církví a Světového luterského svazu.\n\nSkutečnost, že uznání se církvi dostalo od komunistické vlády, vedla vedení církve k servilnímu postoji vůči vládnoucímu režimu. S tímto postojem ovšem nesouhlasili probuzenečtí členové církve, vytvářející pod vedením pastora Vladislava Santariuse ilegální hnutí, zvané „misijní práce“. Celé období komunistické diktatury tak bylo poznamenáno vlekoucím se konfliktem mezi vedením církve a „misijní prací“.\nPo sametové revoluci se dne 16. března 1991 sešel v Třanovicích mimořádný synod, který odvolal dosavadního biskupa a jeho náměstka z funkcí. Ti však synod neuznali, a tak dali podnět ke schizmatu v církvi. Stoupenci dřívějšího vedení církve po déletrvajících konfliktech založili novou církev s názvem \"Luterská evangelická církev augsburského vyznání v ČR\". Byla registrována dne 19. ledna 1995.\n\nSlezská církev evangelická augsburského vyznání byla registrována v ČR 1. září 1991.\n\nSlezská církev evangelická a. v. využila po roce 1989 nových možností, které se jí otevřely, a rozvinula svou činnost. Roku 1990 byla zahájena organizovaná charitativní práce v rámci Slezské diakonie. Pro zabezpečení lepší správy byla církev roku 1998 rozdělena do pěti seniorátů.\n\nRoku 2011 bylo v rámci církve založeno Evangelizační centrum M.I.S.E., které navazuje na stejnojmenný evangelizační projekt.\n\nZákladem učení církve je Bible, to je inspirované a bezchybné Boží slovo. Církev se hlásí k odkazu Augsburského vyznání z r. 1530, jakož i k dalším symbolickým knihám tohoto vyznání, které tvoří výraz historické a duchovní souvislosti s učením Dr. Martina Luthera.\n\nCírkev má presbyterně-synodní zřízení. Správa církve je trojstupňová. Církev se člení na samosprávné organizační jednotky, kterými jsou:\n\nKromě toho jsou součástí církve její další organizační jednotky.\n\nFarní sbor je základní organizační jednotkou, sdružující členy církve. V současnosti jich má celkem 21. Orgány sboru jsou sborové shromáždění, presbyterstvo, pastor nebo administrátor a kurátor.\n\nSeniorát je vyšší organizační jednotkou, sdružující na územně organizovaném principu farní sbory. Orgány seniorátu jsou seniorátní presbyterstvo, seniorátní rada, senior a seniorátní kurátor.\n\nSCEAV je rozdělena do pěti seniorátů:\n\nV letech 1950–1998 se církev členila na:\n\nOrgány církve jako celku jsou: synod (nejvyšší orgán církve), předsednictvo synodu, církevní rada, biskup a církevní kurátor.\n\nSCEAV je zřizovatelem \"Církevní základní školy a mateřské školy Třinec\", \"Mateřské školy, základní školy a střední školy Slezské diakonie\" v Českém Těšíně a \"Mateřské školy, základní školy a střední školy Slezské diakonie Krnov\".\n\nV rámci církve avšak mimo její organizační strukturu působí spolky \"Křesťanské společenství, z. s.\", \"Historická společnost HEREDITAS z. s.\", \"Evangelická společnost – Towarzystwo ewangelickie\" a \"Sdružení Martina Luthera v ČR z. s.\", dále společnost \"Beskydská oáza, o. p. s.\" a ústav \"Šance podaná ruka, z. ú.\"\n\nCírkev je členkou ekumenických organizací:\n\nOficiálními partnerskými církvemi SCEAV jsou na základě partnerských smluv:\n\nV minulosti byla oficiální partnerskou církví SCEAV\nPartnerství bylo zrušeno ze strany SCEAV z důvodu nepřekonatelných teologických a etických rozporů.\n\nZávazek k vzájemnému uznání a spolupráci je obsažen v dokumentu z roku 1992, sjednaném mezi SCEAV a Českobratrskou církví evangelickou. Roku 2010 byla sjednána dohoda SCEAV o spolupráci s misijním odborem Luterské církve Missourské synody.\n\nSCEAV vydává měsíčník \"Přítel – Przyjaciel\" a ročenku \"Evangelický kalendář – Kalendarz Ewangelicki\". Vydává rovněž neperiodické publikace. Jednou měsíčně vysílá svůj pořad na vlnách Rádia Proglas.\n\n\n\n\n\n\n"}
{"id": "85473", "url": "https://cs.wikipedia.org/wiki?curid=85473", "title": "Emil Hakl", "text": "Emil Hakl\n\nEmil Hakl, vlastním jménem Jan Beneš (* 25. března 1958 Praha), je český spisovatel.\n\nVystudoval Konzervatoř Jaroslava Ježka, obor tvorba textu, později ještě dva ročníky dramatického oboru tamtéž. Od roku 1981 pracoval jako aranžér, knihovník, skladník, strojník čerpací stanice a zvukař. V letech 1996–2000 se živil jako textař v řadě reklamních agentur, v roce 2001 jako redaktor literárního čtrnáctideníku \"Tvar\". V současné době se živí jako novinář v týdeníku \"Instinkt\". Žije v Praze.\nV 80. letech 20. století se věnoval psaní veršů, dramatizaci literárních předloh a jejich realizaci v amatérských divadelních formacích. Je jedním ze zakládajících členů volného literárního sdružení \"Moderní analfabet\" (založeno roku 1988). Těžištěm aktivity sdružení bylo pravidelné autorské čtení v pražských i mimopražských klubech. Na něj později navázala autorská čtení v \"Literárním klubu 8\". Spolupracoval také s literárním \"Pant klubem\".\n\nČasopisecky publikoval v \"Iniciálách\", ve \"Tvaru\", v \"Literárních novinách\", v \"Aluzi\", v \"Salonu\", v magazínu \"Hospodářských novin\", v \"Týdnu\" a v internetovém časopise \"Dobrá adresa\". Je zastoupen v knižním výboru \"Anthologie de la poésie tchéque contemporaine 1945–2000\" (Gallimard, Paříž, 2002) a v dalších sbornících.\n\nPod vlastním jménem vystupuje v některých dílech svého kolegy Václava Kahudy, např. v novele \"Technologie dubnového večera\".\n\nChodil s hudebnicí Evou Turnovou, jejich vztah pak románově zpracoval v knize \"Intimní schránka Sabriny Black\".\n\n\nPodle novely \"O rodičích a dětech\" natočil režisér Vladimír Michálek stejnojmenný film (2008).\n\n\n\n"}
{"id": "85474", "url": "https://cs.wikipedia.org/wiki?curid=85474", "title": "Jan Beneš (spisovatel)", "text": "Jan Beneš (spisovatel)\n\nJan Beneš (26. března 1936 Praha – 1. června 2007 Obořiště) byl český spisovatel, překladatel, publicista a scenárista. Psal také pod pseudonymy Milan Štěpka, Bobisud Mihule, Mojmír Čada, Ing. Čada, JAB, JeBe, Světlana a jinými.\n\nJeho otec Bohuslav Beneš byl architekt a Masarykův legionář, důstojník ČSA, matčin otec Wenzel Kraft byl popraven v Berlíně 11. září 1943. Jan Beneš měl jednoho sourozence. Byl jedenkrát ženat, otec dvou dětí. V mládí byl v Sokole a Junáku (ale „nikdy Pionýr, ani ČSM“ jak uvádí).\n\nV letech 1951 až 1955 vystudoval UMPRUM v Praze, pracoval jako výtvarník (1955–1956). V roce 1958 během výkonu vojenské služby byl zatčen za krádež samopalu a dva roky vězněn. Beneš později uvedl, že byl uvězněn za \"„podvracení bojové morálky mužstva, nedovolené ozbrojování, krádež vojenských podvlékaček“\". Po propuštění uveřejnil první tři knihy: \"Do vrabců jako když střelí\", \"Situace\" a \"Disproporce\". V letech 1960 - 1962 pracoval jako výtvarník u Ústředního loutkového divadla v Praze], odkud byl propuštěn „pro nedovolenou uměleckou činnost“ (po udělení Ceny MNO). V letech 1967 až 1968 byl znovu uvězněn za podvracení republiky - spolupráci s Pavlem Tigridem a zasílání textů do Tigridova pařížského časopisu Svědectví. Uvězněn byl ve věznici Plzeň-Bory, kde pracoval jako brusič skla. Byl odsouzen na pět, v roce 1968 získal milost prezidenta Novotného a byl propuštěn.\n\nPřednášel večerní kursy dějin umění na Palackého univerzitě v Olomouci (1960–1961) a scénografie na DAMU (1961–1962). V letech 1965-1966 dálkově studoval Právnickou fakultu UK v Praze.\n\nV roce 1969 emigroval do Spojených států, kde pracoval jako dělník, opravář a údržbář (1970–1972). Poté působil v \"Research Fellow\", v Ústavu pro mezinárodní vztahy, \"Harvard University\" v Cambridge ve státě Massachusetts (1972–1974). Byl také zaměstnanec ministerstva obrany USA, \"Defense Language Institute\" a podnikal přednášková činnost na různých vysokých školách v USA, Anglii, Německu a Rakousku (1974–1993).\nVystudoval také pedagogiku na \"Chapman College\" v Kalifornii (1979–1981).\n\nPo listopadu 1989 se vrátil do Československa. Jeho knihy byly známé spíše v cizině, neboť za normalizace v ČSSR nemohly vycházet, od jeho návratu začaly vycházet i v ČR.\n\nPsal také pro Svobodný zítřek (1990–1992), Metropolitan (1991–1994) a Český deník (1991–1996) Necenzurované noviny (1991–1995). Dále byl členem tvůrčího kolektivu českého exilového časopisu Nový Polygon, vycházejícího jednou za dva měsíce v nakladatelství PRIMUS, Praha. Jan Beneš tam psal své sloupky k aktuálnímu dění v České republice - téměř až do své smrti.\n\nByl členem Svazu spisovatelů a Obce spisovatelů (1962-1967), kdy vyloučen, kandidátství/členství obnoveno 1968/89–97, kdy vystoupil). Byl členem PEN Clubu, New York Center (od 1974) a Pražské centrum (od 1997), \"The Commanders Club\" (od 1994, Sdružení veteránů US ozbrojených sil), \"Národní střelecká asociace USA\" (od 1979).\n\nV roce 2005 byl odsouzen za údajné výtržnictví a násilí proti skupině obyvatel a jednotlivci na 4 měsíce podmíněně; rozsudek byl v plném rozsahu zrušen krajským soudem v roce 2006. Angažoval se v procesech s Vladimírem Hučínem.\n\nDne 1. června 2007 spáchal sebevraždu.\n\n\n\n\n\n\n\n"}
{"id": "85476", "url": "https://cs.wikipedia.org/wiki?curid=85476", "title": "ZZ Top", "text": "ZZ Top\n\nZZ Top je americká hard rocková skupina, která vznikla v roce 1969 v texaském Houstonu. Členy kapely jsou Billy Gibbons (zpěv a kytara), Dusty Hill (baskytara a zpěv) a Frank Beard (bicí). Kapela už 50let působí ve stejné sestavě. Dva členové, Hill a Gibbons, jsou pověstní svými dlouhými vousy.\n\nV roce 2004 byla skupina ZZ Top uvedená do Rock and Roll Hall of Fame.\n\n\n\n\n\n"}
{"id": "85481", "url": "https://cs.wikipedia.org/wiki?curid=85481", "title": "Counter-Strike", "text": "Counter-Strike\n\nCounter-Strike (v překladu \"protiúder\"; zkratka CS) je počítačová hra. Podle stránek Metacritic hra v průměru sklidila hodnocení 94 %. Hra je přístupná od 12 let.\n\nVe hře Counter-Strike existuje několik různých módů, nejpopulárnější z nich se nazývá demolition. V současné době jsou ostatní kompetitivní módy vývojáři i komunitou hluboce upozaděny.\n\nNa jedné ze spousty variabilních map se utkají 2 týmy – protiteroristické jednotky (CT – z angl. \"counter‑terrorist\") a teroristů (T – z angl. \"terrorist\").\n\nÚkolem teroristů je v časovém limitu položit a nechat vybouchnout bombu na jednom ze dvou označených míst (A, B) na mapě nebo zneškodnit všech 5 CT hráčů. CT se jim v tom snaží zabránit jejich zneškodněním, případně položenou bombu zneškodní. Teroristé mohou přežít kolo, i když prohrají, ale nedostanou žádné bonusové peníze, což neplatí o CT, ti mohou přežít, i když bouchne bomba a dostanou peníze. Úkolem CT je hrát defenzivně a čekat na příchod teroristů, v případě, že se teroristům povede položit bombu, ocitají se v defenzivní pozici oni, protože musí uhlídat bombu (40 sekund) než vybouchne. Primárním cílem CT je zneškodnit či zajistit bombu než vyprší čas. Teroristé vyhrávají v případně, že vybouchne bomba. Jakmile v jednom ze dvou týmů nezůstane ani jeden hráč naživu, automaticky prohrává.\n\nTento mód se hraje 5 proti 5, na 2 poločasy, které slouží k prohození stran, vyhrát zápas hraním pouze za 1 stranu není možné. 1 poločas trvá 15 kol. Každé kolo se jednomu z týmů přičte bod, podle toho jak skončilo. Vyhrává ten, kdo jako 1. nasbírá 16 bodů. Je možná remíza 15:15, případně prodloužení, ve kterém poločas trvá 3 nebo 5 kol.\n\nNedílnou součástí hry je ekonomika. Každý tým si musí na začátku kola koupit vybavení, za peníze, které získávají za plnění i dílčích úkolů. V 1. kole začíná hráč pouze s $800, všichni tedy začínají s pouhou pistolí. Peníze dostává i tým, který v kole prohrál. Čím více prohraných kol v řadě prohrál, tím více peněz dostane. Peníze dostávají hráči za zabíjení protivníků, ale záleží na zbrani, například zabití nožem hráči připíše $1500, zatímco zabití AK-47 pouze $300. Teroristé získávají bonusové peníze i za pouhé položení bomby $800. Oba týmy nevidí peníze toho druhého, proto je běžné předvídat finanční situaci protivníka a přizpůsobit tomu svoji strategii.\n\nCS vznikl jako modifikace hry \"Half‑Life\" od společnosti Valve Corporation. Dnes je dostupný v několika plných i neplných verzích. Zatímco verze 1.5 a 1.6 jsou vytvořené na enginu hry Half-Life, pokračování a běží na Source enginu hry Half‑Life 2. K dispozici je i verze \"Counter‑Strike: Condition Zero\", což je v podstatě vylepšená verze 1.6 rozšířená o hru pro jednoho hráče. V roce 2008 vydala společnost Nexon Corporation hru Counter Strike Online, která je určená primárně pro asijský trh, běží na verzi \"Condition Zero\" a využívá systém mikroplateb.\n\nBETA 2 – přidala tlumič na USP a M4A1, objevil se AK‑47, SiG 552 Commando a Desert Eagle. Úpravou prošlo noční vidění.\n\nBETA 3 – přidala nůž, helmu a P90.\n\nBETA 4 – KillZoNe obsahuje nový typ hry: de_. Položit bombu je možné na nových mapách de_nuke, de_dust a de_prodigy. Nové zbraně P228 a Steyr Scout, do vybavení přibyl HE granát. BETA 4.1 navíc přináší model SAS, na druhou stranu vyvolává negativní pocity.\n\nBETA 5 – přinesla dobré i špatné. Většinově se na ní podílelo Barking Dog Studios, které stojí za Homeworldem. Psaní do konzole mohlo shodit server. Obsahovala spoustu chyb. Herně se prakticky nezměnila. BETA 5 přišla s mnoha skvělými vylepšeními a novou zbraní, brokovnicí M1014.\n\nBETA 6 – byla mezník v historii CS. V pozadí nových zbraní, Mac-10 a AUG, modelů hráčů Snow a GIGN a upravením MP5, obsahuje BETA 6 dva nové herní typy: es_, kde museli teroristé utéct do vyznačené oblasti (v BETA 6 pouze jedna mapa) a as_, kde CT musí chránit VIP a pomoct mu dopravit se na určité místo. Mimo to BETA 6 obsahuje levoruké i pravoruké modely. Objevují se první cheateři.\n\nBETA 6.5 – přinesla upravený netcode, předělané modely zbraní USP, M3, SG‑552, a M4A1, nový model postavy Guerilla Warfare pro T a další změny.\n\nBETA 6.6 – vylepšení ochrany proti cheaterům.\n\nBETA 7 – nové mapy hrané dodnes jako např. cs_office, de_vegas; dále pak druhá mapa pro útěk as_highrise a další mapy cs_arabstreets a de_foption. Nůž dostal sekundární funkci, objevil se plně funkční VGUI, přidán byl nový model postavy Seal Team 6 pro CT. Významně se také změnily animace modelů. As_ mapy byly upraveny, VIP je vybaven pistolí USP. Byly opraveny pohledy kamery. Novinkou je možnost řídit vozidlo, k čemuž sloužila testovací mapa de_jeepathon2k.\n\nBETA 7.1 – opravila chyby na mapách de_vegas, de_train a cs_arabstreets. Dále pak upravila přesnost při střelbě dávkou (burst fire). Opravený byl také kód pro řízení aut. Hráči mají správnou velikost. Opraven zaměřovač a nová ikonka pro HS (head shot). Dále opraveno mnoho malých chyb a přidání nových nastavitelných parametrů (cvarů) pro server.\n\nVerze 1.1 – při výskoku byla více znepřesněna střelba. Přidány nové cvary jako například mp_roundtime (délka jednoho kola), allow_spectators (povoluje na serveru diváky). Objevují se nové mapy cs_thunder, a de_inferno, cs_office. Datum vydání: 11. března 2001.\n\nVerze 1.3 – je mnohými považována za nejlepší verzi CS. Na tuto verzi existují i dnes funkční servery. Mimo jiné přidán cvar mp_startmoney (množství peněz na začátku hry). Datum vydání: 12. září 2001.\n\nVerze 1.4 – hráč již musí stát na místě, když pokládá bombu, a také již nemůže střílet ani se pohybovat, když bombu zneškodňuje; již není v zoomu vidět hlaveň odstřelovací pušky, teroristi nemůžou brát rukojmí, upravena přesnost zbraní při skákání. Obsahuje novou anti‑cheat ochranu. Datum vydání: 24. dubna 2002.\n\nVerze 1.5 – nová mapa de_piranesi, nová mapa de_dust2. Zbraň scout přišla o svou výhodu – přesnost při chůzi. Od nové verze není již scout tak zábavný a používaný labužníky. Datum vydání: 12. června 2002.\n\nVerze 1.6 – přinesla prodlevu při zoomování. Upraveny verze map de_aztec, de_pirenesi a de_inferno. Nové zbraně FAMAS a Galil. Do hry byl přidán také taktický štít. Hra dostala líbivější grafiku. Ze všech verzí je na tuto nejvíce modů. Datum vydání: 15. září 2003.\n\nCondition Zero – Vylepšená grafika, úprava map (textury). A možnost hraní Single Playeru. 1. března 2004\n\n – přinesla nový grafický model, \"Source\" (to je v doslovném překladu \"Zdroj\", nicméně takto Valve pojmenovalo svůj nový engine, který předvedli v Half-Life 2 a ve kterém byl rovněž napsán \"Counter-Strike: Source\"). Odebrán byl štít. Byly zrušeny originální názvy zbraní (Desert Eagle přejmenován na Night Hawk apod.). Módy jsou vytvářeny na základě úspěšných módů z verze 1.6, dosáhl většího úspěchu, než counter strike 1.6. Datum vydání: 1. listopadu 2004. \n\n – přidané nové mapy a zbraně, jako třeba Molotov Cocktail, Tec-9, Upilovaná Brokovnice, Decoy Grenade, CZ-75, Revolver R8, MP5-SD, Health Shot a Tag Grenade. Další nový typ nákupu zbraní. Oproti ostatním verzím by měla být více hratelnější a měla by mít vylepšenou grafiku. Datum vydání: 21. srpna 2012.\n\nObě strany používají zbraně z reálného světa, některé mají kvůli hratelnosti upravené parametry (přesnost, typ munice). Až do verze 1.5 byly zbraně pojmenovány podle skutečných předloh, od verze 1.6 jsou kvůli problémům s licencí pojmenovány podobnými, leč fiktivními jmény (Famas – Clarion). Lze koupit pistole, samopaly, pušky, lehký kulomet a granáty, v mapách typu de_ dostává tým teroristů jednu nálož C‑4. Některé zbraně mají navíc speciální funkci, např. M4A1 má navíc nasaditelný tlumič, Glock 18 má volitelné tříranné dávky (burst fire) apod. Zbraně s vysokou průrazností mohou prostřelovat některé objekty a zdi, což se od reality výrazně liší, ale v návaznosti na různé taktiky a styly hry to má svou důležitou funkci.\n\nVýběr zbraní pro každou stranu se částečně liší; zatímco CT mají například k dispozici M4A1 (přesnější střelba, slabší střelivo), T mají AK‑47 (přesnější střelba pouze v malých dávkách, silnější střelivo), což přináší nesymetrické podmínky ve hře.\n\nMimo střelné zbraně je možno kupovat i další vybavení jako noktovizor (který se používá jen pro některé módy hry), neprůstřelnou vestu (s helmou) či ochranný štít. CT mají navíc k dispozici Defuse kit (nástroj k rychlejšímu zneškodnění bomby).\n\nNa výběr je několik typů map. Základní sada obsahovala mapy čtyř typů:\n\n\nDalší typy si vymysleli sami hráči:\n\nPozn.: u těchto map se využívá jedna zajímavá vlastnost CS, a to, že se zbraní Scout je možné doskočit dál než s nožem a i běžet.\n\nPřed vznikem hry sice progaming existoval, ale teprve při vzniku CS mu byly postaveny solidní základy, jež pozvedly tento sport ze zábavy mladých počítačových fanatiků na profesionální úroveň. Co odlišuje CS od ostatních her je především důraz na multiplayerovou akci – CS má pouze hru Condition Zero, která má mod pro Single Player. Skupiny lidí se začaly sdružovat do klanů a hrály mezi sebou. Člen klanu se vyznačuje tzv. clantagem – zkratkou svého klanu – před nebo za svým nickem, např. [KG]mds-_- nebo Lucky:W.A.R!!‑.‑. S nástupem rychlého internetu se rozjely také první online ligy a turnaje. Dnes už je většina z nich na vysoké úrovni, kdy vítězové těchto lig a turnajů vyhrávají peněžité částky a progamingové vybavení, jako třeba speciální podložky pod myši (Everglide, Steelpad), myši samotné (Razer, Logitech), sluchátka (KOSS) atd.\n\nV roce 2007 vznikl velký poprask kvůli vyřazení hry CS 1.6 z CPL. CPL bylo dlouho jedním z nejprestižnějších CS turnajů; kvůli společnosti Sierra, která zaplatila vysokou částku organizátorům, se na CPL hrají jen dvě hry, a sice World in Conflict a FEAR.\n\nMezi nejznámější klany, které fungují jako dobře vydělávající společnosti, patří:\nČeské organizace s Counter‑Strike sekcemi:\n\n\n\nCS je možné upravovat. Lze přidat počítačem řízené protivníky – \"boty\" (od slova robot).\n\nTaké existuje mnoho různých modifikací, které dokáží podstatně změnit vlastní hru. Příkladem je \"AMX Mod X\", který přidává příkazy pro zjednodušení administrace hry a dovoluje přidávat další pluginy, které umožňují hrát CS v režimu Team Deathmatch, Capture the Flag, apod.\n\nDalšími modifikacemi jsou:\n\n\n\n\n\nVe hře CS se hráč může setkat se speciální hráčskou mluvou, ve které se vyskytují především zkratky a anglická slova.\n\nV tomto seznamu jsou uveřejněny pouze zkratky, které se hrou CS úzce souvisí. Jiné podobné zkratky je možné nalézt v seznamu zkratek v online diskusích a v seznamu multiplayerových zkratek a výrazů.\n\n\n"}
{"id": "85486", "url": "https://cs.wikipedia.org/wiki?curid=85486", "title": "Harry Potter (postava)", "text": "Harry Potter (postava)\n\nHarry James Potter (* 31. červenec 1980 Godrikův důl) je hlavní postava stejnojmenné série od J. K. Rowlingové. Narodil se v \"Godrikově dole\". Jeho rodiči byli James Potter a Lily Potterová, rozená Evansová. Byli však zavražděni zlým čarodějem jménem Lord Voldemort. Harry útok přežil a byl vychováván u své tety a strýce. Vernon Dursley, Petunie Dursleyová i jejich syn Dudley Dursley byli mudlové (lidé bez kapky čarodějné krve) a chovali se k Harrymu skoro celých deset let jako ke kusu hadru.\n\nMezi čaroději je známou celebritou. Ačkoliv téměř nikdo (včetně něho) neví, jak to udělal, stal se nejen jediným, kdo přežil Voldemortův útok kletbou \"Avada kedavra\", ale navíc přitom Voldemorta těžce zranil. Později se dozví, že důvodem jeho přežití byla oběť jeho matky. Navíc bylo předpovězeno, že Harry a Voldemort jsou spojeni věštbou, podle níž ani jeden z nich nemůže žít, jestliže druhý zůstává naživu, tedy že jeden musí zabít druhého (existence této věštby byla také důvodem Voldemortova útoku na něj).\n\nVe filmech Harryho Pottera hrál Daniel Radcliffe, v českém znění ho namluvil Vojtěch Kotek.\n\nHarry se přes počáteční odpor své tety a strýce stal studentem nebelvírské koleje Školy čar a kouzel v Bradavicích. Jeho nejlepšími přáteli jsou spolužáci Ron Weasley a Hermiona Grangerová. Ve škole patří spíš mezi průměrné studenty a zaplete se do nadprůměrného počtu průšvihů, ne vždy ovšem vlastní vinou. Hned v prvním ročníku (ač to normálně není povoleno) se stává chytačem nebelvírského Famfrpálového mužstva, čímž kráčí ve stopách svého otce.\n\nVe škole hned od začátku naráží na neshody s jedním z učitelů, který se jmenuje Severus Snape. Je to jeho učitel lektvarů a zároveň ředitel Zmijozelské koleje. Dalším jeho školním rivalem je Draco Malfoy, který navštěvuje stejný ročník jako Harry, ale je ve zmijozelské koleji. Postupně překonává nástrahy školního života a v závěru knihy zachrání Kámen mudrců před Voldemortem. Na konci školního roku se opět vrací ke své tetě a svému strýci, ale oproti dřívějšku má naději, že po prázdninách se vrátí mezi své kamarády do školy.\n\nHarry zůstává u svého strýce a tety až do doby, kdy ho jeho nejlepší přítel Ronald Weasley a jeho dva bratři odvážejí létajícím autem k nim domů. Harry nedokáže přejít přes přepážku, aby se dostal k vlaku a musí znovu s Ronem nasednout do létajícího auta a letět do Bradavic. Při tom se jim podaří auto rozbít. Hrozí jim znovu vyloučení, ale profesorka McGonagallová přimhouří obě oči. Harry zjišťuje, že disponuje tzv. hadím jazykem (umí mluvit s hady). Studenti z mudlovských rodin kamení. Poslední oběť je jejich kamarádka Hermiona Grangerová, ale ta jim zanechává záchytný bod. Harry s Ronem se dostávají do bájné tajemné komnaty a Harry přemůže Voldemorta, který se chtěl na svět vrátit pomocí svého starého deníku, a tím zachrání Ginny – sestru Rona Weasleyho. Zkamenělí studenti znovu ožijí díky lektvaru z Mandragor (Pekřínu) které připravila Pomona Prýtová, profesorka bylinkářství, spolu s madame Pomfreyovou. Do školy se vrací hajný Hagrid, který byl vsazen do Azkabanu za podezření, že on vypustil baziliška. Harry se opět vrací ke své tetě a strýci.\n\nHarry se začátkem prázdnin dozvídá, že utekl nebezpečný zločinec Sirius Black. Na návštěvu k Dursleyovým přijíždí tetička Marge, která Harryho vyprovokuje a Harry ji kouzlem nafoukne. Harry utíká z domova a má strach, že bude vyloučen z Bradavic. Zbytek prázdnin stráví v Děravém kotli. Při cestě do školy zjistí, jak hrozivé stvoření je mozkomor. V Bradavicích se mluví jenom o tom uprchlém zločinci, který utekl z Azkabanu. Ostatní studenti navštěvují vesnici Prasinky, která leží kousek od hradu. Harry tam nesmí, ale dvojčata Weasleyovi mu darují Pobertův plánek, který vytvořil Harryho otec (Dvanácterák) a jeho tři nejlepší přátelé – Peter Pettigrew, Sirius Black a Remus Lupin (Červíček, Tichošlápek, Náměsíčník), a řeknou mu o tajných východech z hradu. Harry se díky svému neviditelnému plášti dostane do Prasinek a zjistí, že uprchlý trestanec Sirius Black je jeho kmotr a že mu kladou za vinu smrt jeho rodičů. Koncem školního roku se Harry setká se svým kmotrem a ujasní si, jak to vlastně bylo a zjistí, že Ronova krysa je zvěromág Peter Pettigrew, který má na svědomí smrt jeho rodičů – tomuto se ale podaří uprchnout. Sirius prchá na hipogryfovi Klofanovi, nespravedlivě odsouzenému k smrti za napadení Draca Malfoye, a je nucen se skrývat. Na konci školního roku se Harry vrací k Dursleyovým.\n\nKdyž Harry přijede do Bradavic, Brumbál studentům prozradí, že se bude konat Turnaj tří kouzelníků. Když Brumbál vyloví Harryho jméno z Ohnivého poháru, začnou mu všichni včetně Rona křivdit a říkat, že je podvodník. Harry však své jméno do poháru nehodil. Harry během školního roku splnil dva úkoly Turnaje, při třetím úkolu se s Cedrikem Diggorym přenese z bludiště pomocí přenášedla (Pohár tří kouzelníků) na hřbitov v Malém Visánku, kde je svědkem Voldemortova návratu. Cedrik Diggory je zavražděn Petrem Pettigrewem. Harry se dokáže vrátit i s Cedrikovým tělem zpět na bradavické pozemky. Poté se dozvídá, že jeho jméno vhodil do Ohnivého poháru Barty Skrk mladší – ten se celý rok za pomoci mnoholičného lektvaru vydával za Alastora Moodyho. Byl políben Mozkomorem.\n\nHarryho vyzvednou od tety a strýce členové Fénixova řádu a dopraví na Grimmauldovo náměstí 12, do domu jeho kmotra, Siriuse Blacka. Po celém kouzelnickém i nekouzelnickém světě se dějí hrozné věci. Harry se vrací do Bradavic, kde skoro všichni věří, že lže, když říká, že se lord Voldemort vrátil. Založí tajný spolek s názvem Brumbálova armáda, kde Harry učí ostatní studenty bránit se proti černé magii. Ve snu pokouše v podobě hada Artura Weasleyho, a když se probudí, zburcuje Brumbála, že je Artur v nebezpečí, a doopravdy ho najdou ve vážném stavu, ale živého. Později se mu zdá, že Voldemort drží Siriuse na Ministerstvu kouzel v Odboru záhad, a tak se tam s Ronem Weasleym, Hermionou Grangerovou, Lenkou Láskorádovou, Nevillem Longbottomem a Ginny Weasleyovou vypraví ho zachránit, ale netuší, že je to lest. Čekají tam na něj Smrtijedi a chtějí, aby jim dal věštbu, kterou tam našel. Později tam přijdou členové Fénixova řádu a bojují se Smrtijedy. Smrtijedka Belatrix Lestrangeová zabije Siriuse a poté uprchne. Harry se za ní vydá a v atriu Ministerstva kouzel se setká s Voldemortem, který se ho znovu pokusí zabít, ale objeví se tam Brumbál a Harryho zachrání. Voldemort zmizí, ale pracovníci ministerstva kouzel ho zahlédnou a dosvědčí, že se opravdu vrátil. Harry se vrací zpět k Dursleyovým zarmoucen smrtí svého milovaného kmotra.\n\nHarry se v šestém dílu setká s Horaciem Křiklanem (bývalým učitelem lektvarů), aby ho přiměl vrátit se do Bradavic.\nKřiklan zná nějaké tajemství o Voldemortovi, ale nechce ho vyzradit. Harry najde učebnici lektvarů, ve které jsou poznámky, díky kterým se stává mistrem v lektvarech. Tato kniha je majetkem prince dvojí krve. Ron si najde přítelkyni, která je opravdu zábavná. Harry dostane od Romildy Vaneové bonbony s lektvarem lásky a Ron je všechny sní a zamiluje se do ní. Harry jde s Ronem ke Křiklanovi, aby mu dal protilék. Pak si chtějí dát medovinu na povzbuzení, medovina je však otrávená, a Ron skončí na ošetřovně. Hermiona se zamiluje do Rona, takže jí mrzí, že má Ron přítelkyni a dokonce se snaží mu ublížit, skončí to ale tak, že se začnou znovu kamarádit.\nHlavní roli tu také hraje Malfoy (Draco), který dělá věci, které se mu příčí, aby zachránil svou rodinu i sebe. Je mu velice líto, že musí zabít Albuse Brumbála a pustit na hrad smrtijedy a tím zničit Harryho.\nBrumbál na konci opravdu zemře, ale ne vinou Malfoye. Zabije ho totiž Severus Snape. To on byl princem dvojí krve.\n\nPro Harryho přijdou členové Fénixova řádu a eskortují ho k rodičům Nymfadory Tonksové, kde se vyléčí ze zranění. Pak jede přenášedlem do Doupěte (dům Weasleyových), kde se měl setkat s ostatními, Pošuk Moody (vinou Mundunguse Fletchera) zemře. Harry oslaví své narozeniny a dostane i s Ronem a Hermionou dědictví po Brumbálovi. Odejdou z doupěte a hledají viteály, pátrání je zavede na Ministerstvo kouzel, jež je pod nadvládou Smrtijedů. Viteál (Medailonek Salazara Zmijozela) najdou u Umbridgeové. Skrývají se po celé Británii. Postupně se čím dál víc hádají a Ron odejde. Harry a Hermiona se sami vydají do Godrikova dolu, kde na ně čeká Nagini (had lorda Voldemorta a jeden z viteálů). O vlásek uniknou smrti. Ron se vrátí, zachrání Harryho a zničí medailonek. Společně se vydají za Xenofiliusem Láskorádem (otec Lenky Láskorádové), který jim vysvětlí význam symbolu, kvůli němuž se za ním vypravili. Harry se dopídí, že Brumbál mu odkázal jeden z viteálů a zároveň i jednu z relikvií. Společně se vloupají ke Gringottovým a získají další viteál. Infiltrují Bradavice. Rozpoutá se bitva, ve které je zabit Fred Weasley, Lupin, Tonksová. Následně Harry zabije Voldemorta. Později se Harry oženil s Ginny Weasleyovou a mají spolu 3 děti, Jamese Siriuse, Albuse Severuse a Lily Lenku. Harry pracuje na ministerstvu jako bystrozor společně s Ronem, od roku 2007 je vedoucím odboru bystrozorů.\n\nV létě roku 2016, vyšel další a zároveň osmý díl knihy o Harrym Potterovi. Jedná se o speciální vydání pracovního scénáře s názvem: Harry Potter a prokleté dítě .\n\nHarry Potter má kouzelnické předky z otcovy strany a mudlovské z matčiny strany. Rodina Potterových je čistokrevnou kouzelnickou rodinou a pochází od Ignotuse Peverella, nejmladšího ze tří bratrů, jimž Smrt dala různé dary, což Harryho dělá vzdáleným příbuzným lorda Voldemorta, který je potomkem prostředního bratra Cadmuse. Díky tomuto svému předkovi dědí Potterovi neviditelný plášť, jenž nikdy nepřestane fungovat právě díky tomu, že pochází od Smrti. Ta pod ním zároveň nemůže nikoho spatřit, a proto je osoba skrytá pod ním před Smrtí chráněna.\n\nJames Potter (27. března 1960 – 31. října 1981) je otec Harryho Pottera, manžel Lily Potterové. Byl jediným dítětem svých rodičů Fleamonta a Euphemie Potterových. Narodil se do bohaté rodiny, která měla čistokrevný původ. \n\nV letech 1971–1978 navštěvoval Bradavice jako student Nebelvíru, za který hrál také famfrpál na postu chytače. \n\nJeho největšími přáteli byli Sirius Black, Remus Lupin a Peter Pettigrew, skupina zvaná Pobertové. Všichni čtyři vymysleli a zakreslili Pobertův plánek, což je plán celých Bradavic, na kterém jsou vyobrazeny také tajné chodby a plánek ukazuje každého, kdo je v Bradavicích a kde se právě nachází. \n\nNa plánku vystupovali pod přezdívkami: James – Dvanácterák, Sirius – Tichošlápek, Peter – Červíček a Remus – Náměsíčník. \n\nV třetím roce vyšlo najevo, že Remus je vlkodlak (Měsíčník) a proto se zbytek skupiny tři roky učil na zvěromágy (nehlášené). James se naučil přeměnu v jelena (proto se mu řikalo Dvanácterák). V době studií byl spolu s Lily prý jedním z nejnadanějších studentů. \n\nKdyž Hagrid Harrymu povídal o rodičích, řekl, že se diví, že se je Voldemort nepokoušel přetáhnout na svoji stranu. To zřejmě jen proto, že byli moc blízcí Brumbálovi.\n\nKdyž chtěl Voldemort zabít Potterovy, Pettigrew mu zrádně odhalil jejich úkryt. James Potter byl zavražděn jako první, když se překvapen a neozbrojen pokoušel chránit svou rodinu, aby mohla utéct. On a Lily se již předtím postavili Voldemortovi třikrát.\n\nVšichni profesoři (Albus Brumbál, Minerva McGonagallová, Rubeus Hagrid, ...) na něj vzpomínají v dobrém, jen Severus Snape ne. Vůči Severusi Snapeovi (též známému jako Princ dvojí krve) se choval velmi arogantně a stali se z nich nepřátelé. Severus jejich skupinu často pronásledoval. Velmi žárlil na Jamese kvůli Lily, kterou miloval. Nakonec se poté, co jí Severus omylem řekl Mudlovská šmejdko, zamilovala Lily do Jamese. V jedné vzpomínce Harry viděl, že i jeho matka řekla, že je James arogantní a tak si Harry myslel, že James donutil Lily nějakým nekalým způsobem ke svatbě. Podle Siriuse z toho ale vyrostl, toho si Lily všimla a v posledním ročníku s ním začala chodit. Později se ve věku osmnácti let vzali a spolu s Poberty se stali členy Fénixova řádu.\n\n31. července 1980 se narodil Harry, Severus však nevěděl, že se jedná o syna Lily a řekl Voldemortovi o věštbě profesorky Sybilly Trelawneyové. Přes úkryt v Gordikově Dole se o nich od Petera Voldemort dozvěděl a oba zabil (následkem bylo Lilyno obětování a následné odražení kletby Avada Kedavra, což rozdělilo duši Voldemorta na půl a druhá půlka se do 2. května 1998 schovávala v Harrym.\n\nPo smrti byl viděn pětkrát: po smrti ve vzpomínce Severuse Snape, v Zrcadle z Erisedu, při Priori Incantatem v bitvě s Voldemortem, jak začaroval Snape také v jeho vzpomínkách a pomocí kamene vzkříšení 2. května 1998.\n\nMezi roky 2002 a 2005 se narodil jeho vnuk James Sirius Potter a poté i další vnuk Albus Severus (Harry: \"Albusi Severusi Pottere jsi pojmenovaný po dvou ředitelích Bradavic a jeden z nich byl ze Zmijozelu.\" (Harry 1.9. 2017)) a vnučka Lily Lenka (v originále Luna) (zase podle manželky Jamese).\n\nVe filmu ho představoval herec Adrian Rawlins.\n\nLily Potterová (rozená Evansová) (30. ledna 1960 – 31. října 1981) je matka Harryho Pottera, manželka Jamese Pottera.\n\nLily pocházela z mudlovské (nekouzelnické) rodiny a její starší sestrou byla Petunie Dursleyová, která Harryho spolu se svým manželem Veronem Dursleyem později vychovávala. O tom, že je čarodějka, jí pověděl Severus Snape, který bydlel nedaleko Evansových a byl většinu času v bradavické škole jejím nejlepším přítelem. Když jí přišel dopis, že je přijata do Bradavic, její rodiče byli nadšení, sestra na ni ale žárlila, a tak se k ní začala chovat špatně. Bradavickou nebelvírskou kolej navštěvovala stejně jako James v letech 1971–1978, byla oblíbenou studentkou Horacia Křiklana, protože měla velké nadání pro lektvary. V pátém ročníku také skončilo její přátelství se Severusem Snapem, protože ji nazval mudlovskou šmejdkou (nadávka označující mudlorozené kouzelníky).\n\nPo dokončení studií se vdala za Jamese, kterého dříve neměla ráda, chodit spolu začali až v sedmém ročníku, a přestěhovali se spolu do Godrikova Dolu. Ona i její manžel byli zrazeni Petrem Pettigrewem, který prozradil jejich úkryt lordu Voldemortovi. Lily Potterová byla zavražděna spolu s manželem, její láska však i posmrtně ochraňovala jejího syna.\n\nVe filmech ji hrála Geraldine Somerville, v mládí Ellie Darcey-Aldenová.\n\nNejstarším synem páru je James Sirius Potter. V knize je uvedeno, že má podobnou povahu jako jeho mrtvý dědeček James Potter, protože považuje za velkou událost, když se jeho sestřenice Victoire Weasleyová líbá s Teddym Lupinem, synem Remuse Lupina a Nymfadory Lupinové-Tonksové, Harryho kmotřencem. Je mu opravdu velice podobný, protože svému otci tajně vzal Pobertův plánek, který chtěl Harry před svými dětmi utajit. Je zařazen do Nebelvíru.\n\nDruhým synem Harryho a Ginny je Albus Severus Potter, který v epilogu sedmého dílu (1. září 2017) jede poprvé do Bradavic a je tak nejméně o rok mladší než James, protože ten už v Bradavicích byl. Kvůli vtipům svého bratra se bojí, že bude zařazen do Zmijozelu, ale jeho otec mu řekne, že ho nebudou mít kvůli tomu méně rádi a že jeden z ředitelů, po kterém je pojmenován, chodil také do Zmijozelu a byl to možná ten nejstatečnější člověk, jakého znal. Také mu řekne to, co ještě žádnému svému dítěti neřekl, že ho chtěl moudrý klobouk také zařadit do Zmijozelu, ale on si to nepřál, a tak ho zařadil do Nebelvíru. Moudrý klobouk Albuse zařadí do Zmijozelu, kde si najde nejlepšího kamaráda, Scorpiuse Malfoye, který je paradoxně syn Draca Malfoye, soka Harryho Pottera. Albus se z Harryho dětí podobá svému otci nejvíce a také jako jediný zdědil zelené oči Harryho matky.\n\nJedinou dcerou a zároveň nejmladším dítětem Harryho a Ginny je Lily Lenka Potterová, pojmenovaná po Harryho matce a přítelkyni svých rodičů Lence Láskorádové. Vypadá jako její matka a babička Molly. Doprovází rodiče, když posílají své dva syny do Bradavic v epilogu sedmého dílu. Je zařazena do Nebelvíru.\n\nHedvika je Harryho sova. První zmínka o ní je v první knize (Harry Potter a kámen mudrců, str. 80), kde se Hagrid rozhodne koupit Harrymu dárek k jedenáctým narozeninám. Sovu koupí na Příčné ulici ve Velkoprodejně Mžourov. Harry se později rozhodne sovu pojmenovat Hedvika, protože najde toto jméno ve své nové učebnici Dějiny čar a kouzel. Hedvika s Harrym prožívá všechny roky jeho studia na Škole čar a kouzel v Bradavicích. Většinu času žije ve školním sovinci. Hedvika zemře v sedmém díle knihy (Harry Potter a Relikvie smrti). Při převozu Harryho ze Zobí ulice do bezpečí jí zasáhne smrtící kletba jednoho ze Smrtijedů.\n\n"}
{"id": "85493", "url": "https://cs.wikipedia.org/wiki?curid=85493", "title": "Tramvajová trať na Václavském náměstí", "text": "Tramvajová trať na Václavském náměstí\n\nTramvajová trať na Václavském náměstí spojovala v letech 1884–1980 po délce Václavského náměstí v Praze Můstek s Národním muzeem, během té doby byla několikrát přestavěna. Od 90. let 20. století se uvažuje o jejím částečném nebo úplném obnovení.\n\nJiž před zavedením koněspřežné tramvaje po délce náměstí jezdila koňka v příčném směru po Příkopech (od roku 1875) a Vodičkovou a Jindřišskou ulicí (od června 1883).\n\nTramvajová trať po délce Svatováclavského náměstí se objevila 20. května 1884. Jednalo se tehdy o koňku provozovanou Generálním ředitelstvím Pražské tramwaye. Trať byla napojená dole na Můstku na trať mezi náměstím Republiky a Jungmannovým náměstím. Uprostřed se křížila s další tratí mezi dnešní \"Jindřišskou\" a \"Vodičkovou\" ulicí, na niž však nebyla napojena.\n\nKoleje trati byly umístěny ve středním pruhu náměstí a mezi nimi stála velká alej. Osová vzdálenost mezi kolejemi byla tehdy takřka 9 metrů. Přesto zvyšující se míra dopravního ruchu nakonec vedla postupně k odstranění aleje a přesunutí kolejí až k okrajům chodníků. Osová vzdálenost se tak zvýšila až na 19 m, což byl v celé síti pražských tramvají rekord. V polovině 90. let 19. století byly předloženy i plány na spojení trati s křižující tratí mezi \"Jindřišskou\" a \"Vodičkovou\", k realizaci však již nedošlo.\n\nRoku 1900 byla celá trať v souvislosti s likvidací koňky a postupným rozšiřováním sítě Elektrických podniků elektrifikována. Zároveň se koleje o něco více přiblížily středu náměstí (osová vzdálenost se zmenšila na 16 m).\n\nK poslední revoluční změně ale došlo roku 1927. Tehdy bylo celé náměstí rekonstruováno tak, že tramvajová trať byla přemístěna do středního pruhu na vyvýšené těleso; po bocích náměstí vedly pruhy pro automobilovou dopravu. Pomník sv. Václava pak obcházela po každé straně jedna kolej. Osová vzdálenost se snížila na 2,8 m, okolo sochy se zvyšovala až na 12 metrů. Tramvajové těleso mělo šířku 5 metrů, v prostoru zastávek až 7 metrů.\n\nVzhledem k rostoucí velikosti města i dopravy vůbec začalo být Václavské náměstí tramvajemi brzy přeplněno. Dopravní podnik se snažil situaci řešit přestavbou křižovatky na Můstku tak, že vznikla ze směru od náměstí Republiky třetí kolej. Situace se však nelepšila a na trati docházelo čas od času k „infarktovým“ stavům. Nepomohla tomu ani výstavba podchodů, během níž musela být trať vedena po provizorních přeložkách.\n\nPředchozí problémy nebyly ničím ve srovnání se stavem během stavby metra v 70. letech. Postupně byly jednotlivé části náměstí uzavírány a tramvaje vedeny po dřevěných provizorních dvojkolejných mostech nad staveništi. Tak se tomu dělo nejprve u Muzea (1969–1973) (například koleje kolem sv. Václava se dokonce podle toho, jak postupovala výstavba, střídaly; někdy vedly obě nalevo od památníku, někdy napravo a jindy na každé straně jedna), později (1976–1978) i u Můstku.\n\nPo rekonstrukci náměstí a zprovoznění první části linky metra A byl tramvajový provoz obnoven do původního stavu před rekonstrukcí. Podle nové koncepce se však již s tramvajovou tratí v samém srdci velkoměsta nepočítalo a očekávalo se její plné zastoupení podzemní dráhou. 13. prosince roku 1980 tak byl provoz na ní ukončen; trať samotná zde však stále zůstávala. Koleje byly odstraněny až o dva roky později a nahrazeny současnou parkovou úpravou.\n\nOd roku 2003 jsou zhruba uprostřed náměstí umístěny dvě historické Křižíkovy tramvaje sloužící jako kavárna; zároveň také jako připomínka minulých časů.\n\nZrušení tramvajové trati však ještě neznamenalo, že se o tramvajové dopravě v podélném směru přestalo mluvit. První plány na znovuobnovení trati se objevily kolem roku 1990 a podobné hlasy zněly i v dalších letech. Na počátku 21. století se pomalu zdá, že trať bude v horizontu patnácti až dvaceti let obnovena, alespoň v horní polovině náměstí. Důvodem pro toto rozhodnutí ze strany Dopravního podniku je jednak studie, která prokázala výhodnost takové trasy, jednak podpora rozšiřování tramvajové dopravy všeobecně – většina lidí v DP nyní považuje zrušení trati za chybný krok. Přesto zůstává trať stále velmi kontroverzním tématem, které rozděluje veřejnost v Praze na dva tábory. Znovuzavedení podpořila i nová koncepce rozvoje náměstí, která byla publikována na podzim roku 2005.\n\nV srpnu 2011 radnice Prahy 1 rozhodla, že se na Václavské náměstí tramvajová doprava nevrátí. Nesouhlasila se „zadrátováním“ nutným pro výstavbu trolejí a zpožděním a prodražením přestavby náměstí, které by výstavba tramvajové trati přinesla. Jiným vadil hluk tramvají, další se obávali větší prosperity obchodů na Václavském náměstí. V dubnu 2014 byly schváleny změny územního plánu, které mají umožnit obnovu tramvajové tratě z horního okraje Václavského náměstí přes Vrchlického sady okolo Hlavního nádraží do Bolzanovy ulice, kde by se napojila na stávají trať vedoucí Jindřišskou a Vodičkovou ulicí, čímž by byl horní okraj a střed Václavského náměstí pro tramvajovou dopravu propojen o něco kratší cestou, než Ječnou ulicí.\n\nV roce 2018 byla zrekonstruována ulice Vinohradská u Národního muzea, vznikla zde takzvaná Muzejní oáza, jejíž součástí bylo i 80 metrů zatím nenavazujících kolejí jako příprava na budoucí napojení mezi Vinohradskou a Václavským náměstím.\n\nV lednu 2019 odsouhlasila rada hlavního města Prahy v čele s radním pro dopravu, Adamem Scheinherrem, plán postavení tramvajové trati spojující Národní muzeum s ulicemi Vodičkovou a Jindřišskou. Projekt má vypracovat Dopravní podnik hl. m. Prahy ještě v roce 2019. Stavět by se podle plánů mělo začít v roce 2021 a k zahájení provozu by mělo dojít v roce 2022.\n\nTramvajová trať na Václavském náměstí byla až do svého zrušení roku 1980 hlavním uzlem celé tramvajové dopravy v Praze, vedlo tudy vždy relativně nejvíce linek, spojujících dohromady celé město. Po zrušení trati se centrum tramvajové dopravy přesunulo na Karlovo náměstí. Kromě tramvají ovšem kdysi na Václavské náměstí jezdívaly i trolejbusy, které zde měly svou konečnou stanici.\n\n"}
{"id": "85509", "url": "https://cs.wikipedia.org/wiki?curid=85509", "title": "Pražský seniorát", "text": "Pražský seniorát\n\nPražský seniorát je jedním ze seniorátů Českobratrské církve evangelické zahrnující 32 evangelických sborů v Praze a jejím okolí. Jeho rozloha dosahuje 6 588 km² a sbory seniorátu čítají úhrnem 9 524 členů.\n\nV čele seniorátu stojí jeho senior, jímž je Roman Mazur, farář sboru v Praze - Libni, a seniorátní kurátorka Zdeňka Skuhrová ze sboru ve Hvozdnici.\n\nTeologové:\n\nLaici:\n\n"}
{"id": "85511", "url": "https://cs.wikipedia.org/wiki?curid=85511", "title": "Elektrotechnika", "text": "Elektrotechnika\n\nElektrotechnika je vědní a technický obor, který se zabývá technickými aplikacemi elektromagnetismu, mimo jiné výrobou, rozvodem a přeměnou elektrické energie v jiné druhy energie, konstrukcí sdělovacích, zabezpečovacích, výpočetních a jiných elektrických zařízení. Podle hodnot proudu a napětí se dělí na elektrotechniku silnoproudou a slaboproudou.\n\nElektrotechnika je také obor lidské činnosti zabývající se praktickým využitím elektrické energie. Z toho vyplývá, že rozpětí elektrotechniky sahá od nejjednodušších zařízení jako jsou bleskosvody až k nejkomplikovanějším lidským výtvorům jako počítače, od digitálních hodinek až po atomové elektrárny.\n\nZ této šíře záběru vyplývá, že se elektrotechnika štěpí na řadu oborů a podooborů. Přitom tyto obory v zásadě můžeme rozdělit na tzv. slaboproud a silnoproud – podle velikosti energií, s kterými se zde pracuje. K oborům „slaboproudu“ se řadí například elektronika a telekomunikace, k oborům „silnoproudu“ patří elektroenergetika, elektrické stroje, elektrické přístroje, výkonová elektronika a elektrické pohony. Tyto obory mnohdy nelze zcela striktně oddělit, protože se mnohde prolínají a navazují na sebe.\n\nElektroenergetika je nejstarším elektrotechnickým oborem. Zabývá se především výrobou, přenosem a distribucí elektrické energie, také se sem řadí elektrické osvětlení a přeměna elektřiny na teplo (elektrické topení, elektrické vysoké pece, elektrické pece na sklo a podobně), spadá sem rovněž problematika ochrany před nežádoucími účinky elektrického proudu.\n\nViz také\n\nElektrické stroje jsou zařízení sloužící přeměně elektrické energie na pohyb a naopak a ke změně parametrů elektrické energie. V zásadě rozlišujeme elektrické stroje točivé (jako motory a generátory) a netočivé (transformátor).\n\nViz také:\n\nJako obor se zabývají zařízeními sloužícími k ovládání a měření elektrické energie. Řadí se sem například\na různé měřicí přístroje jako:\n\nElektrické pohony Jsou obor, který se zabývá pohonem strojů a jiných technických zařízení pomocí elektrické energie. Podle druhu použitých strojů rozlišujeme pohony stejnosměrné a střídavé, dále rozlišujeme pohony regulované a neregulované. U neregulovaných pohonů je třeba zpravidla řešit rozběh a jištění stroje, u regulovaných pohonů dále regulaci rychlosti nebo polohy. V průmyslových aplikacích se také často nejedná o izolované pohony, ale o regulaci vícemotorových soustrojí, jako jsou různé dopravníky, jeřáby, výtahy, válcovací stolice nebo papírenské stroje. Moderní regulované pohony často zahrnují sofistikované řízení založené na frekvenčních měničích, zde často včetně počítačem řízeného provozu stroje.\n\nElektronika – je vědní obor jehož předmětem je výzkum zákonitostí působení elektronů a dalších nabitých částic s elektromagnetickým polem a rozpracování metod konstrukce elektronických přístrojů, ve kterých se toto působení používá pro přeměnu elektromagnetické energie s cílem přenosu, zpracování a uchování informací, automatizace výrobních procesů, konstrukce energetických zařízení a podobně. Elektronika se dělí do tří základních částí výzkumu: vakuová elektronika, elektronika pevných látek a kvantová elektronika. Výsledky elektroniky se v praxi rozdělují do dvou vzájemně svázaných oblastí. První z nich je spojena s konstrukcí elektronických přístrojů různého využití a jejich převážně hromadné výroby a druhá oblast je zaměřena na sestrojení přístrojů a systémů pro řešení nejsložitějších úkolů výpočtové techniky, informatiky, spojovací techniky a dalších vědeckých a praktických úloh.\n\nElektronika se zabývá zařízeními založenými na bázi elektronických součástek. Přitom za elektronickou součástku se považuje součástka schopná ovládat tok elektrické energie bez použití pohyblivých mechanických dílů. Prvními aktivními elektronickými součástkami byly elektronky, které daly tomuto oboru jméno. Dnešní elektronika je založená na polovodičích, které se v současnosti vyrábějí téměř výlučně na bázi křemíku. Hlavní výhodou polovodičových součástek je možnost jejich miniaturizace, která vedla ke vzniku integrovaných obvodů. Integrovaný obvod může obsahovat několik součástek, ale také několik milionů nebo několik stovek milionů součástek jak jsme tomu svědky u moderních mikroprocesorů. Už přes třicet let platí tzv. Mooreův zákon, který říká že množství součástek které se daří integrovat na jediném čipu roste exponenciálně, zatímco cena a spotřeba (ztrátový výkon) součástky klesá.\n\nViz také:\ndioda\ntranzistor\nintegrovaný obvod\ndeska plošných spojů\n\nVýkonová elektronika je na rozdíl od klasické elektroniky silnoproudým oborem. Pokrok ve výrobě polovodičových součástek umožnil výrobu součástek dovolujících velmi rychle spínat vysoká napětí v řádu až tisíců voltů a vysoké proudy v řádu stovek až tisíců ampér. Díky tomu mohlo dojít ke vzniku nového silnoproudého oboru – výkonové elektroniky. Výkonová elektronika se zabývá především řešením různých měničů parametrů elektrické energie.\n\nViz také:\n\nJsou oborem zabývajícím se infrastrukturou pro přenos informací. Telekomunikace proto můžeme k elektrotechnice, protože fyzickým médiem využívaným pro přenos, distribuci a kódování informací je dnes převážně elektrická energie. Pro telekomunikace se používá jednak rádiový přenos informace, jednak přenos informace po elektrických nebo optických kabelech.\n\nViz také:\nanténa\nvysílač\npřijímač\ntelekomunikační vedení\nústředna\ntelefon\n\nTeoretickou základnou elektrotechniky jsou Maxwellovy rovnice, které popisují chování elektromagnetického pole. Elektromagnetické pole se mnohdy často\njeví jako elektrické pole nebo magnetické pole, podle toho která složka se při\nurčitých jevech výrazněji projevuje.\n\n\n\n"}
{"id": "85512", "url": "https://cs.wikipedia.org/wiki?curid=85512", "title": "Kentaur", "text": "Kentaur\n\nKentaur je bytost původem z řecké mytologie, napůl kůň, napůl člověk.\n\nKentauři byli nezkrotní a divocí tvorové, které se nikdo neodvážil osedlat a byla čest se na ně posadit. Někteří žili (byli chováni) při chrámech jako posvátné bytosti. V řeckém bájesloví byli synové thessalského krále Íxiona. Někteří vynikali pod vlivem vína násilnými činy. Kentaur Cheirón byl naopak moudrý, a proto se kentauři stali symbolem mužnosti, statečnosti a síly.\n\nPříběh kentaura Cheiróna inspiroval mnoho autorů k modernímu převyprávění (v české literatuře např. Eduard Petiška: \"Staré řecké báje a pověsti/Iásón a Médea/Herákles\") i k moderním paralelám (John Updike: \"Kentaur\").\n\nV české poezii byl kentaur oblíbeným symbolem zejména na přelomu 19. a 20. století.\n\nJako erbovní znamení kentaura ve znaku užívali Nekšové z Landeka a snad Matěj z Vykrantic.\n\nKentauři a další antické mytologické bytosti (najády, Triton, satyrové) byli oblíbenými náměty malíře Beneše Knüpfera.\n\nKentauři jsou zobrazeni např. ve filmových převyprávěních řeckých bájích \"Jáson a Argonauti\" (USA, 2000) a \"Médea\" (Itálie, 1970). Zobrazení jsou též ve filmové sérii o Harry Potterovi.\n\n"}
{"id": "85513", "url": "https://cs.wikipedia.org/wiki?curid=85513", "title": "Lanová dráha na Petřín", "text": "Lanová dráha na Petřín\n\nLanová dráha na Petřín je pozemní lanová dráha zajišťující přepravu osob na vrch Petřín v Praze; převážná část lanovky spadá do území Malé Strany, horní stanice patří do hradčanské části Strahova. Provoz je zajišťován po kolejích systémem tažných lan. Dráha je dlouhá 510,4 m. Vlastníkem a provozovatelem lanovky je Dopravní podnik hl. m. Prahy a. s. (správu i provoz zajišťuje organizační jednotka „Provoz Tramvaje“). Lanovka je součástí systému městské hromadné dopravy a Pražské integrované dopravy. Oficiálně nebyla označena číslem linky, v interním kódování i v některých seznamech linkového vedení je vedena od roku 2017 vedena jako linka č. 49 (od obnovení provozu v roce 1985 byla značena jako linka 40, cca v letech 1987–1996 jako linka 49, a poté od roku 1996 jako linka 99). V roce 2014 lanová dráha přepravila téměř 2 mil. cestujících.\n\nStavba lanovky byla zahájena v roce 1891. Provoz byl v celém jejím dosavadním vývoji dvakrát přerušen a dráha prošla dvojí velkou rekonstrukcí. Historie této vyhledávané pražské atrakce by se tedy dala rozdělit na tři samostatná období.\n\nV prvním období lanovku navrhlo, postavilo a provozovalo Družstvo rozhledny na Petříně, společnost s ručením omezeným, které vzniklo především z iniciativy Vratislava Pasovského, který byl zvolen i prvním předsedou správní rady družstva, a Viléma Kurze. Ti se roku 1889 zúčastnili výpravy 363 českých turistů do Paříže. Účastníci této výpravy byli natolik uchváceni Eiffelovou věží, že se rozhodli postavit na Petříně rozhlednu podobného typu. Za tímto účelem vložili část výtěžku z této výpravy do fondu pro zbudování rozhledny. Krátce po vyhotovení návrhu rozpočtu a umístění rozhledny na Petříně uveřejnil v lednu 1890 Dr. Kurz v listě Politika fejeton, kde popisoval Prahu v době Jubilejní výstavy. V tomto fejetonu se již cestovalo k rozhledně lanovou dráhou.\n\nStavba lanovky začala v únoru 1891 na základě návrhu z roku 1890. Lanovka měla zajistit k rozhledně vhodné dopravní spojení. Rozhledna i lanovka byly budovány u příležitosti Jubilejní zemské výstavy, současně byla budována i nová pozemní lanovka na Letnou.\n\nDva vozy, vyrobené firmou Ringhoffer, byly na hotovou trať dopraveny postupně 6. července a 10. července (podle jiných zdrojů 7. a 9. července) roku 1891 a 13. července byla vykonána první zkušební jízda. Úřední komise vykonala technicko-policejní zkoušku 25. července téhož roku a již ve tři hodiny odpoledne téhož dne byla zahájena pravidelná doprava cestujících.\n\nV době svého vzniku měla lanovka jinou podobu než dnes. Horní stanice byla umístěna poblíž zahrady Nebozízek, mezistanice neexistovala. Dolní stanice se nacházela v jiné poloze. Vagony byly taženy systémem vodní převahy. Nádrž vagonu, který byl právě v horní stanici, byla naplněna vodou a díky tomu bylo vozidlo těžší než vozidlo v dolní stanici, které bylo tímto vozidlem vytaženo.\n\nJízda po trati dlouhé 396,5 m trvala 6 minut. Za cestu nahoru zaplatili cestující v roce 1891 12 krejcarů, za jízdu dolů 6 kr. a za zpáteční jízdenku 15 kr. Během následujících let se ceny měnily. Lanovka jezdila po celý rok, v zimních měsících v polovině 90. let jen o víkendech a během zimy 1895/1896 vůbec, protože velké mrazy způsobovaly problémy s vodou. Provoz lanovky probíhal beze změny až do první světové války, vyskytly se ale návrhy na její elektrifikaci, neboť provoz na vodní převahu byl drahý a několikrát byl kvůli nedostatku vody přerušen. Provoz lanovky byl zřejmě zastaven v roce 1914. Po ukončení války byla zřejmě v provozu v letech 1919 a 1920, konec její existence pravděpodobně způsobil nedostatek vody v roce 1921 a výpověď smlouvy s vodárnami. Dráha postupně zarůstala travou a vozy stály nehnutě v obou stanicích několik let a postupně chátraly.\n\nTrať byla dlouhá 396,5 m, její průměrný sklon činil 267 ‰ (maximální 295 ‰) a překonávala výškový rozdíl 102,2 m. Ve své době šlo o nejdelší dráhu tohoto typu v Rakousku-Uhersku. Tvořily jí tři kolejnice o rozchodu 1000 mm, uprostřed dráhy se nacházela výhybna o délce 68 m. Jako jeden z bezpečnostních prvků byla použita Abtova ozubnice. Ocelové lano sestávalo ze 16 pramenů po sedmi drátech na konopné duši. Mělo v průměru 34 mm. Hlavní kladka, která byla po obvodu vyložena dřevem, aby lano netrpělo třením, měla v průměru 2,8 m.\n\nVozy o čtyřech oddílech, vyrobené firmou Ringhoffer, měly maximální obsaditelnost 50 osob. Vozy byly 6 m dlouhé a 2 m široké. V jejich spodní části byla umístěna nádrž na vodu.\n\nDne 2. března 1931 byla dosud nefunkční lanová dráha převedena do majetku Elektrických podniků hlavního města Prahy. Z důvodu chystaného všesokolského sletu na rok 1932 musela být lanovka pro plnění vážnější přepravní funkce elektrifikována, na obou koncích prodloužena (na Petříně až za Hladovou zeď) a v dolní části též částečně přeložena.\n\nProjektovou dokumentaci nabídly dvě firmy. Akciová společnost dř. Škodovy závody v Plzni ve spolupráci s Ing. H. H. Peterem z Curychu a Českomoravská-Kolben-Daněk s firmou Pohlig ze Švýcarska. Projekty si byly dost podobné v traťovém vedení. Škodovka ale např. chtěla pro dolní stanici stávající barokní dům (č. p. III–412) zbourat a postavit novou budovu, ČKD ji naopak chtěla využít jako dolní stanici. Nakonec byl dne 30. října 1931 schválen návrh ČKD.\n\nStavba nové lanovky, na níž se podíleli výhradně pražští dělníci, začala 4. listopadu 1931. Byly zbořeny obě původní stanice dráhy, demontovány kolejnice a rozebrány vozy. Dva nové vozy, opět vyrobené společností Ringhoffer, byly na dráhu usazeny 3. a 10. května 1932. Na přelomu května a června probíhaly zkušební jízdy, po nich úspěšná technicko-policejní zkouška a 5. června 1932 byl zahájen pravidelný provoz. Mezilehlá zastávka Nebozízek byla zprovozněna přibližně o měsíc později, 9. července. Lanovka jezdila celoročně, jízda trvala asi 4,5 minuty bez zastavení na Nebozízku. Provoz dráhy byl dočasně zastaven jak za mobilizace na podzim 1938 (cca jeden měsíc), tak i na konci války v roce 1945 (cca čtyři měsíce). Po válce probíhaly opravy tratě, budov a výměny tažného lana většinou před spartakiádami, kdy se očekával nápor cestujících.\n\nDne 7. června roku 1965 došlo na Petříně vlivem dlouhotrvajících dešťů k sesuvu půdy a následkem toho bylo narušeno těleso lanovky (první varovnou zprávu o špatném stavu opěrných zdí vydalo oddělení stavební a elektrotechnické údržby Dopravního podniku hl. m. Prahy již v roce 1961). Provoz byl okamžitě zastaven a 11. června 1965 byl vydán příkaz k zabezpečovacím pracím. Dopravní podnik počítal s tím, že díky havarijnímu stavu trati dojde k velké rekonstrukce petřínské lanovky a dodávce nových vozů. Proto již na podzim 1965 zůstaly v obou stanicích jen podvozky obou vozů (které měly být použity pro nové vozy) a vozové skříně byly zlikvidovány. O dva roky později došlo na svahu k velkému sesuvu půdy a k poškození tělesa lanovky. Z bezpečnostních důvodů musela být z vozů odpojena brzdná lana i tažné lano. Lanová dráha tak upadla v zapomnění a bylo jisté, že obnova nebude snadnou záležitostí. Dobrovolníci však dlouhá léta v naději, že bude lanovka jednou obnovena, udržovali podvozky, strojní a elektrické vybavení v bezvadném technickém stavu.\n\nTrať byla dlouhá 511 m a překonávala výškový rozdíl 130,45 m při maximálním sklonu 298 ‰. Rozchod kolejí byl nově 1435 mm, trať byla dvoukolejnicová (jednokolejná, na rozdíl od předchozí tříkolejnicové konstrukce) s výhybnou s Abtovými výhybkami uprostřed. Zvláštností tratě bylo použití brzdicích lan systému Pohlig (první na světě), takže namísto obvyklých dvojic kladek jsou použity čtveřice. Zatímco tažné lano prochází strojovnou a na jeho koncích jsou zavěšeny vozy, brzdicí lana jsou ve strojovně zakončena na bubnech s brzdou a za normálních okolností leží na kladkách v celé délce trati. Projíždějící vůz je na spodku opatřen systémem kladek, který brzdicí lano přizvedává a vede mezi kleštinami nouzové brzdy. V případě utržení vozu z tažného lana se vůz zachytí brzdicího lana a brzda v horní strojovně jej zabrzdí. Tento systém byl použit pravděpodobně z důvodu velkého sklonu trati a následných obav z nedostatečného účinku klasické nouzové brzdy, která se zachytává kolejnic.\n\nVozy byly 12000 mm dlouhé, 2468 mm široké a 3400 mm vysoké. Kola na jedné straně vozů měla oboustranné okolky, na druhé měla podobu hladkých válců z důvodu použití Abtových výhybek. Vozy měly čtyři oddělení a dvě uzavřené plošiny, kam se dohromady vešlo 35 sedících a 70 stojících cestujících. Na střeše měly tři dvojité sběrače proudu pro osvětlení, topení, pohon kompresoru a automatické řízení. Rychlost byla 4 m/s.\n\nStrojovna poháněla oba vozy spojené mezi sebou lanem na elektrický pohon, řízený automaticky pomocí Ward Leonardova soustrojí. Elektromotor o napětí 3000 V byl třífázový a poháněl napájecí dynamo pro pohon motoru lanovky o napětí 500 V, výkonu 150 kW a otáčkách 750/min. Hnací motor poháněl pomocí ozubených převodů dvoudrážkový kotouč, kolem něhož a protikotouče bylo omotáno dvakrát tažné lano. Kromě toho obsahovala strojovna i zařízení nouzové brzdy.\n\nProvoz byl plně automatický. Jen obsluhy v obou vozech musely současně stisknout spouštěcí tlačítka. Lanovka se dala také řídit ručně z velínu strojovny. Pro zastavování byly určeny tři brzdy.\n\nV roce 1981 bylo po rozsáhlých sanacích petřínského svahu (mimo jiné se tehdy jednalo také o obnovu starých odvodňovacích štol pod Petřínem, které odvádějí přebytečnou vodu do Vltavy a zabraňují nežádoucím sesuvům půdy) městskými orgány rozhodnuto o obnovení lanové dráhy. Stavba byla zahájena v lednu 1983. Charakter lanovky zůstal nezměněn v celém jejím rozsahu, změnily se jen vozy. Kolejový svršek byl úplně obnoven, střední sesutá část původního tělesa byla překlenuta monolitickou mostní konstrukcí. Ta byla uložena na podpěrách založených na mikropilotách, jež dosahovaly až na úroveň nezvětralé horniny svahu. Pečlivě bylo zkontrolováno původní technické zařízení, hnací soustrojí a zabezpečovací zařízení. Oba nové vozy byly do Prahy dovezeny 7. února 1985 a druhý den nakolejeny na trať. 17. dubna byly zahájeny zkoušky a 9. května 1985 byl zahájen zkušební provoz bez cestujících v plném provozním rozsahu. Slavnostní zahájení pravidelného provozu se uskutečnilo 15. června 1985. 19. července téhož roku byla zprovozněna mezilehlá zastávka Nebozízek. Lanovka jezdí celoročně, jízda trvá 3 minuty (se zastavením na Nebozízku). Dráha v tomto provedení funguje dodnes.\n\nNa zastávkách Petřín a Újezd je stejně jako v pražském metru použito písmo metron pro označení zastávek za kolejištěm.\n\nTrať a pohonný a brzdicí systém zůstaly stejné jako na lanovce z roku 1932, změnily se pouze oba vozy, dodané národním podnikem Vagónka Studénka ve spolupráci s vagónkami v Popradu a České Lípě a pražského Výzkumného ústavu kolejových vozidel. Jsou 12 100 mm dlouhé, 2 400 mm široké a mají 25 míst k sezení a 75 ke stání. V čelních kabinách je stanoviště obsluhy. Motor pohonu je napájen přes transformátor a polovodičový měnič, původní Ward-Leonardovo soustrojí je zachováno jako záložní zdroj. Na podzim 2018 byl instalován nový řídící systém, díky kterému vozy dojíždějí do stanic rychleji a plynuleji.\n\nDélka lanové dráhy je 510,4 m, převýšení 130,45 m a maximální sklon 295,7 ‰. Rozchod kolejí činí 1435 mm, maximální rychlost 4 m/s, na výhybkách 3 m/s.\n\nV červnu 1994 byl při kontrole mostní konstrukce u zastávky Nebozízek zjištěn velmi špatný stav izolací, což mělo za následek zatékání do samotné konstrukce mostu a zrezivění jeho dilatačních ložisek a znemožnění pohybu polí. Následkem toho došlo k roztržení pilířů podepírajících most i zastávku. Kvůli tomu musel být 1. dubna 1996 zastaven provoz. Během opravy byly zjištěny i další závady způsobené nekvalitní prací. Po všech zjištěných závadách a jejich následných opravách byla lanovka dána do provozu 4. srpna téhož roku.\n\nOd 5. června do 2. září 2006 byl provoz přerušen z důvodu oprav opěrných zdí, rekonstrukce mostku u dolní stanice a dalších oprav.\n\nLanová dráha jezdí denně od 9 hodin do přibližně 23:30 hodin, interval se podle denního a ročního období mění od 10 do 20 minut. Každý rok, obvykle v dubnu a v září, bývá na několik týdnů provoz přerušen z důvodu pravidelných revizí.\n\nOd 1. července 2010 byla zkušebně povolena přeprava jízdních kol, která je od 2. ledna 2011 trvale zakotvena ve Smluvních přepravních podmínkách PID.\n\nNa lanovce platí tarif běžných krátkodobých i časových jízdenek Pražské integrované dopravy. Základní jízdné je tedy 32 Kč a pro děti 6 až 15 let a důchodce 16 Kč, avšak na tutéž jízdenku lze pokračovat dalšími prostředky městské hromadné dopravy, popřípadě lze na lanové dráze cestovat na základě jízdenky použité předtím například v tramvaji, pokud neuplynula její časová platnost.\n\n\n\n"}
{"id": "85514", "url": "https://cs.wikipedia.org/wiki?curid=85514", "title": "Poděbradský seniorát", "text": "Poděbradský seniorát\n\nPoděbradský seniorát je seniorát Českobratrské církve evangelické, zahrnuje evangelické sbory ve středních Čechách v Polabí.\n\nV jeho čele stojí senior Martin Fér, farář v Poděbradech, a seniorátní kurátor Pavel Pistor a jejich náměstci Helena Junová a Tomáš Fér.\n\nRozloha seniorátu je 4638 km², zahrnuje 21 sborů, které mají dohromady 4455 členů (k 3. 7. 2017).\n\n"}
{"id": "85515", "url": "https://cs.wikipedia.org/wiki?curid=85515", "title": "Gymnázium Nad Alejí", "text": "Gymnázium Nad Alejí\n\nGymnázium Nad Alejí (oficiálně Gymnázium, Praha 6, Nad Alejí 1952, zkratka GNA) je střední škola na Praze 6, která poskytuje osmileté a čtyřleté studium s rozšířenou výukou angličtiny. Školní vzdělávací program se jmenuje \"Alejí ke vzdělání\".\n\nGymnázium vzniklo v roce 1984. V druhé polovině osmdesátých let začali jeho studenti vydávat vlastní časopis \"Hlasy aleje\". a momentálně vydávají časopis \"Aleo\". V současné době zde učí lektoři z USA, Španělska, Velké Británie, Německa a jiných zemí. Historie školy je úzce spjata s Akademickým gymnáziem Štěpánská.\n\n\nŘeditelem je Jiří Benda, jeho zástupci jsou Zuzana Machátová a Jiří Hruška.\n\nOd primy je povinná výuka anglického jazyka v dotacích čtyři hodiny týdně a tři ve vyšších ročnících. Od kvart jsou vyučovány zvláštní předměty rodilými mluvčími. Patří mezi ně reálie (vyučovány v kvintě a sextě, respektive v 1. a 2. ročníku), nebo literatura anglicky mluvících zemí (septima/3. ročník), v kvartě předmět s názvem \"World Is Small\" (tedy \"Svět je malý\"), koncipovaný jako první konverzace a setkání s rodilým mluvčím. Na vyšším gymnáziu mají studenti možnost složit zkoušky FCE nebo CAE. V tercii a sextě se pořádají jazykové kurzy v Anglii a Skotsku.\n\nNa škole má silnou tradici Anglická debatní liga, zdejší studenti patří k republikové špičce a často reprezentují ČR na mezinárodních soutěžích.\n\n\nGymnázium se nachází v Praze 6, na sídlišti Petřiny, nedaleko hranice historických čtvrtí Břevnov a Veleslavín, v blízkosti obory Hvězda. Je obslouženo autobusy z oblasti Jihozápadního města, Smíchova a Ruzyně, či tramvajemi, které spojují Petřiny s centrem města a dalšími okrajovými částmi. Od roku 2015 je v blízkosti gymnázia umístěna stanice metra A – Petřiny.\n\nAdresa školy je Nad Alejí 1952/5, Praha 6–Břevnov, 162 00.\n\n"}
{"id": "85516", "url": "https://cs.wikipedia.org/wiki?curid=85516", "title": "Jihočeský seniorát", "text": "Jihočeský seniorát\n\nJihočeský seniorát je seniorát Českobratrské církve evangelické, zahrnuje evangelické sbory v jižních Čechách.\n\nV jeho čele stojí senior David Nečil a seniorátní kurátor Jan Růžička a jejich náměstci Daniel Freitinger a Blanka Nová. \n\nRozloha seniorátu je 10 332 km², zahrnuje 7 sborů, které mají dohromady 1879 členů (údaj k 3. 1. 2017).\n\n"}
